<doc id="48444" url="https://af.wikipedia.org/wiki?curid=48444" title="Wolwedansdam">
Wolwedansdam

Die Wolwedansdam in die Groot-Brakrivier in die Outeniquaberge voorsien die chemiese fabriek PetroSA en die munisipale gebied van Mosselbaai van water. Dit vorm die hart van die Mosselbaai-staatswaterskema.

Die rivier ontspring op die suidelike hellings van die Outeniquaberge en vloei suidwaarts deur 'n smal en diep kloof wat deur die hoërliggende kusplato sny. Aan die seekant van die dorp Groot Brakrivier vorm die rivier 'n lagune van 79 ha voordat dit in die Indiese Oseaan uitmond.

Die totale opvanggebied van die rivier en sy belangrikste sytak, die Varingrivier, beslaan 200 km². Die totale afloop van hierdie hele rivierstelsel is gemiddeld 37 miljoen m³ per jaar. Tot die bou van die dam het die meeste van hierdie water na die see geloop. In die berge is die neerslag in jare met 'n normale reënval gemiddeld 1 200 mm en dit neem af tot 500 mm by die dorp.

Die geologiese toestande by die damterrein was gunstig vir die bou van 'n swaartekragboogdam en bestaan hoofsaaklik uit 'n onverweerde skisrotsbodem in die riviergedeelte en matig verweerde skisrots aan die sykante.

Die hoofdoel van die Wolwedansdam is om water aan PetroSA te verskaf, maar dit maak ook voorsiening vir die toenemende vraag na vars water in Mosselbaai en direkte omgewing.

Water word met 'n pypleiding van 14,5 km met 'n deursnee van 800 mm van die dam na die Klein-Brakrivier-reservoir vervoer. Vanaf die Klipheuvelpompstasie by die reservoir word die water bedoel vir PetroSA oor 'n afstand van 15,4 km deur 'n pypleiding met 'n deursnee van 500 mm na die hoër geleë Bartelsfontein-reservoir gepomp. Van daar loop die water onder natuurlike druk vir 3,1 km in 'n pypleiding met 'n 600 mm deursnee na die fabriek van PetroSA.

Die Wolwedansdam is 'n rolbeton-swaartekrag-boogstruktuur wat geskik is vir die diep vallei waarin dit lê. Tot voor die konstruksie van hierdie dam is rolbeton slegs vir swaartekragtipe-damme gebruik. Die Wolwedans- en die Knellpoortdam in die Rietspruit, 'n tak van die Caledonrivier, is feitelik tegelykertyd gebou en is die eerste rolbeton-swaartekrag-boogdamme ter wêreld. Swaartekragboogdamme verskil van swaartekragdamme. Swaartekragboogdamme se dwarssnit is kleiner en 'n strukturele boogaksie word vereis om die waterlading te kan weerstaan.

Die wal is 70 m hoog met 'n kruinlengte van 270 m. 'n Onbeheerde oorloop van 75 m met 'n maksimum oorloopvermoë van 1 920 kubieke meter per sekonde is deel van die dam. 'n Meervlakuitlaatstelsel met 'n maksimum uitlaatvermoë van 30 kubieke meter per sekonde kan water in die rivier onder die dam vrystel. Die dam het 'n opgaarkapasiteit van 24 miljoen kubieke meter.

Beramings toon dat die dam 10,2 miljoen kubieke meter water per jaar kan lewer. Hiervan benodig PetroSA 5,6 miljoen kubieke meter, dus nagenoeg die helfte. Een miljoen kubieke meter water moet in reserwe gehou word vir ekologiese gebruik in die lagune van die Groot-Brakrivier. Die res is beskikbaar vir die inwoners, boerderye en nywerhede van Mosselbaai en omgewing.

Die leweringvermoë van 'n dam hang af van die risiko waarteen dit bedryf word, naamlik 'n normale reënvalpatroon. Aangesien 'n bestendige waterbron van die allergrootste belang is vir die PetroSA-fabriek, is die kans dat water nie aan die fabriek voorsien kan word nie, bereken om so laag as een maal in 200 jaar te wees. Dit beteken dat 'n groot reserwevoorraad water normaalweg in die dam beskikbaar is. Die risiko van te min water beskikbaar vir die ander gebruikers is een maal in 50 jaar.

Die vestiging van PetroSA (toe nog bekend as Mossgas) en die aanleg se benaderde waterbehoeftes is in Junie 1987 aangekondig. PetroSA sou teen die einde van 1990 water benodig. Dit het beteken dat die Departement Waterwese binne die kort bestek van drie jaar die projek moes voltooi en voldoende water vir die gasaanleg se behoeftes moes opgaar. Hierdie mikpunt is maklik bereik. Die bou van die Wolwedansdam het in Oktober 1987 begin. Die dam is binne twee jaar voltooi en opgaring het op 18 April 1990 begin.

Die dam is volgens die rolbetonmetode gebou wat tydbesparend was en daarby finansieel voordelig. Rolbeton, wat minder sementeringsmateriaal as konvensionele beton bevat, is ook minder vatbaar vir die kraakvorming wat ontstaan as gevolg van die hitte van die chemiese reaksie wat plaasvind wanneer sement hard word. Daar is voorsiening gemaak vir die beheer van die kraakvorming wat algemeen in die beton voorkom deur kraakinduseerders in die damwal in te bou. Sodoende is seker gemaak dat krake op voorafbepaalde plekke sal voorkom wat dan met bry gevul kan word om 'n monolitiese struktuur te verseker. Om die moontlikheid van kraakvorming verder te bekamp, is die rolbeton so ver moontlik gedurende die koeler maande van die jaar geplaas.

Om by hierdie beperkende faktor aan te pas is die rolbeton in twee fases geplaas. Die eerste plasing is in die lente van 1988 (van September tot Desember) gedoen. Die oorblywende 56 m walhoogte is in die winter van 1989 (van einde Mei tot einde Oktober) afgehandel. Tussen die twee rolbetonplasings is die wal se hoërliggende fondamentuitgrawings, die tonnelwerk vir die twee dreineringstonnels, en die plasing van massa- en gewapende beton vir die uitlaatblok, uitlaathuis en inlaattoringbasis afgehandel. Die konstruksie van die stroomafskort en inlaattoring is as 'n deurlopende operasie gedoen terwyl die vordering met die inlaattoring altyd net ’n kortkop voor die rolbetonplasing gehou is.

Die Klipheuvel-pompstasie, die Klein-Brakrivier-balanseerreservoir met 'n kapasiteit van 3 000 kubieke meter, die 33 km pypleiding en die Bartelsfontein-eindpuntreservoir is deur private kontrakteurs gebou. Die totale statiese pomphoogte is ongeveer 210 m. Die eerste 14,5 km van die pypleiding is 'n swaartekragpypleiding wat beide Mosselbaai en die PetroSA-aanleg van water voorsien en het 'n kapasiteit van 609 liter per sekonde. Die res van die pypleiding het 'n kapasiteit van 333 liter per sekonde en bedien slegs die aanleg.

Die Klipheuvel-pompstasie en die pypleidings vanaf Klipheuvel via die Bartelsfonteinreservoir na die PetroSA-aanleg is in staat om in beide die normale piek- en abnormale piek (brandpiek)-wateraanvraag van die aanleg te voorsien.
Die Bartelsfontein-eindpuntreservoir met 'n opgaarvermoë van 115 000 kubieke meter het 'n grondwal met 'n kruinlengte van 430 m, 'n maksimum walhoogte van 10 m en 'n stroomophellingbeskerming van grondsement. Die reservoir het die vermoë om aan die PetroSA-aanleg se 7 dae normale aanvraag en 6 dae normale piekaanvraag te voldoen. Die hooffunksie van die reservoir is om te verseker dat die gehalte van die water wat aan die aanleg voorsien word stabiel bly en om noodopgaarvermoë te voorsien.

Na deeglike ondersoek deur die Departement van Waterwese, wat 'n omvattende omgewingsinvloedverslag ingesluit het, is op die spesifieke terrein van die dam besluit. Die aanbevelings wat in die verslag vervat is, is by die ontwerp van die dam toegepas om te verseker dat die projek die minste nadelige invloed op die omgewing sal hê.
Op versoek van die Departement het die Suid-Afrikaanse Museum die damterrein ondersoek en verskeie argeologiese terreine geïdentifiseer waarvan een van groot belang is. Die Museum het gedurende die konstruksietydperk uitgrawings op die terrein gedoen en die onkoste daaraan verbonde is as deel van die projekkoste beskou.

Die lagune aan die mond van die Groot-Brakrivier lê ongeveer halfpad tussen George en Mosselbaai. Die getymeer was reeds ekologies versteur lank voordat die Wolwedansdam stroom op gebou is. Die mens het reeds in die 19de eeu die mond daarvan kunsmatig oopgestoot om oorstromings van laagliggende geboue en landerye te voorkom.

Toe daar besluit is om die Wolwedansdam te bou, het die Departement van Waterwese die Groot-Brakrivier Omgewingskomitee (GOK) in die lewe geroep om 'n omgewingstudie uit te voer met die doel om 'n bestuursplan vir die lagune te ontwikkel. Die GOK het bestaan uit lede van die Departement self, die Munisipaliteit van Groot-Brakrivier, die Eiland-huiseienaars, die Hoofdirektoraat Natuur- en Omgewingsbewaring van die Kaapse Provinsiale Administrasie en die WNNR.

Hierdie Komitee het die Afdeling vir Aard-, Marine en Atmosferiese Wetenskappe en Tegnologie van die WNNR genader vir bystand met die studie en die ontwikkeling van 'n bestuursplan vir die lagune. Die doel van hierdie plan was om die negatiewe omgewingsinvloede wat deur die ontwikkelings meegebring is te verminder en om positiewe omgewingsinvloede te bevorder.

Die studie het getoon dat, deur versigtig gebruik te maak van die een miljoen kubieke meter water wat jaarliks deur die Wolwedansdam aan die lagune toegewys is, tesame met die bykomende meganiese oopstoot van die mond, 'n situasie kan ontstaan wat die lagune tot voordeel sal strek. As gevolg van die inisiatief wat deur die Departement aan die dag gelê is om die publiek d.m.v. die GOK te betrek, is die bestuursdoelwitte vir die lagune ontwikkel en maatreëls ingestel waardeur die omgewingsbewaring van die lagune verseker sal word.

Die bestuursplan is gedurende 1991/92 onder toesig van die GOK geïmplementeer. Daarna het dit die verantwoordelikheid van die Munisipaliteit van Groot-Brakrivier geword om die plan na gelang van die behoeftes in werking te stel. Beheerde vrystelling van water uit die dam sal die meganiese oopstoot van die sandbank by die monding vergemaklik, die bodem van die lagune van tyd tot tyd uitspoel en dit gedurende droogtes van water voorsien. Daarbenewens sal die dam vloedspitse kan afplat en dus ook moontlike vloedskade aan die eiendomme op die Eiland kan verminder.

Ondersoeke het getoon dat die Wolwedansdam weinig invloed op die damkomgebied sal hê. Ofskoon die Groot-Brakriviervallei aantreklik is, kom daar geen bedreigde fauna of flora voor nie en is dit vervuil met indringerplante soos die wattelboom (Acacia mearnsii).
Ten einde die voordelige effek wat die dam op die omgewing kan hê ten beste te benut en die negatiewe effek daarvan tot die minimum te beperk, is besondere maatreëls getref om die omgewing te beskerm tydens die konstruksieperiode. Landskapherstelwerk is ook tydens en direk na voltooiing van die projek onderneem.

Die Wolwedansdam is deur die Departement van Waterwese binne die beplande konstruksietyd en begroting van R48 miljoen teen die pryse van Februarie 1991 gebou. Die Klipheuvel-pompstasie, die Klein-Brakrivierreservoir insluitende die pypleidings en die Bartelsfonteineindpuntreservoir is onderskeidelik vir R34 miljoen en R4 miljoen deur kontrakteurs voltooi.

Om die dam te besoek ry op die ou N2 nasionale pad (die geteerde pad noord van die lughawe) van George in die rigting van Mosselbaai. Draai regs op die grondpad na Jonkersberg. Draai na 'n kort afstand links op 'n ander grondpad. Hou u oë oop vir 'n bordjie wat aandui dat die dam regs in die kloof lê. Onder by die dam is 'n parkeerterrein.

Vanuit Groot-Brakrivier is daar 'n voetpad na die dam. Ry met die grondpad verby die winkels in die rigting van George. Omtrent dadelik links is 'n parkeerplek. 'n Tien meter verder staan die bordjie wat die begin van die voetpad aandui.

Die Wolwedansdam lê nie op die plaas waaraan hy sy naam ontleen nie. Wolwedans was die plaas op die westelike oewer van die Groot-Brakrivier by sy mond en in die dorpie.

Weens die aanhoudende droogte in die Suid-Kaap is die Wolwedansdam begin Junie 2010 maar 21% vol. PetroSA gebruik tans 15 megaliter water per dag. Dit is drie megaliter meer as die totale verbruik van die inwoners en nywerhede van die groter Mosselbaai saam. As 'n noodmaatreël sal 'n ontsoutingsaanleg by Voorbaai teen November 2010 in gebruik wees. Dit sal tussen 5 en 10 megaliter water per dag kan lewer. PetroSA oorweeg dit om R80 miljoen van die totale R140 miljoen te dra wat die ontsoutingsaanleg sal kos.




</doc>
<doc id="48446" url="https://af.wikipedia.org/wiki?curid=48446" title="Prins Alfredpas">
Prins Alfredpas

Die Prins Alfredpas is 'n bergpas op die R339-pad. Die pas verbind Knysna oor die Outeniquaberge met Avontuur in die westelike deel van die Langkloof.

Met die stigting in 1825 van Knysna en die ontwikkeling van die omgewing het goeie verbindingsweë noord- en ooswaarts 'n groot behoefte geword. Duiwelskoppas was 50km weswaarts en Paardekoppas het van Plettenbergbaai noordwes in die rigting van Kykoe in die Langkloof geloop. Beide bergoorgange was bekend as onveilig, swak onderhou, tydrowend en onnodig lank.
Die roete van Knysna na Avontuur is in 1856 deur Andrew Geddes Bain beplan. Sy seun Thomas het in 1862 met die oprigting van die kwartiere vir die 250 bandietarbeiders by Ysternek, 27km van Knysna, begin. Na 'n besoek van die hoofinspekteur van paaie, M.R. Robinson, is die gevangenis 26km verder na De Vlugt verskuif.

Die werk aan die suidelike deel was moeilik omdat dit deur 70 km inheemse woud, digte plantegroei en oor verskeie riviertjies gegaan het. Net so moeilik, maar van 'n ander aard was die trajek tussen De Vlugt en Avontuur. Hier het die pad geklim van 300 m bo seespieël tot 'n 1 050 m in 14 km. Groot stukke steil rotswande moes weggeskiet word en het die koste van die padbouery verhoog.

Op 29 September 1866 is die pad geopen en vernoem na prins Alfred, die eerste hertog van Edinburgh en tweede seun van koningin Victoria.

Die hele roete van Knysna tot Uniondale is van groot toeristiese belang. Net buite Knysna in die rigting van Port Elizabeth draai die R339 noordwaarts na Uniondale. Na enkele kilometer raak dit 'n grondpad wat gaan deur die inheemse bosse. Na nog 10,5km lê die Diepwalle-bosboustasie. Hier is verskeie wandelpaaie, onder andere die Olifantwandelpad. Ook die Outeniquavoetslaanpad loop hier verby en vir die langafstandstappers is daar die oornaghut. By Kruisvallei sluit die pad van Keurboomsriviermond oor Wittedrif (die R340) by die R339 aan. Hier “kruis” die Prins Alfredpas en die destydse Paardekoppad. Vir 'n deel loop die pad verder langs die Keurboomsrivier, die oostelike grens van Outenikwaland. By die nedersetting De Vlugt is daar 'n forelboerdery. Hier gaan die pad oor die bolope van die Keurboomsrivier. Alhoewel die pad verskeie male deur vloede verspoel is, volg dit nog die oorspronklike roete. By een van die stilhouplekke langs die pad is 'n monument ter ere van Thomas Bain.

Dalene Matthee het hierdie gebied aan die wêreld bekendgestel met haar "bosromans". Kringe in ’n bos (1984), Moerbeibos (1987) en Toorbos (2003) speel in die omgewing af. Fiela se kind (1985) is geplaas langs hierdie pad van Avontuur en Uniondale in die Langkloof, deur die berge, riviere en woude, verby De Vlugt na Knysna. Vertalings van hierdie boek in verskeie tale sowel as die verfilming daarvan het die streek aan die wêreld bekendgestel. 'n Gedenksteen ter ere van die skryfster is op Saterdag 23 Februarie 2008 by Krisjan-se-nek onthul.

Soms word die pas verkeerdelik die De Vlugtpas genoem. Die Karoo-tot-Kus bergfietswedren wat jaarliks gedurende September plaasvind gaan ook deur die pas. Die wedren is uiters gewild onder andere vir die pragtige natuurskoon.




</doc>
<doc id="48448" url="https://af.wikipedia.org/wiki?curid=48448" title="Gouritsrivier">
Gouritsrivier

Die Gouritsrivier is 'n rivier wat in die Wes-Kaap vloei. Dit ontspring in die Karoo tussen die Lange- en Outeniquaberge en mond wes van Mosselbaai in die Indiese Oseaan uit.

Die presiese oorsprong van die naam Gourits kan nie met sekerheid aangehaal word nie. Korporaal Hieronymus Cruse het in 1667 'n Khoistam, die Gouriquas, aan die oewer van 'n rivier teëgekom wat later na hulle genoem is. Volgens bronne beteken die woord "vuil". 'n Portugese kaart van 1489 verwys na die naam "Rio della Vache" waar die Gourits moet wees. In Portugees is dit Rio das Vaccas (rivier van die koeie). Na Bartolomeus Dias se reis is die naam "Rio dos Vaqueiros" (rivier van die beeswagters) gebruik.

Die grootte van Suid-Afrika se riviere in ag genome, is die Gourits 'n groot rivier. Die opvanggebied is soos 'n groot blaar met afmetings van noord na suid van 250 km en 350 km van wes na oos. Die gebied wat water versamel en deur die Gourits die see bereik, is 45 702 vierkante kilometer groot. Afgesien van 'n klein gebied oos van die Outeniquaberge is die hele gebied Karoo. Die reënval wissel van 102 tot 305 mm per jaar, behalwe hoog in die Swart- en Outeniquaberge. Daar kan dit oor die 1 000 mm reën. Die gemiddelde jaarlikse afloop is 695 miljoene kubieke meter. Gewoonlik is die afloop laag en verdeel tussen baie nie-standhoudende bergstrome. 

Die groter riviere in die opvanggebied is:

In die Rooiberge so ongeveer 25 km oos van Van Wyksdorp en so 15 km suid van Calitzdorp kom die Gamka- en die Olifantsriviere saam om die Gouritsrivier te vorm. Net noord van die kloof wat die skeiding vorm tussen die Lange- en die Outeniquaberge sluit die Grootrivier van wes by die Gourits aan. Stroomaf sluit die Langtouw van noordwes ook nog aan. Van hier gaan die rivier deur die berge en kom by Die Poort op die kusvlakte aan. Uit die weste sluit nog slegs twee klein riviere, die Wydersrivier en die Valsriver, aan. Die rivier vloei nou onder deur die Gouritsrivierbrug wat die N2 nasionale pad dra. Kort voor die Gourits die see by Gouritsmond (voorheen bekend as The Fisheries) en Kanon bereik, is daar in goeie reënjare oos 'n vlei genaamd Voëlvlei en wes Elbertsvlei.

Vir boere op die vloedvlakte van die rivier is die rivier die lewensaar van hul bestaan. Groot damme in die Groot, Gamka, Olifants en hul sytakke het die water in die Gourits baie verminder. Dus kom die geweldige oorstromings en vernielings wat die rivier veroorsaak het nie meer voor nie. Nogtans kom die rivier periodiek af en word die oewers oorstroom. Vloede het egter groter gevolge en daarom staan die jare 1901-02, 1928, 1954, 1964, 1969, 1981, 1996 en 2000 uit. In sulke gevalle stroom die water die lande binne en rig skade aan heinings, kragpale, telefoondrade, paaie, pompe en veevoer aan. Allerhande van hierdie materiaal en dooie diere word deur die rivier uit die Karoo see toe saamgesleep. 'n Voordeel van die oorstromings is dat dit 'n vrugbare rooierige slik op die lande agterlaat. In 1981 na die Laingsburgvloed het daar egter 'n laag dooie grond agtergebly. Maart 1981 reën dit besonder baie by Oudtshoorn en Calitzdorp. Met die Olifantsriver in vloed gebeur by die Gourits dieselfde as 'n paar maande tevore.

Aanvanklik was die lande langs die rivier met doringbome begroei. Daarna is die grond gelyk gemaak sodat water gelei kon word. Geen damme van besondere formaat kom in die Gourits voor nie. Daar is weining besproeiing uit die rivier omdat die kloof meestal te diep is en dit dus duur is om daaruit te pomp. Lusern, koring, aartappels en weiding word aangeplant. Die kernbedryf bly egter gemengde boerdery met beeste, skape, bokke en volstruise. Dus melkproduksie en slagvee. Op beperkte skaal word lemoene verbou en aalwynsap getap. Waar die rivier deur die berge breek, word wyn geproduseer.

In hierdie streek woon daar slegs 7 500 mense waarvan die helfte op plase is. Die ander woon in Albertinia (op die N2 nasionale pad), Herbertsdale (op die R329) en Gouritsmond.

Die riviermonding is permanent oop. Getywerking word tot 8 km in die binneland tot by die laagwaterbrug by Die Eiland ervaar. Weens menslike aktiwiteite in die besonder wye opvanggebied lei die mond onder versouting en besmetting met uitheemse plantegroei. Strandoordontwikkeling, motors en bote op die strand, plattrap van plante by die monding en beeste wat wei op die vloedvlaktes van die rivier degradeer die habitat. 'n Keerwal hinder die natuurlike vloei na die riviermond. Oewerplantegroei is vernietig, oewers stort in en erosie kom voor. Dit het alles 'n nadelige invloed op die natuurlike vloei van die rivier.

Die slankrooivlerkie is endemies in die bergstroomsytakke van dié rivier asook die Keurboomsrivier.



</doc>
<doc id="48449" url="https://af.wikipedia.org/wiki?curid=48449" title="Groot-Brakrivier">
Groot-Brakrivier

Die Groot-Brakrivier is 'n rivier in die Wes-Kaap, Suid-Afrika. Die mond van die rivier lê by 34°03'S; 22°14'O. Die naaste groot dorpe is Mosselbaai, 24 km na wes, en George, 34 km na die ooste per pad. Die hoofbydraers tot die Groot-Brakrivier is die Perdebergrivier, Tweeriviererivier en Varingsrivier.

Die rivier moet nie verwar word met die Grootbrakrivier wat 'n sytak is van die Groot-Visrivier nie. Die dorpie Groot Brakrivier is naby die riviermonding.



</doc>
<doc id="48455" url="https://af.wikipedia.org/wiki?curid=48455" title="Herbertsdale">
Herbertsdale

Herbertsdale is 'n klein dorpie aan die suidelike helling van die Outeniekwaberge. Dit is geleë 53 km noordwes van Mosselbaai in die vallei van die Langtourivier ('n sytak van die Gouritsrivier). Die R327 hoofpad draai by PetroSA noordwaarts uit die N2 nasionale pad en via die Du Plessispas lei die pad verby Herbertsdale en met die Cloetespas oor die berge na Van Wyksdorp en Ladismith. Die dorpie val in die Tuinroete-distriksmunisipaliteit.

James Benton Herbert het teen 1860 29 5 ha van die plaas Hemelrood besit. In 1862 het die kerkraad van die NG kerk op Mosselbaai 'n stukkie van daardie grond van Herbert gekoop om 'n gebou op te rig wat as kerk en skool vir die afgesonderde gemeenskap sou dien. Landmeter Lewis A. Vintcent het opdrag ontvang om 'n dorpie by die skool uit te lê en die eerste erwe is op 14 Julie 1865 verkoop. In 1863 het eerw. Johann Kretzen van George reeds met sendingwerk daar begin wat vanaf 1872 deur die Berlynse Sendinggenootskap onder bekende sendelinge soos eerwaardes Kikillus, Fritz Scheffler en J.G. Grosskopf voortgesit is. In 1913 stig die wyk Herbertsdale van Mosselbaai af as 'n selfstandige gemeente van die NG Kerk met ds. H.S. Pretorius as die eerste predikant.

In die gebied word met beeste, skape, bokke en volstruise geboer. Op die vrugbare rivieroewers word lusern, lemoene, graan en druiwe verbou. Al die afgelope tweehonderd jaar word aalwyne getap.




</doc>
<doc id="48459" url="https://af.wikipedia.org/wiki?curid=48459" title="Reebok">
Reebok

Reebok is 'n strandoord aan die Suid-Kaapse kus geleë tussen Groot- en Klein-Brakrivier.

Toe die spoorlyn tussen Mosselbaai en George gebou is, het 'n stuk duingrond van die plaas Rheeboksfontein tussen die see en die spoor kom te lê. Weens die ongerief hieraan verbonde was die eienaar bereid om dit te verkoop. Twintig morg is in 1911 vir 50 pond aan 10 boere van Oudtshoorn as 'n vakansieoord verkoop. Van die begin af het die eienaars van Strand Rust probleme gehad met 'n goeie toegangsroete oor die duine en met drinkwater. Alles wat nodig was vir 'n vakansie moes aangery word “. …’n slagskaap of twee, 'n fuik hoenders en 'n kalkoen (lewendig) saamgeneem strand toe. Soms moes 'n koei ook aangejaag word van Oudtshoorn … Dit het soms twee dae geneem om die koei op Reebok te kry”, aldus Hazel le Roux. Na 1957 is die grond bokant die spoor ontwikkel as Reebok. In 1965 is beide oorde saam as dorpsgebied verklaar onder die naam Reebok en het die naam Strand Rust verdwyn.

Die munisipaliteit van Mosselbaai het water aangelê en vanaf 1976 is elektriese krag verskaf en in dieselfde jaar is 'n gemeenskapsaal gebou. Reebok beskik sedert daardie tyd ook oor sy eie brandweerwa. Reebok en sy buuroord Tergniet se strande is baie rotsagtig. Daar is mooi poele met mossels, seekatte, krappe en visse. Van die planne om rotse weg te skiet om oop strand te skep het niks gekom nie. Afstammelinge van die aanvanklike boere van Oudtshoorn soos die Le Rouxs en De Jagers is nog vakansietye daar. Selfs die Volksraadslid vir Oudtshoorn, Piet Badenhorst, en die President van die Senaat, kommdt. Chris van Niekerk, het daar vakansies deurgebring.

Baie ontwikkeling het sedert die sewentigerjare van die vorige eeu aan hierdie kusstrook plaasgevind. Reebok het al hoe meer permanente inwoners gekry en saam met Klein-Brakrivier, Tergniet en Fraaiuitsig tot woonbuurte van Mosselbaai ontwikkel.



</doc>
<doc id="48460" url="https://af.wikipedia.org/wiki?curid=48460" title="Woiwodskap Groot-Pole">
Woiwodskap Groot-Pole

Die Woiwodskap Groot-Pole, Pools Województwo wielkopolskie, met Poznań as sy administratiewe sentrum, is een van 16 woiwodskappe in die Republiek van Pole. Dit is met die administratiewe hervorming van 1999 deur die samesmelting van die vroeëre woiwodskappe Poznań (1975–1998), Kalisz, Konin, Piła en Leszno geskep. Met 'n oppervlakte van byna 30 000 km² is dit die tweede grootste woiwodskap ná Masowië en met 'n bevolking van meer as 3,3 miljoen ook een van die mees bevolktes.

Na die westelike deel van Pole rondom Poznań word sedert die 13de eeu as "Polonia maior" (Latyns, "Groot-Pole"; Pools "Wielkopolska") verwys. Dit het sentraal gestaan in die Wes-Slawiese Polane-stam se suksesvolle vereniging van verskillende stamme in 'n gemeenskaplike Poolse staat – 'n proses wat hom in die 10de eeu afgespeel het.

Die platteland van Groot-Pole word van oudsher vir landboudoeleindes gebruik. Die historiese streek het geen presiese natuurlike grense nie, maar word rofweg deur die rivierlope van die Drawa (Duits: "Drage"), Obra en Barycz ("Bartsch") van Pommere, Neumark, Brandenburg en Silesië geskei.

Die huidige woiwodskap behels die gebied van die historiese Groot-Pole en word sodoende as die bakermat van Pole beskou. Dit was die stamgebied van die Wes-Slawiese Polane, en navorsers neem aan dat die antieke Barnsteenroete deur die streek geloop het. Teen die einde van die 10de eeu het hertog Mieszko I die Slawiese stamme in die streek tot 'n gemeenskaplike ryk verenig en in 966 Gniezno (Duits: "Gnesen") as sy hoofstad gevestig.

Toe die Poolse konings hul regeringsetel na Krakau verskuif het, het Gniezno die meeste van sy oorspronklike funksies ingeboet. Poznań het vervolgens tot die belangrikste stedelike nedersetting van Groot-Pole ontwikkel en ook as gewestelike setel van die eerste Poolse heersers gedien. Dit is nog steeds 'n beduidende handelstad – die Nasionale Handelskou (sedert 1921) en die Internasionale Handelskou van Poznań het hulle oorsprong in Middeleeuse handelsbeurse.

Ná die Poolse Delinge het Groot-Pole onder Pruisiese bewind gestaan. Die Pruisiese owerhede het destyds pogings onderneem om die plaaslike landbou met belasting en ander maatreëls geleidelik in Duitse hande te laat oorgaan – 'n beleid wat felle verset van Poolse landbesitters uitgelok het. Die Poolse boere het alles onderneem om hul land te behou en onder meer moderne landboumetodes ingevoer om opbrengste en inkomste te verhoog. Die gebied is nog steeds een van die voorste landboustreke in Pole.

Die kulturele en argitektoniese erfenis van Groot-Pole sluit talle landgoede en kastele van Pole se ou adellike magnateklas in, soos die kasteel en tuin van Kórnik, die Rokoko-paleis van Rogalin en die kasteel van Rydzyna. Bekende sakrale geboue in die gebied is die groot Sistersiënser-klooster in Ląd en die pelgrimsoord Licheń Stary met sy Neogotiese kerk. Hier is intussen ook 'n nuwe Rooms-Katolieke heiligdom, die grootste basiliek van Pole opgerig.

Net buite Poznań het die Nasionale Wielkopolska-park ontstaan.

Die Woiwodskap Groot-Pole is in 31 landelike munisipaliteite verdeel, terwyl Poznań, Kalisz, Konin en Leszno die status van selfregerende stede het. Hulle maak dus nie deel uit van die gelyknamige landelike munisipaliteite nie.

"Die oorspronklike Duitse name en huidige bevolking word tussen hakies aangedui".


Die administratiewe hoofstad Poznań en Kalisz (die oudste stad in Pole) is die enigste stedelike nedersettings in die Woiwodskap Groot-Pole met 'n bevolking van meer as 100 000.


Die bergpiek Kobyla Góra – noordwes van Kepno naby Parzynow – is die hoogste punt van Groot-Pole (284 meter).

Groot-Pole se nywerhede vervaardig onder meer elektriese masjiene, voertuie en voertuigonderdele, meubels, glas en keramiek, elektriese verbruikersgoedere, gloeilampe en batterye. Die maatskappy "Solaris Bus & Coach S.A.", wat sy hoofkwartier naby Poznań het, is een van die belangrikste Europese vervaardigers van busse wat sy produkte na 18 Europese lande uitvoer en ook oorsese markte soos die Verenigde Arabiese Emirate gevestig het.

Die Groot-Poolse voedselverwerkingsbedryf steun op die hoogs ontwikkelde plaaslike landbousektor en vervaardig vleis- en suiwelprodukte, suiker, snoeperye, sjokolade, vrugte- en groenteprodukte, alkohol en bier.

In vergelyking met die Europese Unie se bruto binnelandse produk (BBP, in koopkragpariteite) het die Woiwodskap Groot-Pole in 2006 'n indeks van 55,1 bereik (EU-27 = 100).

Die werkloosheidsyfer het in 2005 nog op 17,2 persent gestaan en het in die tydperk tot Desember 2009 gedaal tot 9,1 persent. Sodoende het slegs Masowië 'n laer werkloosheidsyfer (9,0 persent).




</doc>
<doc id="48466" url="https://af.wikipedia.org/wiki?curid=48466" title="Siepietnica">
Siepietnica

Siepietnica is 'n dorp in die Poolse woiwodskap Subkarpate. Die dorp is aan die Ropa-rivier en ongeveer 132 km suid van Krakau en 43 km noord van die grens met Slowakye geleë.



</doc>
<doc id="48468" url="https://af.wikipedia.org/wiki?curid=48468" title="Stary Browar">
Stary Browar

Stary Browar ("Ou Brouery") is 'n sake- en kultuursentrum wat op 5 November 2003 in die middestad van Poznań, Pole geopen is. 

Die sentrum het in die historiese gebou van 'n voormalige brouery ontstaan wat in 1876 opgerig is en tot 1980 in gebruik was. Die oorspronklike buitekant van die brouery is grotendeels bewaar en tydens die ombou gerekonstrueer. Die sakegedeelte van "Stary Browar" behels sowat 100 winkels op vier verdiepings, kantore asook talle restaurante, kroeë en kafees. 

Die sentrum bied daarnaas uitstallings aan en beskik oor 'n sogenaamde kunsbinneplein waar konserte, toneelopvoerings, vernissages, werkwinkels en ander kulturele aktiwiteite op die gebied van skildery, beeldhoukuns, teater, musiek, dans en film deur die "Kulczyk"-stigting aangebied word.

Op 11 Maart 2007 is die sentrum uitgebrei sodat die gebou se totale oppervlakte tans sowat 122 000 m² beloop. Die aantal winkels is sodoende verdubbel, en die totale boukoste het €125 miljoen beloop.

"Stary Browar" se konsep wat kultuur en sake met mekaar verbind is net soos die argitektoniese ontwerp in 2005 met die "International Council of Shopping Centers (ICSC)" se "Design and Development Award" in die kategorie beste middelgroot winkelsentrum bekroon. Drie jaar later is die sentrum deur die ICSC as die mooiste winkelsentrum ter wêreld aangewys.



</doc>
<doc id="48476" url="https://af.wikipedia.org/wiki?curid=48476" title="Bongani Khumalo">
Bongani Khumalo

Bongani Sandile Khumalo (gebore op 6 Januarie 1987 in Manzini, Swaziland) is 'n Suid-Afrikaanse sokkerspeler wat as 'n verdediger vir Supersport United en die Suid-Afrikaanse nasionale sokkerspan speel.

Khumalo is in Swaziland (nou eSwatini) gebore. Hy trek saam met sy ouers na Pretoria toe hy slegs twee jaar oud was.

Khumalo het sy eerste doel op internasionale vlak op 22 Junie 2010 tydens die FIFA Sokker-Wêreldbekertoernooi in 2010 in 'n wedstryd teen Frankryk aangeteken.



</doc>
<doc id="48477" url="https://af.wikipedia.org/wiki?curid=48477" title="Katlego Mphela">
Katlego Mphela

Katlego Abel Mphela (gebore op 29 November 1984 in Brits, Noordwesprovinsie) is 'n Suid-Afrikaanse sokkerspeler wat vir Mamelodi Sundowns in die Premier League en vir die Suid-Afrikaanse nasionale sokkerspan speel.

Mphela het sy eerste internasionale doel teen die Seychelle op 26 Februarie 2005 aangeteken.

Tydens die FIFA Sokker-Konfederasiebeker in 2009 teken hy 'n doel met 'n vryskop teen Spanje aan.

Mphela was deel van die 23-tal wat Suid-Afrika in die FIFA Sokker-Wêreldbekertoernooi in 2010 verteenwoordig het. Hier speel hy tydens die openingswedstyd teen Meksiko, wat gelykop 1 - 1 eindig. Daarna speel hy in die wedstryd teen Uruguay, maar hulle verloor die wedstryd 3 - 0. Daarna teken hy Suid-Afrika se tweede doel in die laaste groepwedstryd teen Frankryk aan.

Sy internasionale doele:



</doc>
<doc id="48478" url="https://af.wikipedia.org/wiki?curid=48478" title="Manzini">
Manzini

Manzini is een van die grootste stede van Eswatini en is die hoofstad van die gelyknamige distrik. Volgens die 2004-sensus het die stad 73 000 inwoners gehad. Die stad was tot 1960 bekend as Bremersdorp en is die belangrikste industriële sentrum van die Afrika-land.



</doc>
<doc id="48481" url="https://af.wikipedia.org/wiki?curid=48481" title="Supersport United">
Supersport United

Supersport United is 'n Suid-Afrikaanse sokkerklub wat in Pretoria geleë is en aan die Premier Sokkerliga deelneem.

Die klub was oorspronklik bekend as "Pretoria Stad". Die klub is in 1994 deur M-Net gekoop waarna toestemming verkry is om die klub te hernoem.


</doc>
<doc id="48482" url="https://af.wikipedia.org/wiki?curid=48482" title="FIFA Sokker-Konfederasiebeker in 2009">
FIFA Sokker-Konfederasiebeker in 2009

Die FIFA Sokker-Konfederasiebeker in 2009 is van 14 tot 28 Junie 2009 in Suid-Afrika aangebied as voorbereiding vir die FIFA Sokker-Wêreldbekertoernooi in 2010. Soos gebruiklik het die gasheerland, die destydse wêreldkampioen en die kampioene van elk van die ses sokkerbonde deelgeneem. Brasilië wen die toernooi nadat hulle die Verenigde State met 3–2 in die eindstryd klop. Spanje eindig derde en Suid-Afrika in die vierde plek.

Wedstryde is in die volgende stede gespeel:



</doc>
<doc id="48483" url="https://af.wikipedia.org/wiki?curid=48483" title="Żywiołak">
Żywiołak

Żywiołak is 'n Poolse folkmusiekgroep wat elemente van Slawiese folk- en psigedeliese musiek, punk, rockmetal, akoestiese transtechnomusiek, drum 'n' bass, dub, chillout en ambient-musiek met die klanke van antieke en moderne musiekinstrumente, argaïese en hedendaagse stemtegnieke kombineer.

In April 2006 is Żywiołak met die "Grand Prix" van die Poolse Uitsaaikorporasie se "New Tradition"-folkmusiekfees bekroon. Żywiołak was een van dertien Poolse finaliste vir die "Eurovision"-sangfees in 2008. Hul lied, "Noc Kupały", is egter gediskwalifiseer aangesien dit reeds voor 1 Oktober 2007 gepubliseer is – 'n oortreding van die sangfees se reëls.




</doc>
<doc id="48486" url="https://af.wikipedia.org/wiki?curid=48486" title="FIFA Sokker-Konfederasiebeker in 2013">
FIFA Sokker-Konfederasiebeker in 2013

Die FIFA Sokker-Konfederasiebeker in 2013 is van 15 tot 30 Junie 2013 in Brasilië aangebied as voorbereiding vir die FIFA Sokker-Wêreldbekertoernooi in 2014. Soos gebruiklik het die gasheerland, die destydse wêreldkampioen en die kampioene van elk van die ses sokkerbonde deelgeneem. Brasilië wen die toernooi nadat hulle Spanje met 3–0 in die eindstryd klop. Italië eindig derde en Uruguay in die vierde plek.

Wedstryde is in die volgende stede gespeel:



</doc>
<doc id="48489" url="https://af.wikipedia.org/wiki?curid=48489" title="FIFA Sokker-Konfederasiebeker in 2005">
FIFA Sokker-Konfederasiebeker in 2005

Die FIFA Sokker-Konfederasiebeker in 2005 is van 15 tot 29 Junie 2005 in Duitsland aangebied as voorbereiding vir die FIFA Sokker-Wêreldbekertoernooi in 2006. Soos gebruiklik het die gasheerland, die destydse wêreldkampioen en die kampioene van elk van die ses sokkerbonde deelgeneem. Brasilië wen die toernooi nadat hulle Argentinië in die eindstryd met 4–1 klop. Duitsland eindig derde en Meksiko in die vierde plek.

Wedstryde is in die volgende stede gespeel:



</doc>
<doc id="48490" url="https://af.wikipedia.org/wiki?curid=48490" title="Axxess">
Axxess

Axxess DSL (Edms.) Bpk. (of net Axxess) is een van die vier grootste internetdiensteverskaffers in Suid-Afrika, met hul hoofkantoor in Port Elizabeth en is in 1997 gestig. Axxess was een van die eerstes wat in die ADSL-prysoorlog in 2009 hul pryse van die algemene R70 per gigagreep na onder R30 per gigagreep vir ADSL-dataverbindings verlaag het, saam met ander diensverskaffers soos Afrihost, Web Africa en G-Connect.

Die hoof- uitvoerende beampte in 2010 was Gian Visser.



</doc>
<doc id="48496" url="https://af.wikipedia.org/wiki?curid=48496" title="Afrihost">
Afrihost

Afrihost is een van die vier grootste internetdiensteverskaffers in Suid-Afrika, met hul hoofkantoor in Johannesburg en is in Augustus 2000 gestig. Afrihost was een van die eerstes wat in die ADSL-prysoorlog in 2009 hul pryse van die algemene R70 per gigagreep na onder R30 per gigagreep vir ADSL-dataverbindings verlaag het, saam met ander diensverskaffers soos Axxess, Web Africa en G-Connect.

Die hoof- uitvoerende beampte in 2017 was Gian Visser.



</doc>
<doc id="48498" url="https://af.wikipedia.org/wiki?curid=48498" title="2009 ADSL-prysoorlog in Suid-Afrika">
2009 ADSL-prysoorlog in Suid-Afrika

Die 2009 ADSL-prysoorlog in Suid-Afrika is 'n prysoorlog wat laat in 2009 begin het toe 'n paar internetdiensverskaffers skielik die pryse van hul produkte drasties verlaag het. Die oorlog is begin nadat Afrihost die mark verras het met hul aanbieding van R29 per gigagreep vir internettoegang vir tuisgebruikers. 

Volgens Gian Visser, hoof- uitvoerende beampte (HUB) van Afrihost, was die grootste katalisator vir hierdie skielike verlaging van markpryse die ingebruikneming van die ondersese optieseveselkabel SEACOM in 2009, wat tot 'n toename in Suid-Afrika se internasionale bandwydte gelei het. Dit het weer laer internasionale bandwydtepryse tot gevolg gehad, wat internetdiensverskaffers aan eindgebruikers kon oordra.

Axxess, Web Africa en G-Connect het kort ná Afrihost gereageer met prysverlagings van hul eie.



</doc>
<doc id="48499" url="https://af.wikipedia.org/wiki?curid=48499" title="George Longane">
George Longane

George Longane (gebore George Mzwandile Longane op 31 Oktober 1970) is 'n Suid-Afrikaanse sanger. Sy debutalbum, "Baie Baie" is in 2010 deur Select-musiek vrygestel. Longane was vantevore 'n lid van die musiekgroep "Victor and the Rasta Rebels" gewees. Hy was ook 'n stigterslid van "Reflections".




</doc>
<doc id="48502" url="https://af.wikipedia.org/wiki?curid=48502" title="Bronisław Komorowski">
Bronisław Komorowski

Bronisław Maria Komorowski (Pools: [brɔˈɲiswaf kɔmɔˈrɔfskʲi] ; * 4 Junie 1952 in Oborniki Śląskie) is 'n Poolse politikus het vanaf 2010 tot 2015 as president van Pole gedien. Tussen 2007 en 2010 het hy die amp van maarskalk van die Poolse parlement (Sejm) beklee. Tot 2010 was hy lid van die party Burgerplatform "(Platforma Obywatelska)" en het tussen 2000 en 2001 as minister van verdediging gedien.

Nadat die Poolse staatspresident Lech Kaczyński op 10 April 2010 in 'n vliegtuigongeluk naby die Russiese stad Smolensk gesterf het, het Komorowski as president van die parlement - volgens die Poolse grondwet die tweede hoogste amp in die staat - tydelik die amp van staatshoof waargeneem. As kandidaat van die Burgerplatform het Komorowski in die presidensiële verkiesing van 2010 gestaan met 41,22 persent die meeste stemme op hom verenig, maar geen algehele meerderheid behaal nie. Hy het dus in 'n tweede rondte teen Jarosław Kaczyński gestaan, Lech Kaczyński se tweeling en kandidaat van die nasionaal-konserwatiewe party "Prawo i Sprawiedliwość" ("Reg en Geregtigheid"), wat in die eerste rondte van die verkiesing tweede gekom het. Komorowski is uiteindelik met 'n algehele meerderheid van die uitgebragte stemme as nuwe president van Pole verkies en het die ampseed op 6 Augustus 2010 afgeleë.



</doc>
<doc id="48505" url="https://af.wikipedia.org/wiki?curid=48505" title="Dalai Lama">
Dalai Lama

Die Dalai Lama is ’n monnik van die Gelug-skool van Tibettaanse Boeddhisme wat deur Tsongkhapa gestig is. Die Dalai Lama word beskou as die opvolger in ’n lyn van reïnkarnasies van Avalokitesvara, die bodhisattva van meelewing. Die term is ’n kombinasie van die Mongoolse woord "dalai" ("oseaan") en die Tibettaanse woord "bla-ma" ("ghoeroe, onderwyser, mentor"). Die 1ste Dalai Lama was Gendun Drup en die 14de en huidige Dalai Lama is Tenzin Gyatso.

Van 1642 tot die 1950's (buiten 1705 tot 1750) het die Dalai Lamas of hul regente aan die hoof gestaan van die Tibettaanse regering, wat oor die grootste deel van die Tibettaanse Plato regeer het. Die Ganden Tripa is egter in naam die hoof van die Gelug-Boeddhisteskool.

Die tradisie van gereïnkarneerde ghoeroes het in die Kagyu-skool van Tibettaanse Boeddhisme ontstaan. In 1252 het Koeblai, die toekomstige Mongoolse Khagan en heerser van Yuan-China, ’n oudiënsie verleen aan Drogön Chögyal Phagpa en Karma Pakshi, 2de Karmapa Lama (1203–1283). Karma Pakshi het egter die beskerming van Möngke Khan, die destydse leier en Koeblai se politieke teenstander, gevra en die khan se hof in die Boeddhisme-leringe onderrig.

Voor sy dood in 1283 het Karma Pakshi ’n testament geskryf om die belange van sy Kagyu-volgelinge te beskerm. Hy het sy dissipels aangeraai om ’n seun te soek wat die volgende karmapa kon word. Sy opdrag is geskoei op die veronderstelling dat die dharma ewigdurend is en dat die Boeddha emanasies sou stuur om die sendings wat hy begin het, voort te sit. Karma Pakshi se dissipels het sy wense uitgevoer en die reïnkarnasie van hul meester opgespoor.

Die formalisering van dié stelsel van karmapa-reïnkarnasies deur die Kagyu-skool in die vroeë 13de eeu het daartoe gelei dat ander skole van Tibettaanse Boeddhisme dieselfde praktyk aanvaar en hul eie reïnkarnasiestelsels begin het.

In 1546, sowat 336 jaar nadat die 2de Karmapa amptelik erken is, is Sonam Gyatso op ’n soortgelyke manier deur die Gelug-Boeddhisteskool erken as ’n reïnkarnasie van hul onderwyser Gendun Gyatso, wat op sy beurt nieamptelik in 1487 erken is as die reïnkarnasie van sy voorganger, Gendun Drup, die hoofdissipel van die Gelug-stigter, Je Tsongkhapa.

In 1578, nadat Sonam Gyatso na Mongolië genooi is en die khan en die res van sy stam tot die Boeddhisme bekeer het (die eerste Mongoolse stam wat daartoe bekeer is), het die khan die titel "Dalai Lama" aan hom toegeken – "Dalai" is die Mongoolse vertaling van sy Tibettaanse naam, Gyatso, wat "see" of "oseaan" beteken. Binne 50 jaar het feitlik alle Mongole hulle tot die Boeddhisme bekeer, onder andere tienduisende monnike, feitlik almal volgelinge van die Gelug-skool en dus lojaal aan die Dalai Lama.

Die titel is terugwerkend toegeken aan Gendun Drup en Gendun Gyatso, omdat geglo is hulle is Sonam Gyatso se vorige inkarnasies. Hulle het dus onderskeidelik die 1ste en 2de Dalai Lama geword, hoewel nie een van hulle in hul tyd amptelik erken of bekragtig is nie. Toe Sonam Gyatso dus in 1578 as die 3de Dalai Lama bekragtig word, is die reïnkarnasiestelsel van Dalai Lamas amptelik gevestig as ’n voortsetting van ’n ouer, hoewel informele, opvolgingstradisie.

Ná Sonam Gyatso is al die Dalai Lamas amptelik erken en seremonieel bekragtig. ’n Nuwe Dalai Lama erf ook sy voorganger se kloostertuiste, ander besittings, personeel ens.

Die geloof in Tibet en ander Sentraal-Asiatiese Boeddhistelande dat die bodhisattva van meelewing, Avalokiteshvara, ’n spesiale verhouding met die mense van Titet het en hul lot help verbeter deur te inkarneer as gunstige heersers en onderwysers soos die Dalai Lamas, het reeds in die 11de en 12de eeu posgevat, volgens geskrifte soos "Die Boek van Kadam", die hoofgeskrif van die Kadampa-sekte waartoe Gendun Drub aanvanklik behoort het. Die geskrif het volgens sommige die fondament gelê vir die Tibettane se identifikasie van hul Dalai Lamas met inkarnasies van Avalokiteshvara; dit speur die legende van die bodhisattva se inkarnasies selfs verder terug, na vroeë Tibettaanse konings en keisers soos Songsten Gampo en Dromtönpa (1004–1064); meer as 60 mense voor die 1ste Dalai Lama word as inkarnasies van Avalokiteshvara beskou.

Ná die dood van ’n Dalai Lama en raadpleging van die Nechung-orakel begin die soektog na die Lama se "yangsi", of reïnkarnasie. Dit is tradisioneel die verantwoordelikheid van die hoëlamas van die Gelug-tradisie en die Tibettaanse regering om sy reïnkarnasie op te spoor. Dit kan twee tot drie jaar duur – in die 14de Dalai Lama, Tenzin Gyatso, se geval was dit vier jaar. Die soektog is histories tot Tibet beperk, hoewel die 3de Dalai Lama in Mongolië gebore is. Tenzin Gyatso het egter verklaar hy sal nie in die Volksrepubliek China herbore word nie; hy het ook gesuggereer hy kan dalk glad nie herbore word nie, wat daarop dui dat die funksie van die Dalai Lama as verouderd beskou word. Die Chinese regering het verklaar hy wil die alleengesag wees in die opsporing van die volgende Dalai Lama.

Die hoëlamas gebruik verskeie maniere om die kans te vergroot om die reïnkarnasie te vind. Hulle besoek dikwels Lhamo La-tso, ’n meer in Sentraal-Tibet, en soek vir ’n teken uit die meer self. Dit kan óf ’n visioen wees óf ’n aanduiding van die rigting waarin gesoek moet word; dit is hoe Tenzin Gyatso opgespoor is. Daar is beweer Palden Lhamo, die vroulike gees van die heilige meer, het Gendun Drup, die 1ste Dalai Lama, in ’n visioen belowe sy sal die reïnkarnasielyn van die Dalai Lamas beskerm.
Dit is hier waar die Reting Rinpoche in 1935 ’n duidelike visioen gekry het van drie Tibettaanse letters, ’n klooster met ’n liggroen-en-goue dak en ’n huis met turkoois dakteëls, en dit het gelei tot die opsporing van Tenzin Gyatso.

Hoëlamas kan ook ’n visioen in ’n droom kry of as die Dalai Lama veras word, kan die rigting waarin die rook trek ’n aanduiding wees van waar om te soek.

Wanneer die hoëlamas die huis en seun kry wat hulle glo die reïnkarnasie is, moet die seun ’n klomp toetse aflê om die hergeboorte te bevestig. Een daarvan is om vir hom ’n klomp artefakte te wys waarvan net sommiges aan die vorige Dalai Lama behoort het; die seun moet dan die regte voorwerpe kies.

As daar net een seun gevind word, sal die hoëlamas lewende boeddhas van die drie groot kloosters en ander amptenare nooi om die bevindings te bevestig, en aan die sentrale regering verslag doen. Die seun sal dan na Lhasa geneem word, gewoonlik na die Drepung-klooster, om die Boeddhistiese soetras te bestudeer as voorbereiding vir sy rol as die spirituele leier van Tibet.

As daar verskeie moontlike reïnkarnasies is en dit moeilik is om een te kies, sal belangrike amptenare, monnike en die minister vir Tibet die seuns se name in ’n vaas sit en ’n naam sal in die openbaar getrek word.

Daar was reeds 14 erkende inkarnasies van die Dalai Lama:


</doc>
<doc id="48506" url="https://af.wikipedia.org/wiki?curid=48506" title="Spoorvervoer in Suid-Afrika">
Spoorvervoer in Suid-Afrika

Spoorvervoer in Suid-Afrika is 'n belangrike komponent van die land se vervoerinfrastruktuur. Alle groot stede is per spoor verbind en Suid-Afrika se spoornetwerk is die gevorderdste in Afrika.

Die eerste spoorlyn vir stoomaangedrewe lokomotiewe was 'n lyn van 3,2 km in KwaZulu-Natal wat die dorp Durban met die hawe verbind het en wat op 26 Junie 1860 in gebruik geneem is. Kaapstad het reeds in 1859 'n 72 km lyn begin bou wat die stad met Wellington sou verbind. Vertragings het egter meegebring dat die eerste deel van die lyn tot by Eersterivier eers op 13 Februarie 1862 geopen kon word. Transvaal en Oranje-Vrijstaat het eers later spoorlyne begin bou, maar die verskillende spoorweë is in 1898 met mekaar verbind en het 'n nasionale spoornetwerk gevorm. Met die versmelting van die vier state in die Unie van Suid-Afrika in 1910 is die spoorlyne oor die unie ook versmelt in die "Suid-Afrikaanse Spoorweë" en werk aan hierdie netwerk was teen 1910 reeds grotendeels voltooi. Alhoewel spoorlyne ook buite Suid-Afrika uitgebrei het — so ver as die hedendaagse Zambië — het die visie van Cecil John Rhodes om 'n spoornetwerk te hê wat van Kaapstad tot in Kaïro strek, nooit gematerialiseer nie. Die Suid-Afrikaanse Spoorweë en Hawes was die regeringsagentskap wat vir die land se spoorwegstelsel verantwoordelik was.

In 1981 is die "Suid-Afrikaanse Spoorweë" se naam verander na die "Suid-Afrikaanse Vervoerdienste". Later gedurende die 1980's is die vervoerbedryf herorganiseer. In plaas daarvan om 'n direkte regeringsagentskap te wees, is dit volgens besigheidsmodelle gestruktureer en in 'n regeringsbeheerde korporasie genaamd Transnet omskep. Transnet Freight Rail (voorheen Spoornet) is die divisie van Transnet wat die spoorstelsel bedryf. Alhoewel daar nie tans planne op die tafel is om die regeringsbesit van die spoornetwerk te beëindig nie, is daar in onlangse verwikkelinge wel klein dele van die spoorstelsel geprivatiseer.

Transnet (en voorheen Spoornet en sy voorgangers) het beroemd geword vir sy luukse passasiersdienste, veral die Bloutrein, wat van Kaapstad tot in Pretoria loop. Die Bloutrein is gereeld as die beste luuksetrein ter wêreld aangewys en die 1 600 km rit bly vandag nog 'n gewilde toeriste-aantreklikheid vir besoekers aan Suid-Afrika.

Verbeterde nasionale dekking deur Suid-Afrika se snelweë het egter tot 'n vermindering in langafstandvervoer per trein in die land bygedra. Alhoewel vele pendelaars steeds hul daaglikse pendel per spoor aflê, word slegs die helfte van die land se 20 000 km spoor ten volle benut, terwyl ongeveer 35% van die spoor geen of bykans geen aktiwiteit dra. Gevolglik het Transnet sy fokus op vragvervoer geplaas in 'n poging om die spoorstelsel winsgewend te hou.

Planne om luukse pendeltreine in bedryf te stel, het in 2006 begin vorm aanneem. Metrorail se visie was om die publiek se siening van spoorvervoer te verander deur die gemak en gerief van treinreise te demonstreer, aan pendelaars 'n keuse van spoordienste te verskaf, die waardigheid van spoorreise te herstel, en om te reageer op verbruikers se bereidwilligheid om vir 'n voortreflike diens te betaal.

Suid-Afrika se eerste luukse pendeltrein is in 2007 in die Wits Metrorail-gebied by die Naledi-stasie in Soweto bekend gestel en het hoogs suksesvol presteer. Gevolglik is 'n gewilde besigheidsneldiens in Khayelitsha geopen, waarna ook een tussen Strand en Kaapstad in die Wes-Kaap en tussen Pretoria en Johannesburg in Gauteng. Vroeg in 2010 is die Khayelitsha-stel van diens onttrek vir klein opknappingswerk. Sedert April 2010 staan hierdie ses-rytuig stel bekend as die "Boland Business Express" en bied hy vir 294 passasiers die kans om in 70 minute tussen Hugenot- (Paarl) en Kaapstad-stasies te pendel.

Die sneltreine het 'n nuwe kleurskema en kan maklik onderskei word van die lopende vloot. Om die luukse beeld te versterk, bevat hierdie treine gemakliker sitplekke, gordyne en matte. Aanboorddienste sluit in kajuit- en veiligheidspersoneel, 'n komplimentêre dagblad, en verfrissings. Die Strand-Kaapstad-express het ook twee LCD-skerms per wa vir aanboordkommunikasie-doeleindes.

Daar word ook tans aan ander, soortgelyke sneltreine beplan, maar PRASA se finansiële omstandighede verhoed hierdie en ander projekte.

Die eerste twee spoorlyne wat in Natal en Kaapstad gebou was, was 1 435mm (4 voet 8 ½ duim) wyd terwyl 'n latere spoorlyn in die Noordwes-Kaap 'n wydte van slegs 762 mm (2 voet ses duim) gehad het. Gedurende 1873 het die Kaapse regering besluit dat alle spoorlyne voortaan 'n wydte van 1 065 mm (3 voet ses duim) sal wees, ook bekend as Kaapspoor ("Cape Gauge"). Hierdie wydte is gekies om die koste van spoorbou deur die land se bergagtige landskap te verminder. Die Gautrein gebruik egter standaardspoor (1 435 mm) en die vooruitsig is dat landwye oorskakeling na standaardspoor ook spoor se potensiaal as vragvervoermiddel sal verbeter.

Suid-Afrikaanse treine verbind deur die AAR-koppeling wat in die laat 19de eeu in die Verenigde State ontwikkel is. Suid-Afrika het lank reeds Europa voorgebly wat koppelingstelsels betref, maar die land het agtergebly met betrekking tot remstelsels; die meeste treine in Suid-Afrika gebruik steeds vakuumremme, alhoewel die oorskakeling na lugremme onlangs uiteindelik begin het.

Tussen 50% en 80% van die spoorlyne in Suid-Afrika is geëlektrifiseer. Verskillende potensiaalverskille word vir verskillende tipes treine gebruik. Die meeste geëlektrifiseerde treine loop op 3 000 V gelykstroom oorhoofs — dit word hoofsaaklik by pendellyne aangetref en is sedert die 1920's in gebruik. Gedurende die 1980's is hoër potensiaalverskille (25 kV wisselstroom en, minder gereeld, 50 kV wisselstroom — beide oorhoofs) vir vragvervoerlyne gebruik. Dit word hoofsaaklik vir die vervoer van minerale aangewend, waarvan die Sishen-Saldanha ysterertslyn en die Mpumalanga-Richardsbaai-steenkoollyn die bekendste voorbeelde is.

Gedurende die eerste paar jaar van die Suid-Afrikaanse Spoorweë het die Hoofmeganiese Ingenieur die taak gehad om spesifikasies daar te stel vir lokomotief ontwerpe. Die eerste ingenieur was David H. Hendrie (1910-1922). Hy is opgevolg deur Kol. F.R. Collins (1922-1929) wat 'n voorstaander was van die Garratt-stoomlokomotief. Collins is opgevolg deur A.G. Watson (1929-1936). Hy was weer gekant teen die gebruik van die Garratt-tipe lokomotiewe. Watson is opgevolg deur W.A.J. Day.





</doc>
<doc id="48507" url="https://af.wikipedia.org/wiki?curid=48507" title="Natal (kolonie)">
Natal (kolonie)

Natal (Engels: "Colony of Natal") was 'n Britse kolonie in Suider-Afrika. Dit is op 4 Mei 1843 'n Britse kolonie verklaar nadat die Britse regering die Boererepubliek Natalia geannekseer het. Die kolonie is op 31 Mei 1910 saam met drie ander kolonies verbind om die Unie van Suid-Afrika te vorm. Die ou kolonie maak vandag deel uit van die Suid-Afrikaanse provinsie KwaZulu-Natal.
Natal was oorspronklik net die helfte van die grootte van die huidige provinsie, met die noordoostelike grense wat deur die Tugela- en Buffelsriviere gevorm is en waarbuite die onafhanklike Zoeloe-koninkryk (of "Wene wa Zulu" in Zoeloe) gelê het. Die huidige provinsie is ook vergroot met die toevoeg van Griekwaland-Oos aan die suide.

Hewige konflik met die Zoeloe-bevolking het tot die ontruiming van Durban gelei, en uiteindelik het die Boere die Britse anneksering in 1844 weens militêre druk aanvaar. 'n Britse goewerneur is vir die streek aangestel en menige settelaars het daarheen uit die Kaapkolonie en Europa geëmigreer. Die Britte het 'n suikerrietbedryf in die 1860's gestig. Plaaseienaars het dit moeilik gevind om die Zoeloe-arbeiders te lok om in die plantasies te werk; gevolglik het die Britte duisende gekontrakteerde arbeiders uit Indië met vyfjaar-termyne na Natal gebring. As 'n gevolg van die aankoms van Indiese arbeid het Durban tot die grootste Asiaties-Suid-Afrikaanse gemeenskap gegroei.

Bevolkingsgetalle volgens die 1904-sensus:


</doc>
<doc id="48513" url="https://af.wikipedia.org/wiki?curid=48513" title="Velnias">
Velnias

Velnias is een van twee skeppergode in die Litause mitologie. In die meeste skeppingsverhale word Velnias deur Dievas, die Oppergod geskep, terwyl hulle in ander versies van die begin van die wêreld af naas mekaar bestaan.

Alhoewel Velnias gewoonlik as die teenspeler van Dievas uitgebeeld word, verskil sy rol merkbaar van dié van Satan in die Hebreeus-Christelike mitologie. So is Velnias in die ou Litause godsdiens hoofsaaklik as aard-god en god van die onderwêreld beskou. Eers later, met die kerstening van Litaue vanaf die laat 14de eeu, is die naam Velnias aan die Christelike duiwel met al sy negatiewe trekke oorgedra.

Volgens die meeste Litause skeppingsmites het die wêreld aanvanklik net uit water bestaan waarop Dievas, die oppergod, gewandel het. Sommige mites beskryf hoe Velnias (wat dikwels ook Liucius genoem word) deur Dievas geskep word - die oppergod spoeg uit of vryf stene teen mekaar totdat Velnias uit die vonke ontstaan.

Ander skeppingsmites verduidelik dat Dievas en Velnias van die begin van die tyd af naas mekaar bestaan het en die wêreld gemeenskaplik gevorm het. Tog vervul die twee godhede teenoorgestelde funksies: Dievas of God skep alle dinge wat nuttig en aantreklik is, Velnias vorm daarenteen alle dinge wat as skadelik of lelik kan geld. God skep vlaktes, terwyl Velnias klowe, bergpieke en moeraslande laat ontstaan. Dievas skep die gesonde mens, maar Velnias sorg daarvoor dat siektes hom pla. Dievas skep nuttige diere, terwyl roofdiere soos wolwe hul ontstaan aan Velnias te danke het. En wanneer Dievas die saad vir bome en nuttige gewasse uitsaai, lewer Velnias bloot stene op. Dit is Dievas wat doelbewus optree tot voordeel van die mens, terwyl Velnias hom slegs probeer naboots, maar nooit daarin slaag om sy oorspronklike planne te verwesenlik nie. Sodra Dievas die boere, wat harde werk verrig, met singvoëls verbly, besluit ook Velnias om 'n mooi voël te skep, maar het uiteindelik slegs 'n padda in hande. Dievas skep engele uit vonke, Velnias se pogings bly beperk tot duiweltjies.

Die Litause skeppingsmites verduidelik met hul teenspeler-motief dat die wêreld, soos ons dit ken, ondenkbaar sou wees sonder die onvrywillige samewerking van Dievas en Velnias. Velnias word nie soseer as kwaaddoener voorgestel nie, maar eerder as komiese figuur.


</doc>
<doc id="48516" url="https://af.wikipedia.org/wiki?curid=48516" title="2007 Mosambiekse oorstroming">
2007 Mosambiekse oorstroming

Die 2007 Mosambiekse oorstroming het laat in Desember 2006 begin toe die Cahora Bassa-dam weens swaar reën oorgeloop het. Dit het in Februarie 2007 vererger toe die Zambezirivier sy walle oorstroom en vloede in die omliggende streke van Mosambiek veroorsaak het. Die Chire- en Rivubuerivier het ook oorstroom. 

80 600 mense moes hul huise in die Tete-, Manica-, Sofala- en Zambeziaprovinsie teen 14 Februarie ontruim. Teen 22 Februarie het die Verenigde Nasies gesê dat ongeveer 121 000 mense deur die vloed ontheem is. Sommige indiwidue het geweier om hul huise en vee agter te laat. 29 bevestigde sterfgevalle, sowel as 10 onbevestigde sterftes, is aangemeld. 

Die Mosambiekse owerhede het vroeg in Februarie nie verwag dat die vloed so verwoestend soos die 2000 en 2001-vloed sou uitdraai nie. Paulo Zucula, hoof van Mosambiek se nasionale hulpagentskap, het gesê:

"‘‘Ons verwag meer reën as wat ons in 2001 gehad het. Die toestand is besig om te versleg, en dit sal erger raak, maar hierdie keer is ons beter voorbereid as in 2001.”" 

Die Wêreldvoedselprogram (WVP) het beraam dat tot 285 000 mense voedselhulp sou benodig en noodvoorsiening is op 15 Februarie van stapel gestuur. 

’n Enkele VN-helikopter is uitgestuur om voedselhulp by die toevlugsentrums af te lewer. Ewenwel het duisende mense nie kos of drinkwater ontvang nie, terwyl die kans dat siektes sou uitbreek ook toegeneem het.

Paulo Zucula het sy vroeë kommentaar teruggetrek, deur te sê: <br>
"“Ons was nie voorbereid nie…dis nog ’n ramp". "

Die Kategorie-4 Sikloon Favio het deur die sentrale Inhambaneprovinsie die land binnegedring. Wetenskaplikes wat die sikloon se bewegings dopgehou het, het voorspel dat dit toekomstige vloede in die Zambeziriviervallei sou vererger. 


</doc>
<doc id="48517" url="https://af.wikipedia.org/wiki?curid=48517" title="Siemens Mobile">
Siemens Mobile

Siemens Mobile was 'n dogtermaatskappy van Siemens AG wat sellulêre telefone vervaardig het.

In 2005 het die Taiwannese maatskappy, BenQ, die selfoon-dogtermaatskappy van Siemens (wat finansieel aan die agteruitgaan was) oorgeneem en die regte bekom om die Siemens-handelsmerk vir 5 jaar te gebruik.

Alvorens die selfoonfiliaal na BenQ oorgedra is, het Siemens €250 miljoen belê en bates van sowat €100 miljoen afgeskryf. Siemens het ook 'n 2,5%-aandeel in BenQ teen €50 miljoen gekoop. BenQ het daaropvolgend selfone onder die BenQ-Siemens handelsmerk verkoop, deur die Duitse eenheid.

In 2006 is die Duitse eenheid bankrot verklaar.


Hierdie selfone word amptelik nie meer ondersteun nie. Siemens kon vir 'n ruk nog die selfone ná die verkoop van sy afdeling aan BenQ onderhou. Nadese is die selfoonportaal, ondersteuningsbladsye en bybehorewinkels op die Internet verwyder. BenQ het die selfone nie as 'n nalatingsverantwoordelikheid ingesluit nie. 




</doc>
<doc id="48519" url="https://af.wikipedia.org/wiki?curid=48519" title="Lifebook">
Lifebook

LIFEBOOK is 'n reeks skootrekenaars wat deur Fujitsu gemaak is.
Onder die LIFEBOOK-naam bied Fujitsu 'n reeks dun en ligte draagbare, mini of lessenaaralternatiewe skootrekenaars, sowel as verwisselbare of leivormige tabletrekenaars.




</doc>
<doc id="48527" url="https://af.wikipedia.org/wiki?curid=48527" title="Vlag van St. Vincent en die Grenadine">
Vlag van St. Vincent en die Grenadine

Die nasionale vlag van St. Vincent en die Grenadine is op 21 Oktober 1985 amptelik in gebruik geneem. Die vlag vertoon drie vertikale bane in blou, geel en groen (die geel baan is so wyd soos die blou en groen baan saam) met drie groen ruite in die middelste geel baan.

Die verhouding van die drie bane is 1:2:1. Dit beteken dat die middelste geel baan ’n Kanadese paal vorm (dit is ’n vierkantige baan in die middel van ’n vertikale driebaanvlag.

Die drie ruite in die geel baan simboliseer die bynaam van die eilandnasie: Diamante van die Antille. Die V-vorm staan vir St. Vincent wat die grootste en belangrikste eiland van die land is. Die blou baan stel die lug voor, die geel baan stel die hartlikheid van die bevolking voor en die groen baan stel die plantegroei op die eilande voor.

Op 27 Oktober 1979 het die land onafhanklik van die Verenigde Koninkryk geword. St. Vincent en die Grenadies het toe ’n vertikaal-gestreepte vlag, soortgelyk aan die huidige een, gebruik waarvan die geel baan wit fraaiings gehad het. In die middel van die geel baan was die landswapen. In 1985 het ’n nuwe regering die land oorgeneem wat die vlag wou verander. Dit was ook die gevoel van baie inwoners. Aanvanklik is die fraaiings van die geelbaan verwyder en aan die einde van die jaar is die wapen ook verwyder. Die huidige vlag is ontwerp deur ’n Switserse ontwerper.



</doc>
<doc id="48534" url="https://af.wikipedia.org/wiki?curid=48534" title="Vlae van Suid-Amerika">
Vlae van Suid-Amerika

Die artikel gee ’n oorsig van internasionale en nasionale vlae in Suid-Amerika.


<br clear=all>


</doc>
<doc id="48535" url="https://af.wikipedia.org/wiki?curid=48535" title="Tassimo">
Tassimo

Tassimo is 'n handelsmerk van die internasionale voedselvervaardiger "Mondelēz International" (vroeër "Kraft Foods") vir 'n stelsel van klein porsies koffie, espresso, kakao, tee en melk wat met spesiale koffiemasjiene berei word.

Alle warm dranke word in klein plastiekkapsules, sogenaamde "T-Discs", aangebied wat met aluminiumfolie verseël word om aroma en smaak te bewaar. Die inhoud is presies vir een koppie afgemeet. "T-Discs" met ultragefiltreerde vloeibare melk word ingespan om koffiespesialiteite soos cappuccino of latte macchiato te berei. Deur middel van 'n strepieskode op die aluminiumdeksel, wat deur "Tassimo"-koffiemasjiene gelees kan word, word die brouproses en benodigde hoeveelheid water vir elke warm drank presies aangepas.

Die "Tassimo"-koffiemasjiene is deur "Kraft Foods" ontwikkel, maar aanvanklik deur "Saeco International Group S.p.A." en "Braun" vervaardig en versprei. Die huidige reeks masjiene word sedert 2008 deur die Duitse "Robert Bosch GmbH" vervaardig nadat "Braun" die produksie van klein kombuistoestelle gestaak het.

Die "Tassimo"-stelsel is in 2004 op die Franse mark ingevoer en word intussen ook in Andorra, Duitsland, Griekeland, Ierland, Kanada, Nederland, Noorweë, Oostenryk, Pole, Portugal, Rusland, Spanje, Swede, Switserland, Tsjeggië, die Verenigde Koninkryk en die Verenigde State bemark.


</doc>
<doc id="48536" url="https://af.wikipedia.org/wiki?curid=48536" title="Europese jaguar">
Europese jaguar

Die Europese jaguar ("Panthera (onca) gombaszoegensis") het sowat 1,5 miljoen jaar gelede geleef en is die oudste bekende "Panthera"-spesie van Europa. Fossieloorblyfsels is eerste in op die Olivola-terrein in Italië gevind, wat allereers onder die sinoniem "Panthera toscana" bekend gestaan het en ook in ander Italiaanse streke gevind is. Later is soortgelyke fossiele ook in Engeland, Duitsland, Spanje, Frankryk en Nederland opgegrawe. Dit word soms as 'n subspesies van die jaguar, "Panthera onca", erken. 

Europese jaguars was groter gebou as dié wat in Suid-Amerika gevind is, en kon moontlik groter prooi plattrek. 'n Spesie soortgelyk aan die "Panthera gombaszoegensis", wat uit die Pleistoseen Oos-Afrika dateer, het oor beide leeu- en tierkenmerke beskik.

Die Europese jaguar was moontlik 'n alleenlopende dier. Daar word dikwels aangevoer dat hierdie katsoort 'n bosbewoner was, ooreenkomstig met die gedrag en gewoontes van die moderne jaguar, hoewel onlangse bevindinge daarop dui dat die verbintenis tussen die Europese jaguar en woudgebiede nie soseer so sterk is as wat voorheen aangeneem is nie.


</doc>
<doc id="48537" url="https://af.wikipedia.org/wiki?curid=48537" title="Middelburg, Zeeland">
Middelburg, Zeeland

"Hierdie artikel handel oor die Munisipaliteit in Zeeland. Vir ander gebruike, sien Middelburg."
Middelburg is 'n stad en munisipaliteit in die Nederlandse provinsie Zeeland, geleë op die eiland Walcheren. Die munisipale gebied het sowat 48 000 inwoners (2012) en 'n oppervlakte van 53 km². Middelburg is die hoofstad van die provinsie.

Die VOC-huis het ook in Middelburg gestaan maar is in Mei 1940 deur Duitse bomwerpers verwoes. Die VOC-huis het baie dokumente bevat van die VOC, ook die immigrasiegegewens van al die mense wat Kaap toe getrek het, was hier versamel. Die Duitse bomaanval het ook die Kaapse immigrasiegegewens vernietig, en om hierdie rede kan baie inwoners in Suid-Afrika nie hulle ou stambome suksesvol navors nie.



</doc>
<doc id="48542" url="https://af.wikipedia.org/wiki?curid=48542" title="Suidelike Halfrond">
Suidelike Halfrond

Die Suidelike Halfrond is die helfte van 'n planeet se oppervlak wat suid van die ewenaar lê.

Die Suidelike Halfrond beslaan allesins of gedeeltes van vier vastelande (Antarktika, Australië, die meeste dele van Suid-Amerika en die suidelike helfte van Afrika) vier wêreldseë (Suid-Atlantiese, Indiese, Suid-Stille en Suidelike Oseaan) en die meeste van Oseanië. Etlike eilandjies van die Asiatiese vasteland af is ook in die Suidelike Halfrond geleë. Die somer duur vanaf Desember tot Maart en die winter vanaf Junie tot September. 22 of 23 September is die lente se dag-en-nagewening en 20 of 21 Maart is die dag-en-nagewening van die herfsgety.

Die klimaat in die Suidelike Halfrond is oor die algemeen geneig om ietwat meer gematig te wees as dié wat in die Noordelike Halfrond is, met die uitsondering van Antarktika, wat kouer is as Arktika. Die rede wat hiervoor aangevoer kan word, is dat daar meer see as landgebied in die Suidelike Halfrond aanwesig is. Water verwarm en verkoel stadiger as die land. Die Suidelike Halfrond is ook beduidend minder besoedeld as die Noordelike Halfrond, wat toegeskryf kan word aan die algemene laer bevolkingsdigtheid (gesamentlik 10% tot 12% van die wêreldbevolking is in die Suidelike Halfrond teenwoordig), laer vlakke van nywerheidswese en kleiner landoppervlakte. (Lugstrome beweeg meestal van wes na oos – die besoedeling versprei dus nie sommer noord- of suidwaarts nie).

Die twee vastelande wat heeltemal op die Suidelike Halfrond geleë is, is Australië en Antarktika. Asië, Suid-Amerika en Afrika is gedeeltelik in die Suidelike Halfrond geleë. Die grootste gedeelte van die oppervlakte word deur oseane beslaan; dit maak ’n aansienlike groter deel uit van die totale oppervlakte as by die Noordelike Halfrond.

Deur die kanteling van die aardas is die seisoene op die Suidelike Halfrond die teenoorgestelde as dié by die Noordelike Halfrond. Vanaf omtrent 23 September, wanneer die son lynreg bokant die ewenaar te staan kom (dag-en-nagewening) beweeg dit oënskynlik steeds verder suidwaarts, tot dit op ± 22 Desember bokant die Steenbokskeerkring tot stilstand kom. Hierdie dag is ten suide hiervan die langste dag van die jaar (somersonstilstand), en beteken dat die begin van die somer op die Suidelike Halfrond aangebreek het. Rondom 20 Maart staan die son weer bokant die ewenaar en begin die herfs in die Suidelike Halfrond.

In teenstelling met die Noordelike Halfrond staan die son (behalwe in die gebied tussen die ewenaar en die Steenbokskeerkring, wanneer dit somer is) rondom die middaguur altyd in die noorde, en dit beweeg dus oënskynlik van regs na links gedurende die dag.

Waar op die Noordelike Halfrond die Poolster as oriëntasiepunt gebruik kan word, is dit nie vanaf die Suidelike Halfrond te siene nie. Hier is egter enkele sterrebeelde te sien wat weer uit die noorde glad nie of slegs skrams raakgesien kan word, bv. die Suiderkruis.

Die skaduwees wat deur die son gewerp word beweeg teen die wysers in (antikloksgewys) gedurende die dag en sonnewysers se ure vermeerder in die kloksgewyse rigting. Wat tropiese siklone betref, beweeg die lug in ’n spiraal in die Noordelike Halfrond linksom, terwyl dit in die Suidelike Halfrond regsom beweeg weens die Coriolis-krag.

Die suidelike gematigde lugstreek is bykans heeltemal oseanies. Hierdie sone beslaan die hele Uruguay, Lesotho, eSwatini en Nieu-Seeland; die meerderheid van Chili, Argentinië, Suid-Afrika en Australië; en gedeeltes van Paraguay, Namibië, Botswana, Mosambiek en Madagaskar.

Die Suidpool is na die middelpunt van die melkweg gekeer, wat, tesame met ’n skoner aandhemel, dit ideaal vir sterrekyk vanuit die Suidelike Halfrond maak, waar talryker en helderder sterre besigtig kan word.

Die woude in die Suidelike Halfrond het besondere eienskappe wat hul van die Noordelike Halfrond s’n onderskei. Beide Chili en Nieu-Seeland deel, byvoorbeeld, unieke beukeboomspesies of "Nothofagus". Die bloekomboom is eie aan Australië, maar het nou ook versprei na Suider-Afrika en Suid-Amerika om houtpap en, toenemend, biobrandstofgebruik.









</doc>
<doc id="48544" url="https://af.wikipedia.org/wiki?curid=48544" title="Puma (genus)">
Puma (genus)

Die Pumas (Puma) is 'n roofdiergenus uit die Felidae-familie. Vanweë hul relatief klein liggaamsbou, behoort hulle aan die subfamilie van die kleiner katte. In hierdie genus, wat ook die Ou Wêreldse fossiele insluit, soos "Puma pardoides" uit die Eurasiese Pleistoseentydperk, bestaan daar twee spesies:


Die jaguarandi is voorheen onder "Herpailurus" geklassifiseer. Omrede molekulêre genetiese studies 'n noue verwantskap tussen hierdie twee katspesies bevind het, word alle nuwe klassifikasies onder "Puma", as 'n gemeenskaplike genus, ingedeel.

Die pelse van hierdie diere is kort en dik en wissel gewoonlik tussen 'n geel-grys of rooierige kleur; groot verskille word onder die volwasse diere van hierdie twee katsoorte waargeneem. Beide spesies is inheems aan die Amerikas.

DNS-navorsing het bevind dat die hierdie genus die naaste aan die jagluiperd verwant is. As gevolg van die jagluiperd se eie, kenmerkende gelaatstrekke, wat eie aan die " Acinonychinae " -subfamilie is, sal 'n indeling saam met die poema en jaguarandi ongeldig wees.


</doc>
<doc id="48545" url="https://af.wikipedia.org/wiki?curid=48545" title="Acinonyx">
Acinonyx

Acinonyx is 'n soogdiergenus uit die Felidae-familie. Dit is vandag dwarsoor Afrika en Asië verspreid, hoewel dit voorheen ook in Europa voorgekom het. Die jagluiperd is die enigste oorblywende spesies van hierdie genus. Wozencraft (1993) plaas die "Acinonyx" in hul eie eenstammige subfamilie, die Acinonychinae. Salles (1992), Johnson & O'Brien (1997), Bininda-Emonds et al. (1999), en Mattern & McLennan (2000) reken die "Acinonyx", "Puma concolor" (Poema) , en "Puma (= Herpailurus) yagouaroundi" (Jaguarandi) as verteenwoordigers uit naverwante sustergroepe.



</doc>
<doc id="48546" url="https://af.wikipedia.org/wiki?curid=48546" title="Costa Ricaanse poema">
Costa Ricaanse poema

Die Costa Ricaanse poema ("Puma concolor costaricensis") is 'n bedreigde subspesie uit die Felidae-familie. Hierdie poema-subspesies jag gewoonlik saans en kan soms groot afstande aflê om prooi te soek. Daar is gemiddeld 3 welpies in een werpsel by geboorte. Die dier het 'n eweredige geelbruin pels, sonder kolle. Hierdie spesifieke subspesies is die tweede grootste kat in Costa Rica, wat se habitat oor 'n wye gebied strek. Dit is soos die meeste poemas rats en kan vinnig en bedrewe te werk gaan.


</doc>
<doc id="48547" url="https://af.wikipedia.org/wiki?curid=48547" title="Acinonyx kurteni">
Acinonyx kurteni

Acinonyx kurteni is 'n uitgestorwe karnivoor katspesie uit die Felidae-familie, wat inheems aan Asië gedurende die Laat Plioseentydperk voorgekom het. Dit het tussen 2,5 miljoen – 11 000 jaar gelede geleef, met 'n voortbestaan van ongeveer 2,489 miljoen jaar.

Dit is in 2008 omskryf en is die mees primitiewe jagluiperdspesie wat tot op hede opgegrawe is. Hierdie ontdekking ondersteun die teorie dat die jagluiperd sy ontstaan in die Ou Wêreld gehad het. Hierdie oerdier deel ooreenkomstige kenmerke met die moderne jagluiperd, "Acinonyx jubatus", soos vergrote sinusse vir lugtoevoer wanneer daar gehardloop word, hoewel die tande primitiewe kenmerke toon.


</doc>
<doc id="48548" url="https://af.wikipedia.org/wiki?curid=48548" title="Kaap Kolka">
Kaap Kolka

Kaap Kolka (Lets: "Kolkas rags", Lyfs: "Kūolka nanā") is die mees noordwestelike punt van die Letlandse provinsie Koerland (Kurzeme) waar die Oossee en die Golf van Riga ontmoet. Na die stormagtige Kaap Kolka word derhalwe ook as die "Kaap van Twee Seë" verwys. Kaap Kolka is aan die Seestraat van Irbe ("Irves Saurums") geleë wat as natuurlike grens met Estland dien. Die eiland Ruhnu in die middel van die Golf van Riga maak reeds deel uit van Estland.

Aangesien die stromings van die Oossee en die Golf van Riga by die kaap ontmoet, is die see hier besonder onstuimig sodat mens op die plaaslike strande dikwels ontwortelde of rottende boomstamme teenkom. Talle skepe en bote het voor Kaap Kolka vergaan sodat soms ook skeepsplanke strand toe gespoel word. Die oorblyfsels van die ou vuurtoring van Kaap Kolka kan nog steeds by die strand besigtig word. Die huidige vuurtoring is in 1884 op 'n sandbank opgerig wat ses kilometer wyd in die Oossee strek.

In vergelyking met die besige Jūrmala is Kaap Kolka nog nouliks vir toerisme ontwikkel, alhoewel 'n aantal welvarende Letlanders hier al hul somervilla's laat oprig het en parkeerterrein naby die kaap gebou is. Rondom Kaap Kolka het 'n fietsroete ontstaan wat oor 'n afstand van 65 kilometer loop.

Kaap Kolka staan in etnografiese opsig veral bekend as die laaste Lyfse taaleiland van Letland. 'n Aantal Lyfse visserdorpies soos Vaide, Saunags, Pitrags, Kosrags en Sikrags is langs die kus van Kaap Kolka geleë. Lyfs is een van die oudste Fins-Oegriese Oossee-tale en nou verwant met Estnies. Tans word die Lyfse bevolking op sowat 1 000 beraam, terwyl die aantal moedertaalsprekers van Lyfs waarskynlik nog net twee beloop sodat die taal ernstig met uitsterwing bedreig word.

Gedurende die Sowjet-besetting van Letland was Kaap Kolka dekades lank 'n militêre spergebied. Terwyl die bewoners uit hul tuisdorpe verdryf is, is die natuur min of meer ongeskonde gelaat. So word hier nog skoonlapperspesies aangetref wat in Wes-Europa lankal uitgesterf het.

Die kaap dien daarnaas in die herfs en lente as 'n belangrike oriënteringspunt vir duisende trekvoëls op hul pad na die suide en terug.



</doc>
<doc id="48550" url="https://af.wikipedia.org/wiki?curid=48550" title="Reusejagluiperd">
Reusejagluiperd

Die Reusejagluiperd ("Acinonyx pardinensis") is 'n groot katspesie wat uitgesterf het; sy naaste lewende naverwant is die moderne jagluiperd. Die lewenswyse en fisieke kenmerke van die reusejagluiperd het waarskynlik met die moderne jagluiperd s’n ooreengestem, behalwe dat die reusejagluiperd so groot soos 'n leeu was (omtrent dubbeld so groot soos 'n hedendaagse jagluiperd). Dit het 'n massa van sowat 120 kg gehad en was omtrent 2 m lank vanaf die neuspunt tot stuitjie, sonder die stert, wat 'n bykomende 1,4 m is.

Reusejagluiperds het in Europa gedurende die Vroeë en Middel-Pleistoseentydperk voorgekom; sy habitat was in Duitsland, Frankryk asook in China en Indië geleë. Die Europese jagluiperds het saam met die jaguars en luiperds tydens die Middel-Pleistoseen in die dieselfde streek geleef, wat heel moontlik mededinging tussen hierdie drie roofdiere kon veroorsaak het en tot die afname van reusejagluiperdbevolkings gelei het.

Sy groot massa en meer verslete kloue (in vergelyking met die moderne jagluiperd s’n) doen aan die hand dat hierdie dier minder vir hardloop aangepas was – 'n vermoë wat deur die eeue heen ontwikkel het. Ewenwel dit seker 'n snelheid van tot 100 km/h kon haal, is dit steeds minder as die kleiner moderne jagluiperd se 112 km/h. Vanweë sy bonkigheid kon dit moontlik nie vlugvoetige prooi agternasit nie. Die oerdier kon enigiets eet, vanaf klein soogdiere so groot soos die eietydse muntjak, Alpebok en dikhoringskaap, tot die Europese eland of moontlik selfs die sambar.


</doc>
<doc id="48551" url="https://af.wikipedia.org/wiki?curid=48551" title="Noordwes-Afrikaanse jagluiperd">
Noordwes-Afrikaanse jagluiperd

Die Noordwes-Afrikaanse jagluiperd ("Acinonyx jubatus hecki"), ook bekend as die Sahara-jagluiperd, is 'n skaars, kritiek bedreigde jagluiperd-subspesie wat hoofsaaklik in die grondgebied van Noord-Afrika voorkom, onder meer Algerië, Togo, Mali, Benin en Burkina Faso. Die totale bevolking kan selfs minder as 250 volwasse individue wees.

Die stapelvoedsel van die Noordwes-Afrikaanse jagluiperd bestaan kenmerkend uit wildsbokke wat tot die droëlandgebied aangepas is, soos die addaks, die dorkasgasel, die duingasel en die damagasel. Dit kan ook op kleiner diersoorte jagmaak, soos hase.

Die Noordwes-Afrikaanse jagluiperd is gewoonlik alleenlopend en semi-nomadies. Klein groepe kan wel voorkom, soos 'n jagluiperdwyfie en haar welpe of koalisies bestaande uit jagluiperdmannetjies, wat meestal 'n baie klein territorium beslaan. Die grondgebied van die wyfies is in gebiede geleë met 'n groot getal prooi, wat daardeur ook die mannetjies se grondgebied bepaal. Daar word aangevoer dat hulle rondom die Sentraalwestelike Saharawoestyn en Sahelstrook in klein splintergroepe verspreid is. Navorsers dui daarop dat die grootste van hierdie bevolkings in die Ahaggar-hooglandgebied van Algerië voorkom, ewenwel die bewysstukke van die 2009-verslag op vier indiwidue en beperkte data geskoei is.


</doc>
<doc id="48554" url="https://af.wikipedia.org/wiki?curid=48554" title="FIFA Sokker-Konfederasiebeker in 2003">
FIFA Sokker-Konfederasiebeker in 2003

Die FIFA Sokker-Konfederasiebeker in 2003 is van 18 tot 29 Junie 2003 in Frankryk aangebied. Dit was die vierde sokker-konfederasiebeker wat onder FIFA se vaandel aangebied is.

Frankryk, die gasheerland en verdedigende kampioen van 2001, wen die toernooi nadat hulle Kameroen in die eindstryd klop. Turkye eindig derde en Colombia in die vierde plek.

Die toernooi word ontsier deur die dood van die Kameroense sokkerspeler Marc-Vivien Foé, wat in die wedstryd teen Colombia op die veld aan 'n akute hartstilstand oorlede is.

Wedstryde is in die volgende stede gespeel:



</doc>
<doc id="48555" url="https://af.wikipedia.org/wiki?curid=48555" title="FIFA Sokker-Konfederasiebeker in 2001">
FIFA Sokker-Konfederasiebeker in 2001

Die FIFA Sokker-Konfederasiebeker in 2001 is van 30 Mei tot 10 Junie 2001 in Suid-Korea en Japan aangebied en het as voorbereiding vir die FIFA Sokker-Wêreldbekertoernooi in 2002 gedien. Dit was die derde sokker-konfederasiebeker wat onder FIFA se vaandel aangebied is.

Frankryk wen die toernooi nadat hulle Japan in die eindstryd klop en word sodoende die tweede span ná Brasilië in 1997, wat die kontinentale beker (2000), die wêreldbeker (1998) en die konfederasiebeker in 'n lyn inpalm. Australië eindig derde en Brasilië in die vierde plek.

Wedstryde is in die volgende stede gespeel:



</doc>
<doc id="48556" url="https://af.wikipedia.org/wiki?curid=48556" title="FIFA Sokker-Konfederasiebeker in 1999">
FIFA Sokker-Konfederasiebeker in 1999

Die FIFA Sokker-Konfederasiebeker in 1999 is van 24 Julie tot 4 Augustus 1999 in Meksiko aangebied. Dit was die tweede sokker-konfederasiebeker wat onder FIFA se vaandel aangebied is.

Meksiko wen die toernooi nadat hulle Brasilië in die eindstryd klop. Die Verenigde State eindig derde en Saoedi-Arabië in die vierde plek.

Wedstryde is in die volgende stede gespeel:



</doc>
<doc id="48557" url="https://af.wikipedia.org/wiki?curid=48557" title="FIFA Sokker-Konfederasiebeker in 1997">
FIFA Sokker-Konfederasiebeker in 1997

Die FIFA Sokker-Konfederasiebeker in 1997 is van 12 tot 21 Desember 1997 in Saoedi-Arabië aangebied. Die was die eerste sokker-konfederasiebeker wat onder FIFA se vaandel aangebied is. Die vorige twee kompetisies het onder die naam "Koning Fahd"-beker bekend gestaan.

Hoewel Duitsland, wenner van die Europese Sokkerkampioenskap 1996, nie deelgeneem het nie, is elke kontinentale konfederasie deur 'n sokkerspan verteenwordig. Die wenner van die Sokker-Wêreldbeker, destyds Brasilië, kon vir die eerste keer meeding.

Brasilië wen die toernooi nadat hulle Australië met 6–0 in die eindstryd klop en word sodoende die eerste span, wat die kontinentale beker (1997), die wêreldbeker (1994) en die konfederasiebeker in 'n lyn inpalm. Tsjeggië eindig derde en Uruguay in die vierde plek.

Die Suid-Afrikaanse nasionale sokkerspan neem vir die eerste keer aan die konfederasiebeker deel maar word reeds in die eerste rondte uitgeskakel.

Alle wedstryde is gespeel te:



</doc>
<doc id="48559" url="https://af.wikipedia.org/wiki?curid=48559" title="Koning Fahd-beker in 1995">
Koning Fahd-beker in 1995

Die Koning Fahd-beker in 1995 is van 6 tot 13 Januarie 1995 in Saoedi-Arabië aangebied en genoem ná koning Fahd bin Abdoel Aziz al-Saoed. Dit was die tweede en laaste keer wat die sokker-konfederasiebeker onder die naam Koning Fahd-beker gespeel is. Die volgende kompetisie is in 1997 onder FIFA se vaandel aangebied.

Denemarke wen die toernooi nadat hulle Argentinië met 2–0 in die eindstryd klop. Meksiko eindig in die derde en Nigerië in die vierde plek.

Alle wedstryde is gespeel te:



</doc>
<doc id="48560" url="https://af.wikipedia.org/wiki?curid=48560" title="Koning Fahd-beker in 1992">
Koning Fahd-beker in 1992

Die Koning Fahd-beker in 1992 is van 15 tot 20 Oktober 1992 in Saoedi-Arabië aangebied en genoem ná koning Fahd bin Abdoel Aziz al-Saoed. Dit was die eerste keer dat die sokker-konfederasiebeker aangebied is. Die toernooi het nie 'n groepsfase gehad nie en slegs vier lande het daaraan deelgeneem.

Argentinië wen die toernooi nadat hulle Saoedi-Arabië 3–1 in die eindstryd klop. Die Verenigde State eindig in derde en die Ivoorkus in die vierde en laaste plek.

Alle wedstryde is gespeel te:



</doc>
<doc id="48563" url="https://af.wikipedia.org/wiki?curid=48563" title="Turaida">
Turaida

Turaida (Duits: "Treyden" of "Treiden", selde "Thoraida") is 'n klein nedersetting en voormalige landgoed aan die oewer van die Gauja-rivier en is sedert 1953 deel van die die stad Sigulda, Letland. Die naam beteken "Tuin van God". Die stadsdeel staan veral bekend vir die gelyknamige kasteel bo-oor die Gauja-vallei. Daar is ook ´n gelyknamige dorp met die naam Turaida in die distrik van Krimulda.

Op bevel van aartsbiskop Albert van Riga het biskop Philipp von Ratzeburg in 1214 die kasteel Fredeland op die bouvalle van die Lyfse hoof Kaupo se ou houtvesting laat bou. Kaupo het 'n bondgenoot van die Duitse Orde geword en word in Letlandse legendes as "volksverraaier" beskryf.

Die nuwe kasteel, wat later herdoop is tot Treyden (Lets: "Turaida"), was een van die grootstes van sy soort in Lyfland en het ook as 'n soort teengewig teen die Swaardbroederorde se vesting aan die teenoorliggende oewer gedien.

Die kasteel was vervolgens deurgaans bewoon totdat dit in 1776 deur 'n brand vernietig is. Slegs die toring het gespaar gebly. Die kasteel word sedert 1953 gerekonstrueer en is tans met sy museum (wat die geskiedenis van die Lywe, die inheemse Fins-Oegriese bevolking behandel en argeologiese vondse uit die tyd van Kaupo vertoon), park, skulpturetuin, houtkerk en enkele gerekonstrueerde plaashuise uit die 18de en 19de eeu 'n gewilde bestemming vir in- en uitheemse besoekers. Die kasteelterrein kan ook met Letland se enigste kabelspoor vanuit Sigulda bereik word.



</doc>
<doc id="48564" url="https://af.wikipedia.org/wiki?curid=48564" title="Gauja">
Gauja

Die Gauja (Duits: "Livländische Aa", Estnies: "Koiva jõgi") is 'n rivier in die historiese Letlandse gewes Lyfland (Lets: "Vidzeme").

Die rivier vloei deur die Nasionale Gauja-park, wat ook as "Lyflandse Switserland" bekend staan, deur die landelike munisipaliteit Cēsis in westelike rigting en mond noord van die Letlandse hoofstad Riga in die Golf van Riga (Oossee) uit. Met 'n lengte van 452 kilometer is Gauja die langste rivier wat uitsluitlik op Letlandse grondgebied vloei.


</doc>
<doc id="48566" url="https://af.wikipedia.org/wiki?curid=48566" title="King Fahd II-stadion">
King Fahd II-stadion

Die Koning Fahd Internasionale Stadion (Arabies: ستاد الملك فهد الدولي) is 'n veeldoelige stadion in Riaad, Saoedi-Arabië, genoem ná koning Fahd bin Abdoel Aziz al-Saoed. Dit word meestal vir sokkerwedstryde ingespan, maar beskik ook oor 'n atletiekbaan. Die stadion is in 1987 gebou en kan 68 752 mense akkommodeer. Die stadion het die grootste stadiondak ter wêreld. Hier is onder ander die Koning Fahd-beker in 1992, Koning Fahd-beker in 1995 en die FIFA Sokker-Konfederasiebeker in 1997 aangebied.


</doc>
<doc id="48573" url="https://af.wikipedia.org/wiki?curid=48573" title="Ramsay MacDonald">
Ramsay MacDonald

James Ramsay MacDonald (Lossiemouth, 12 Oktober 1866 – Atlantiese Oseaan, 9 November 1937) was 'n Britse politikus en 'n Eerste Minister van die Verenigde Koninkryk wat aan die Arbeidersparty behoort het.


</doc>
<doc id="48574" url="https://af.wikipedia.org/wiki?curid=48574" title="FC Anker Wismar">
FC Anker Wismar

Die Tweede Wêreldoorlog het 'n vernietigende uitwerking op sportklubs in Wismar gehad, deurdat die Geallieerdes alle sportklubs ontbind het. Voor die oorlog het die stad se klubs sterk vertonings gelewer, byvoorbeeld "FC Elite Wismar" en "Wismarer FC", wat in die vroeë 1900’s in die hoogste streeksligas meegeding het, asook" Germania Wismar", wat die stad se vaandel gedra het tot in die 1930’s. Tussen 1942 en 1945 het "TSV Wismar" in die Gauliga Mecklenburg meegeding op die hoogste vlak van die Duitse sokkerstruktuur.

Na die oorlog is 'n nuwe klub eers in 1946 gestig genaamd "SG Wismar-Süd". Die klub het sy grootste prestasie in 1949 gelewer toe daar na die DDR Oberliga, die topliga van die DDR, gepromoveer is. Om die klub vir hierdie liga te versterk, het die owerhede hom laat saamsmelt met "BSG Schiffreparatur" om "Zentralsportgemeinschaft (ZSG) Anker Wismar" te vorm. Die klub het ook sy intrek by die Kurt Bürger-stadion, destyds met plek vir 15 000 toeskouers, geneem. Die klub het na een seisoen gerelegeer en kon hierna nooit weer hierdie hoogtes bereik nie, alhoewel daar heelwat seisoene op die tweede vlak deurgebring is. In 1950 is die naam "Betriebssportgemeinschaft (BSG) Anker Wismar" aangeneem, maar in 1951 het "BSG Schiffreparatur" weer 'n onafhanklike klub geword, waarna die naam verander is na "BSG Motor Wismar". Daar is op 3 Februarie 1961 wéér met "BSG Schiffreparatur" saamgesmelt om hierdie keer "TSG Wismar" te vorm.

Die huidige klub het op 12 Junie 1997 ontstaan toe die sokkerafdeling van "TSG Wismar" met "SV Schifffahrt/Hafen Wismar 1961" saamgesmelt het. Die stigters het die besluit om die ou naam “Anker” weer terug te bring as volg gemotiveer:

"Wir wollen, dass der Fußball-Sportplatz in Wismar wieder zu einer Begegnungsstätte wird, wo Freude, Spannung, Spaß und Erholung geboten werden. Die Jugend soll sich über einen leistungsstarken Fußballverein mit Wismar identifizieren können und darin einen Sinn für Fan, Sport und Freizeit sehen. Dazu werden wir den FC Anker Wismar gründen. Sportliches Ziel ist es langfristig die Traditionsstadt Wismar, die der Name "Anker" in der höchsten Spielklasse in den Jahren 1949 und 1951 im Fußball repräsentierte wieder so stark werden zu lassen, dass er leistungsfähig, attraktiv für die Jugend und ein Aushängeschild der Hansestadt Wismar wird. Wismar hat viele Fußballer hervorgebracht, die in den Nationalmannschaften eine sehr gute Rolle spielten und weit über die Grenzen hinaus international auch Wismar bekannt machten."



</doc>
<doc id="48575" url="https://af.wikipedia.org/wiki?curid=48575" title="Algirdas Brazauskas">
Algirdas Brazauskas

Algirdas Mykolas Brazauskas () (* 22 September 1932 in Rokiškis, Litaue; † 26 Junie 2010 in Vilnius) was 'n Litause politikus. Hy het die ampte van Litause president (1993-1998) en eerste minister (2001-2006) beklee. Sy regering het op 31 Mei 2006 bedank nadat die Litause Arbeidsparty ("Darbo partija") die regeringskoalisie verlaat het.

Algirdas Brazauskas is in die klein Noord-Litause stad Rokiškis gebore waar sy vader as amptenaar werksaam was. Nadat hy sy skoolloopbaan aan die Middelskool in Kaišiadorys naby Kaunas voltooi het, het hy in 1951 by die Politegniese Instituut in Kaunas (tans die Tegniese Universiteit van Kaunas) ingeskryf en in 1956 sy akademiese graad as ingenieur in hidrotegniek behaal.

Hy was vervolgens op verskillende poste vir die regering van die Litause SSR en die Kommunistiese Party van Litaue (KPL) werksaam. Vanaf 1965 het hy die amp van minister vir boumateriaal en vanaf 1967 dié van vise-voorsitter van die staatsbeplanningskomitee beklee. In die 1980's het hy as die Sentrale Komitee se sekretaris vir nywerhede gefungeer waarby energiekwessies deel van sy breë verantwoordelikhede was. In verband met die proteste teen die uitbreiding van die kernkragsentrale Ignalina naby Visaginas het Brazauskas as hervormer opgetree en kritiek op Moskou se beleid in Litaue gelewer.

In Oktober 1988 is Brazauskas tot eerste sekretaris van die KPL verkies. Onder sy leierskap het die party hom in Desember 1989 losgemaak van die Kommunistiese Party van die Sowjetunie, sy magsmonopolie laat gaan en uiteindelik 'n nuwe politieke posisie as Sosiaaldemokratiese Litause Demokratiese Arbeidsparty ("Lietuvos demokratinė darbo partija, LDDP") ingeneem. Op dié party se eerste vergadering in Desember 1990 is Brazauskas tot voorsitter verkies, en hy het vervolgens daarin geslaag om die Sosiaaldemokrate se rol as invloedrykste politieke party in die nuut onafhanklike Litaue te handhaaf. Die party, wat intussen hernoem is tot Litause Sosiaaldemokratiese Party (LSDP), is volgens sy ledetal steeds een van die beduidendste politieke organisasies in Litaue.

Brazauskas is een van die 124 ondertekenaars van die Litause onafhanklikheidsverklaring van Maart 1990 en was as Litause vise-premier in die eerste regering onder Kazimiera Prunskienė (Maart 1990 tot Januarie 1991) van begin af een van die leidende politici van die onafhanklike Republiek van Litaue.

Ná die algemene verkiesings van 1992 het Brazauskas as parlementspresident en sodoende ook as waarnemende staatspresident en opvolger van die leier van die Litause onafhanklikheidsbeweging Sąjūdis en oortuigde anti-kommunis, Vytautas Landsbergis, gedien. In Februarie 1993 is Brazauskas met 60 persent van die uitgebragte stemme tot staatspresident van Litaue verkies. Hy het hierdie amp tot en met Desember 1998 beklee en is, nadat hy besluit het om nie vir 'n tweede ampstermyn te staan, deur Valdas Adamkus opgevolg.

Nadat die LDDP met die bestaande Sosiaaldemokratiese Party van Litaue ("Lietuvos socialdemokratų partija, LSDP", gestig in 1896) saamgesmelt het, is Brazauskas in Januarie 2001 as voorsitter van die nuwe verenigde party verkies. Kort daarna het hy ook eerste minister geword nadat die konserwatief-liberale regeringskoalisie onder Rolandas Paksas na slegs enkele maande sy meerderheid in die parlement verloor het. 

Die nuwe koalisie van Sosiaaldemokrate en die Nuwe Unie/Sosiaal-Liberale ("Naujoji Sąjunga (Socialliberalai)") onder leiding van parlementspresident Artūras Paulauskas het danksy sy volstrekte meerderheid in die Seimas, die Litause parlement, 'n tydperk van politieke stabiliteit aan die land verskaf. Stewige ekonomiese groei en Litaue se toetreding tot die Noord-Atlantiese Verdragsorganisasie (NAVO) en die Europese Unie in die lente van 2004 was belangrike prestasies van die destydse regering.

Die regeringskoalisie, wat voor die algemene verkiesing in Oktober 2004 'n gemeenskaplike politieke beweging onder die naam "Werkgeleenthede vir Litaue!" ("Už Darbą Lietuvai!") gevorm het, is by die stembus deur die nuutgestigte Arbeidsparty ("Darbo partija") onder leiding van die entrepreneur Viktor Uspakich oorvleuel. Nogtans het Brazauskas daarin geslaag om in November 2004 'n koalisie tussen sy eie politieke groepering en die nuwe Arbeidsparty te vorm waarin hy steeds as eerste minister gefungeer het.

Op 1 Junie 2006 het Brazauskas se regering bedank oor 'n geskil met die Arbeidersparty oor die benoeming van nuwe ministers uit dié party se geledere. Die regering het sy meerderheid reeds in Maart 2006 verloor nadat die Nuwe Unie ("Naujoji Sąjunga") die koalisie verlaat en sewe lede van die Arbeidsparty hul lidmaatskap in die party opgesê het. President Valdas Adamkus het nog op dieselfde dag die minister van finansies, Zigmantas Balčytis, as waarnemende premier benoem.

Ofskoon Brazauskas aangekondig het dat hy uit die politiek sou aftree, het hy nog tot 19 Mei 2007 as voorsitter van die Sosiaaldemokratiese Party van Litaue gefungeer. Hy is opgevolg deur Gediminas Kirkilas. As erevoorsitter van die party het Brazauskas steeds 'n beduidende invloed op die party gehad. 

Brazauskas was 'n erelid van die Internasionale Raoul Wallenberg Stigting. In Desember 2008 is Brazauskas met limfatiese kanker gediagnoseer.

Videonuus


</doc>
<doc id="48586" url="https://af.wikipedia.org/wiki?curid=48586" title="Bagheera (genus)">
Bagheera (genus)

Bagheera is 'n genus waaronder twee springspinnekopspesies ingedeel word.

Die naam van die genus is vernoem na Bagheera, die swartluiperd in Rudyard Kipling se "The Jungle Book". Ander Salticidae-genusse met Kipling se karaktername is "Akela", "Messua" en "Nagaina".





</doc>
<doc id="48587" url="https://af.wikipedia.org/wiki?curid=48587" title="Akela (genus)">
Akela (genus)

Akela is 'n spinnekopgenus waaronder drie springspinnekopspesies ingedeel word. Twee spesies kom in Sentraal- en Suid-Amerika voor, terwyl die derde een in Pakistan te vinde is.

Die naam van die genus is vernoem na Akela, "The Lone Wolf" uit Rudyard Kipling se "The Jungle Book". Ander Salticidae-genusse met Kipling se karaktername is "Bagheera", "Messua" en "Nagaina".





</doc>
<doc id="48588" url="https://af.wikipedia.org/wiki?curid=48588" title="Messua (genus)">
Messua (genus)

Messua is 'n genus uit die "Salticidae"-familie (springspinnekoppe).

Die naam van die genus is vernoem na Messua, 'n vroulike karakter in Rudyard Kipling se "The Jungle Book". Ander Salticidae-genusse met Kipling se karaktername is "Akela", "Bagheera" en "Nagaina"

Die genus is die eerste keer in 1896 deur die Amerikaanse aragnoloë, George en Elizabeth Peckham omskryf, gegrond op die spesie "Messua desidiosa".

Die genus "Messua" is in 1897 deur Eugène Simon as 'n eweknie van "Zygoballus" beskou. Na 'n ondersoek oor onder watter spesietipe "Messua desidiosa" ingedeel moet word, merk Simon op dat dit "veel minder van die tipiese "Zygoballus" afwyk as wat die [Peckhams se] beskrywing te kenne gee." Hierdie stelling is in 1996 deur Wayne Maddison verkeerd bewys, met "Messua" wat as 'n geldige genus erken is. Maddison het ook verskeie ander spesies onder "Messua" ingedeel wat vroeër onder "Metaphidippus" geklassifiseer is.



</doc>
<doc id="48589" url="https://af.wikipedia.org/wiki?curid=48589" title="Nagaina">
Nagaina

Nagaina is 'n spinnekop-genus uit die Salticidae-familie (springspinnekoppe).

Die naam van die genus is vernoem na "Nagaina", 'n karakter in Rudyard Kipling se kortverhaal, "Rikki-Tikki-Tavi". Ander Salticidae-genusse met Kipling se karaktername is "Bagheera", "Messua" en "Akela".



</doc>
<doc id="48598" url="https://af.wikipedia.org/wiki?curid=48598" title="Toskaanse leeu">
Toskaanse leeu

Die Toskaanse leeu of Toskaanse jaguar is 'n prehistoriese groot katsoort uit die ‘‘Villafranchien’’ van Italië. Ewenwel dit oorspronklik as ’n afsonderlike spesie gereken is, word "Panthera toscana" vandag dikwels as die voorganger van "Panthera gombaszoegensis", oftewel die Europese jaguar, beskou.



</doc>
<doc id="48599" url="https://af.wikipedia.org/wiki?curid=48599" title="Shelflife Records">
Shelflife Records

Shelflife Records is 'n platemaatskappy wat in Portland en San Francisco in die VSA gebaseer is en deur Ed Mazzucco en Matthew Bice bestuur word. Die platemaatskappy het al ooreenkomste met groepe soos Days, Acid House Kings en The Radio Dept. gehad.

Shelflife Records het in 1995 in 'n slaapkamer in 'n suid-Kaliforniese voorstad ontstaan, wat hy saam met 'n posorder- en verspreidingsdiens begin het. Ed Mazzucco, 'n aanhanger van 1980'er Engelse popmusiek en geïnspireer deur plate-etikette soos Factory en Sarah, het die Shelflife-etiket van stapel gestuur sodat hy uitlandse indiepopgroepe aan Amerikaanse gehore kon blootstel. Shelflife se eerste vrystelling was die 1996 versamelalbum "Whirl-Wheels" wat snitte van Club 8, Boyracer, La Buena Vida, en Mazzucco se eie groep, The Autocollants, ingesluit het.

Mazzucco het Shelflife in 1997 na New York Stad verskuif, waar hy langtermyn samewerkingsooreenkomste met grafiese ontwerper Jill Bliss en vervaardiger Jon Chaikin gesluit het. Die posorder- en verspreidingsdiens is gestaak sodat meet tyd aan die platemaatskappy bestee kon word, wat teen dié tyd kontrakte met 'n groeiende aantal kunstenaars aangegaan het. Hierdie skuif het die einde van die etiket as tydsverdryf beteken en die etiket het Mazzucco se voltydse kommersiële nastrewe geword. Gedurende die laat 1990's het die toenemende gewildheid van tweepop- en indiemusiek groeiende erkenning aan Shelflife as noemenswaardige platemaatskappy besorg. Vanaf 1998 tot 2001 was die etiket gasheer tot The September Set, 'n jaarlikse skoukas van regstreekste popmusiek van kunstenaars op Shelflife en ander etikette.

In Junie 2007 het Mazzucco en Bice die etiket wederlanseer met die nuwe oog daarop om kuns met musiek te meng.




</doc>
<doc id="48602" url="https://af.wikipedia.org/wiki?curid=48602" title="Days">
Days

Days is 'n popgroep uit Göteborg, Swede. Die groep bestaan uit Fabian Sahlqvist, John Ludvigsson, Philip Gates en Andréas Uppman Nilsson. Die groep gee hul musiek op die Shelflife-etiket uit.




</doc>
<doc id="48605" url="https://af.wikipedia.org/wiki?curid=48605" title="Auļi">
Auļi

Auḷi is 'n Letlandse folkmusiekgroep wat hom op doedelsak- en trommusiek toespits. Die groep is in 2003 gestig en het tans tien lede — nege Letlandse mans en een vroulike musikant uit Estland.

Die groep se naam het twee betekenisse in Lets — enersyds "galop" ('n verwysing na die tromme se ritme), andersyds "byekorwe op 'n boom" (die gesoem van bye of hommels).

Auḷi is tans die enigste groep in Letland wat tradisionele doedelsak- en trommemusiek speel en ontwikkel. Alhoewel daar verwysings na hierdie soort volksmusiek in historiese Letlandse tekste voorkom, is daar min oorlewerings ten opsigte van inheemse doedelsak- en trommusiek. Auḷi laat dié musiek op 'n kreatiewe manier herleef en maak tydens konserte ook gebruik van tradisionele Baltiese perkussie-instrumente soos ģīga, Joodse harp, simbale en ghonge.




</doc>
<doc id="48609" url="https://af.wikipedia.org/wiki?curid=48609" title="2031">
2031

Die jaar 2031 sal 'n gewone jaar wees wat volgens die Gregoriaanse kalender op 'n Woensdag sal begin. Dit sal die 31ste jaar van die 21ste eeu n.C. wees. Soos ander gewone jare sal die jaar 12 maande, 52 weke en 365 dae hê.



</doc>
<doc id="48616" url="https://af.wikipedia.org/wiki?curid=48616" title="Pous Gregorius XV">
Pous Gregorius XV

Gregorius XV was die 234ste pous van die Rooms-Katolieke Kerk van 1621 tot 1623. Weens sy swak gesondheid stel hy sy nefie Ludovico Ludovisi aan as staatsekretaris en die regeer namens die pous.

Pous Gregorius XV is gebore as Alessandro Ludovisi op 9 Januarie 1554 in Bologna, Italië. Hy was een van die sewe kinders van Pompeo Ludovisi, graaf van Samoggia en sy vrou Camilla Bianchini. Hy ontvang onderrig aan die Collegio Romano van die Jesuïte in Rome en studeer kerkreg en Romeinse reg aan die Universiteit van Bologna. Op 12 Maart 1612 stel Pous Paulus V hom aan as aartsbiskop van Bologna en stuur hom op 13 Augustus 1616 as nuntius na die hertog van Savoje om te bemiddel tussen Charles Emmanuel I, hertog van Savoje en koning Philip III van Spanje oor die markisaat van Montferrat. Op 19 September 1616 stel Pous Paulus V hom aan as kardinaal. Ludovisi bly in Bologna tot die dood van Pous Paulus. Op 9 Februarie 1621 volg hy Pous Paulus V op en word gekroon op 14 Februarie 1621 deur kardinaal Andrea Baroni Peretti Montalto. Hy regeer tot sy dood op 6 Julie 1623 en word opgevolg deur Pous Urbanus VIII.
Die naam ‘Gregorius’ beteken 'wagter'.

Pous Gregorius XV word verkies deur die invloed van kardinaal Borghese tot 'n oorgangspous, weens sy ouderdom en sy swak gesondheid. Op die derde dag van sy pontifikaat stel hy sy neef Ludovico Ludovisi aan as kardinaal en staatsekretaris. Gelukkig vir die pous en die Kerk, het Ludovico hom goed van sy taak gekwyt, hoewel hy hom skuldig gemaak het aan nepotisme. Orazio 'n broer van die pous is aangestel as die aanvoerder van die pouslike troepe. Orazio is ook in die adelstand van Rome verhef en tot hertog van Fiano. 'n Ander broer word hertog van Zagarolo. 'n Tweede neef, Niccolò word prins van Piombino en Heer van Elba omdat hy trou met die erfgename op 30 Maart 1632.

Behalwe vir sy ondersteuning van keiser Ferdinand II en die Katolieke Liga teen die Protestante, met een miljoen goue dukate en sy steun vir die Poolse koning Sigismund III Wasa teen die Turke, het die pous nie ingemeng in die Europese politiek nie. Op 20 Maart 1623 vaardig hy sy konstitusie "Omnipotentis Dei" teen towenaars en hekse uit. Dit was die laaste pouslike geskrif teen heksery. Sy bulle "Aeterni Patris" van 15 November 1621 en "Decet Romanorum pontificem" van 12 Maart 1622 reguleer pouslike verkiesings. Op 6 Januarie 1622 stig hy die "Congregatio de propaganda fide" (Kongregasie vir die voortplanting van die geloof) met die bul "Inscrutabili divinae providentiae".

Pous Gregorius XV het ook Aloysius Gonzaga en Peter van Alcantara salig verklaar.


Pous Gregorius het elf nuwe kardinale (drie van hulle familielede) aangestel in vier konsistories.







Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="48618" url="https://af.wikipedia.org/wiki?curid=48618" title="Potjiesberg">
Potjiesberg

Potjiesbergpas is 'n bergpas op die N9 nasionale pad net noord van waar die R62 provinsiale pad (die Langkloofpad) uit die ooste by die N9 aansluit. Die pas is ongeveer 15 km suid van Uniondale en bereik 'n hoogte van 910 m bo seespieël met 'n maksimum helling van 1 in 14. Paaie rondom Uniondale het bekend geword weens verhale van rylopers wat spoke blyk te wees nadat hulle opgelaai is.



</doc>
<doc id="48621" url="https://af.wikipedia.org/wiki?curid=48621" title="Weergalming">
Weergalming

Weergalming is die voortduur van klank in 'n spesifieke ruimte nadat die oorspronklike klank verwyder is. 'n Weergalming, of galm, word geskep wanneer 'n klank in 'n omslote ruimte geproduseer word en veroorsaak dat 'n groot aantal eggo's op mekaar bou en dan stadig aan verval soos wat die klank deur die mure en lug geabsorbeer word. Dít is die waarneembaarste wanneer die klankbron staak, maar die weerkaatsings duur voort, terwyl die amplitudes van die weerkaatsings daal totdat hulle nie meer gehoor kan word nie. Die lengte van hierdie klankverval, of weergalmingstyd, is van kardinale belang by die argitekturele ontwerp van groot kamers wat spesifieke weergalmingstye verg om die optimale uitvoering van hul beoogde aktiwiteite te verseker. In vergelyking met 'n herkenbare eggo wat 50 tot 100 ms ná die oorspronklike klank gehoor word, is 'n weergalming menige duisend eggo's wat in snelle opvolging na mekaar arriveer (0.01 tot 1 ms tussen eggo's). Met die verloop van tyd daal die volume (amplitude) van die vele eggo's totdat hulle nie meer gehoor kan word nie.


</doc>
<doc id="48623" url="https://af.wikipedia.org/wiki?curid=48623" title="Sentrale mark van Riga">
Sentrale mark van Riga

Die Sentrale mark van Riga (Lets: "Rīgas Centrāltirgus") in die Letlandse hoofstad is die grootste voedselmark en onderdak-basaar in Europa.

Toe die markgebou, wat vanaf 1922 beplan en tussen 1924 en 1930 gebou is, op 2 November 1930 ingewy is, was dit die modernste van sy soort. Die mark met sy kenmerkende Neoklassisistiese en Art Déco-stylelemente word as een van die merkwaardigste voorbeelde van 20ste eeuse argitektuur in Letland beskou en is deur UNESCO in 1997 saam met die historiese middestad van Riga as wêrelderfenis gelys.

Vir die dakkonstruksie van die mark se vyf pawiljoene of hoofgeboue met 'n hoogte van 35 meter is dele van 'n Duitse lugskip-hangar in Vaiṇode, Koerland gebruik wat ná die Eerste Wêreldoorlog deur Letland oorgeneem is. Riga se sentrale mark het 'n gebou-oppervlakte van 72 300 m² en huisves meer as 3 000 verkoopstalletjies wat tussen 1 en 100 m² beslaan. Die mark lok daagliks tussen 80 000 en 100 000 besoekers.

Die sentrale mark het in 1995 'n aandelemaatskappy in besit van die munisipaliteit Riga geword.


</doc>
<doc id="48630" url="https://af.wikipedia.org/wiki?curid=48630" title="LIDO">
LIDO

LIDO is 'n Letlandse selfbedienrestaurant-ketting wat in 1987 deur Gunārs Kīrsons, 'n vroeëre barman, in Riga gestig is. LIDO beskik oor altesaam nege bistro's en restaurante en het daarnaas ook belange in die hotel- en voedselbedryf. Die onderneming het meer as 1 000 werknemers in diens.

LIDO-restaurante word gekenmerk deur hul besondere atmosfeer en binnedekor wat aan ou Letlandse tradisies ontleen is: die gebruik van hout vir binnedekor en meubels, tradisionele Letlandse musiek, en spyskaarte waarop vars bier en 'n groot verskeidenheid Letlandse geregte teen lae pryse aangebied word. Dié konsep maak van LIDO-restaurante 'n mededinger vir buitelandse kitskos-restaurantkettings op die plaaslike mark. Die maatskappy het intussen ook na die Estniese en Russiese mark uitgebrei en selfbedienrestaurante in Tallinn en Moskou geopen.

Een van die bekendste LIDO-restaurantkomplekse, die "LIDO atpūtas centrs" ("LIDO ontspanningsentrum") in Riga, is as 'n ronde blokhuis ontwerp en beskik naas restaurante en kroeë met altesaam 1 500 sitplekke oor sy eie windmeul en vermaaklikheidspark met rolskaatsbaan. Op die spyskaart is meer as 1 000 Letlandse asook disse uit die voormalige Sowjetunie.



</doc>
<doc id="48632" url="https://af.wikipedia.org/wiki?curid=48632" title="Jonás Gutiérrez">
Jonás Gutiérrez

Jonás Manuel Gutiérrez (* 5 Julie 1983 in Sáenz Peña, Argentinië), is 'n voormalige Argentynse sokkerspeler. Hy het by die klub Newcastle United gespeel.



</doc>
<doc id="48636" url="https://af.wikipedia.org/wiki?curid=48636" title="Papowo Biskupie">
Papowo Biskupie

Papowo Biskupie is 'n dorp in die Chełm-distrik in die woiwodskap Kujawië-Pommere in noordelike Sentraal-Pole, sowat 17 kilometer suid-oos van Chełmno en 25 kilometer noord van Toruń. Die dorp, wat tans 'n bevolking van 720 het, is in die Middeleeue gestig.

Papowo Biskupie dien as die administratiewe setel van die munisipaliteit Gmina Papowo Biskupie. Die belangrikste besienswaardighede is die bouvalle van 'n kasteel wat deur die Duitse Orde opgerig is en 'n kerk in die Gotiese styl.


</doc>
<doc id="48637" url="https://af.wikipedia.org/wiki?curid=48637" title="Dubielno">
Dubielno

Dubielno is 'n dorp in die Chełm-distrik in die woiwodskap Kujawië-Pommere in Pole. Die dorp is in die Middeleeue gestig.


</doc>
<doc id="48638" url="https://af.wikipedia.org/wiki?curid=48638" title="Falęcin">
Falęcin

Falęcin is 'n dorp in die Chełm-distrik in die woiwodskap Kujawië-Pommere in Pole. Die dorp is in die Middeleeue gestig.


</doc>
<doc id="48639" url="https://af.wikipedia.org/wiki?curid=48639" title="Firlus">
Firlus

Firlus is 'n dorp in die Chełm-distrik in die woiwodskap Kujawië-Pommere in Pole. Die dorp is in die Middeleeue gestig.


</doc>
<doc id="48641" url="https://af.wikipedia.org/wiki?curid=48641" title="Folgowo">
Folgowo

Folgowo is 'n dorp in die Chełm-distrik in die woiwodskap Kujawië-Pommere in Pole. Die dorp is in die Middeleeue gestig.


</doc>
<doc id="48642" url="https://af.wikipedia.org/wiki?curid=48642" title="Jeleniec">
Jeleniec

Jeleniec is 'n dorp in die Chełm-distrik in die woiwodskap Kujawië-Pommere in Pole. Die dorp is in die Middeleeue gestig.


</doc>
<doc id="48643" url="https://af.wikipedia.org/wiki?curid=48643" title="Kucborek">
Kucborek

Kucborek is 'n dorp in die Chełm-distrik in die woiwodskap Kujawië-Pommere in Pole. Die dorp is in die Middeleeue gestig.


</doc>
<doc id="48644" url="https://af.wikipedia.org/wiki?curid=48644" title="Niemczyk">
Niemczyk

Niemczyk is 'n dorp in die Chełm-distrik in die woiwodskap Kujawië-Pommere in Pole. Die dorp is in die Middeleeue gestig.


</doc>
<doc id="48645" url="https://af.wikipedia.org/wiki?curid=48645" title="Staw">
Staw

Staw is 'n dorp in die Chełm-distrik in die Poolse woiwodskap Kujawië-Pommere. Die dorp is in die Middeleeue gestig.


</doc>
<doc id="48646" url="https://af.wikipedia.org/wiki?curid=48646" title="Storlus">
Storlus

Storlus is 'n dorp in die Chełm-distrik in die Poolse woiwodskap Kujawië-Pommere. Die dorp is in die Middeleeue gestig.


</doc>
<doc id="48647" url="https://af.wikipedia.org/wiki?curid=48647" title="Wrocławki">
Wrocławki

Wrocławki is 'n dorp in die Chełm-distrik in die Poolse woiwodskap Kujawië-Pommere. Die dorp is in die Middeleeue gestig.


</doc>
<doc id="48648" url="https://af.wikipedia.org/wiki?curid=48648" title="Zegartowice">
Zegartowice

Zegartowice is 'n dorp in die Chełm-distrik in die Poolse woiwodskap Kujawië-Pommere. Die dorp is in die Middeleeue gestig.


</doc>
<doc id="48649" url="https://af.wikipedia.org/wiki?curid=48649" title="Żygląd">
Żygląd

Żygląd is 'n dorp in die Chełm-distrik in die Poolse woiwodskap Kujawië-Pommere. Die dorp is in die Middeleeue gestig.


</doc>
<doc id="48658" url="https://af.wikipedia.org/wiki?curid=48658" title="Donau">
Donau

Die Donau (Afrikaans soms ook "Donou"; Duits: "Donau"; Hongaars: "Duna"; Tsjeggies: "Dunaj"; Kroaties, Serwies en Bulgaars: "Dunav"; Roemeens: "Dunărea") is die tweede langste rivier in Europa ná die Wolga in Rusland.
Die rivier het van oudsher groot ekonomiese betekenis – as die belangrikste waterweg tussen Sentraal- en Suidoos-Europa, as die Swartsee se hoofwatertoevoer en as die lewensaar van die voormalige Oostenryks-Hongaarse Donaumonargie. Vir 2 580 kilometer van sy rivierloop van altesaam 2 858 kilometer is die Donau vir skepe bevaarbaar: vanaf Ulm vir klein, vanaf Regensburg vir groter vragbote en in sy benedeloop tot by Brăila vir seeskepe. Sedert 1856 vorm die rivier tot by Brăila en sedert 1921 vanaf Ulm 'n internasionale waterweg onder beheer van die Europese Donaukommissie.

Die rivier groei stroomaf in breedte tot 70 meter naby Ulm, Duitsland, 200 meter in Passau, Duitsland, 300 meter in Wene, Oostenryk, 560 meter in Boedapest, Hongarye, en 900 meter in Galaţi, Roemenië. Die Donau se stroomgebied beslaan sowat 817 000 km². Deur kanale word dit met ander belangrike riviere soos Ryn en Main verbind.

Die huidige Duitse naam "Donau" is sedert 1763 algemeen gebruiklik – in ouer dokumente kom nog spellings soos "Tonach", later ook "Donaw" voor. In Duits is Donau – net soos die meeste ander riviername – vroulik. Daar word aangeneem dat die riviernaam sy oorsprong in die taal van Keltiese stamme het wat vroeër gebiede langs die Donau se boloop bewoon het. Oorgelewer is benamings soos "dona-aw" ("diep water") en "Do-avv" ("Twee waters") – moontlik 'n verwysing na die twee bronriviere Brigach en Breg. Taalkundiges het met hierdie woorde 'n Indo-Europese wortel "*danu" ("rivier") gerekonstrueer.

Die rivier se naam in ander tale (Slawies "Dunaj", behalwe vir Bulgaars, Serwies en Kroaties waar dit Dunav genoem word; Hongaars Duna en Roemeens "Dunărea") is van die Latynse Danuvius of Danubius afgelei.

Die naam is moontlik ook verwant met die Germaanse "-ouwe" ("groen weide vol strome" of "rivierlandskap") wat ten opsigte van sy taalkundige geslag eweneens vroulik is.

In die Romeinse tydperk was die riviernaam egter manlik, en plaaslike bewoners het die riviergod Danuvius (dikwels ook "Danubius") vereer. Slegs na die Donau se boloop is as Danuvius verwys, terwyl die benedeloop as "Ister", Latyns "Hister" en Grieks ῎Iστρος ("Istros"), almal afgelei van die Indo-Europese hidroniem (waternaam) "*heisr-" ("snel, vinnig"), bekend gestaan het. 'n Aantal Romeinse nedersettings langs die benedeloop het "ad Istrum" as toevoegsel tot hul naam gebruik, soos byvoorbeeld Nicopolis ad Istrum.

Eers met die begin van die Christelike jaartelling, toe die Romeinse Ryk na die hele stroomgebied uitgebrei het en die kartografiese samehang tussen die twee waterliggame algemeen bekend was, is die twee riviere met mekaar geassosieer. Nog tot in die laat antieke tydperk was Ister as naam vir die rivier gebruiklik, terwyl Danuvius na 'n deel van die rivierloop verwys het.

Die Donau vloei deur verskeie breë valleie, maar breek op plekke ook deur bergmassiewe wat skeepvaart op die rivier belemmer.

Die Donau ontspring in die ooste van die Duitse Swartwoud uit twee riviere – die Breg en die kleiner Brigach – wat naby die stad Donaueschingen saamvloei. Die Donau breek in 'n vallei tussen Immendingen en Sigmaringen deur die Swabiese Alb-bergmassief waar dit tydelik heeltemal in die plaaslike kalkgesteente wegsypel (en gedeeltelik ondergronds deur die Aach tot by die Ryn wegvloei), vorm daarna die noordelike natuurlike grens van die Alpynse voetheuwels, breek buite Passau deur die suidelike gedeelte van die Boheemse Massief, vloei langs die Wienerwoud en deur die Weense Bekken.

Naby die Klein Karpate- en Leitha-bergreekse bereik die rivierloop die Groot Hongaarse Laagvlakte, vorm met sy vertakkings groot riviereilande in Slowakye en Hongarye, vloei noord van Boedapest deur die Hongaarse bergland en vertak weer in die Alföld-vlaktes. In Hongarye en Serwië stroom sy belangrikste takriviere Drau, Theiß en Save en die groot rivier saam. Die Donau breek vervolgens in 'n lang vallei, wat oor 'n afstand van 130 kilometer vanaf Weißkirchen (Bela Crkva) tot by die Ysterpoort (Portile de Fier) strek, deur die Banaat-bergreeks.

Naby Turnu Severin bereik die rivier die Walagye-vlakte waar dit die grenslyn tussen Roemenië en Bulgarye vorm. Wes van die historiese gewes Dobroedzja draai die Donau in noordelike rigting en vorm hier 'n moerasland met talle mere wat tussen tien en twintig kilometer wyd is – die sogenaamde Balta. Ná die samevloeiing met die Pruthrivier draai die rivier weer in oostelike rigting om in 'n groot delta in die Swartsee uit te mond. Die rivier vertak in hierdie gebied met 'n oppervlakte van meer as 4 000 km² in drie rivierarms – Chilia, Sulina en Sint Joris. Die voëlryke rivierdelta is 'n belangrike biosfeerreservaat wat deur Unesco in 1991 tot wêrelderfenisgebied verklaar is.

Die Donau word 1,4 kilometer oos van Donaueschingen deur die samevloeiing van die twee bronriviere Brigach en Breg gevorm – 'n bekende Duitse rym lui dan ook „Brigach und Breg bringen die Donau zuweg'“ ("Brigach en Breg bring die Donau teweeg"). Maar ook die Donaubach, 'n klein spruit wat naby Donaueschingen ontspring, en die bron van die Breg-rivier naby Furtwangen (as geografiese oorsprong), word as bron van die Donau beskou. Aangesien die rivier in die Swartwoud ontspring en in die Swartsee uitmond, word daarna in die omgangstaal soms ook as die "Swart Rivier" verwys.

In Duitsland vloei die rivier oor 'n afstand van 687 kilometer vanaf sy oorsprong tot by die Duits-Oostenrykse grens en is sodoende die derde langste rivier. Langs sy oewers is Tuttlingen, Ulm, Neu-Ulm, Neuburg an der Donau, Ingolstadt, Regensburg, Straubing en Passau die belangrikste nedersettings.

'n Merkwaardige verskynsel is naby Passau te sien waar die takriviere Ilz en Inn die Donau binnestroom. Die Inn se water, wat uit die Alpe afkomstig is, is groen, die Donauwater blou en die Ilz-water, wat uit 'n moerasland kom, swart sodat die Donau oor 'n langer afstand ná die samevloeiing drie waterkleure het. Hierby word die Donau deur die groen Innwater grotendeels verdring – 'n feit wat sowel aan die tydelik relatief groot watermassa van die Inn (veral wanneer die sneeu in die lente begin smelt), maar ook aan die uiteenlopende rivierdieptes (Inn: 1,90 meter, Donau: 6,80 meter) te wyte is.

Terwyl skeepvaart op die boloop tot by Kelheim deur die deelstate beheer word en aan beperkings onderhewig is, vorm die Donau se rivierloop vanaf Kelheim tot by die grens met Oostenryk 'n openbare federale waterweg.

Daar is nouliks 'n ander land wat so sterk met die Donau verbind word soos Oostenryk – hetsy weens die bekende Donauwals of die bynaam "Donaumonargie" wat aan die Oostenryks-Hongaarse dubbelmonargie verleen is. Byna die hele staatsgebied van Oostenryk dreineer in die Donau en sodoende in die Swartsee – behalwe vir die deelstaat Vorarlberg waar riviere grotendeels in die Ryn en sodoende in die Noordsee dreineer, 'n klein gebied in die noordweste van Neder-Oostenryk wat eweneens via die Lainsitz-, Moldau- en Elbe-riviere in die Noordsee dreineer, en 'n klein deel van die Mühlviertel in Opper-Oostenryk wat deel uitmaak van die Moldau se stroomgebied.

Sowat 50 kilometer vanaf die Duits-Oostenrykse grens naby Passau maak die Donau by die Schlögener Schlinge 'n 180 grade-draai. 70 kilometer vanaf die grens vloei die rivier deur die derde grootste stad van die land, Linz, en verder deur Mauthausen, Enns, Grein en Melk met sy groot kloosterkompleks. Die Donau vloei vervolgens deur een van sy mooiste rivierlandskappe, Wachau, en daarna deur die Tullnerfeld. Naby die grens met Slowakye loop die Donau deur die Oostenrykse hoofstad Wene wat eeue lank as die belangrikste metropool langs die rivier beskou is, maar Boedapest en Belgrado ding deesdae ook om dié titel mee.

Belangrike takriviere in Oostenryk is die Inn (aan die regteroewer, naby die grens met Duitsland), die Aist (aan die linkeroewer), die Traun (regteroewer), die Enns (regteroewer), die Ybbs (regteroewer), die Traisen (regteroewer), die Kamp (linkeroewer), die Wien (regteroewer), die Schwechat (regteroewer), die March (regteroewer) en die Leitha (regteroewer) wat tot 1921 as grenslyn met Hongarye gedien het, maar eers in Hongarye in die Donau mond. In Oostenryk is altesaam elf waterkragsentrales langs die rivierloop opgerig.



</doc>
<doc id="48660" url="https://af.wikipedia.org/wiki?curid=48660" title="That Englishwoman">
That Englishwoman

That Englishwoman is 'n Afrikaanse en Amerikaanse rolprent wat in 1989 vrygestel was. Die regisseur was Dirk DeVilliers en die skrywer Roy L. Allen.




</doc>
<doc id="48661" url="https://af.wikipedia.org/wiki?curid=48661" title="Swabiese Alb">
Swabiese Alb

Die Swabiese Alb, dikwels ook Swabiese Jura genoem, is 'n gebergte in die Suidwes-Duitse deelstaat Baden-Württemberg wat oor 'n afstand van 210 kilometer vanuit die Hegau in die suidweste tot by die Nördlinger Ries in die noord-ooste strek. Sy gemiddelde wydte beloop sowat 40 kilometer. Die hoogste bergpiek is die Lemberg (1 015 meter bo seevlak). Op talle bergpieke in die noordelike deel, wat deur erosieprosesse gevorm is, is vroeër kastele opgerig.

Die bergreeks met 'n gemiddelde hoogte van tussen 500 en 900 meter is 'n hoogplato wat onder die invloed van erosie in verskillende dele verbreek is. In die noordweste word die bergreeks deur 'n steil platorand begrens, terwyl dit in die suidooste geleidelik afplat en in die Donauvallei en Alpynse voetheuwels oorgaan. Dit maak deel uit van 'n groter berglandskap, die sogenaamde Tafeljura, wat vanuit Basel in Switserland tot by Coburg in Noord-Beiere strek. 

Die steil noordwestelike platorand word in Duits "Albtrauf" genoem en skei die Swabiese Alb se hoogplato van die Alb-voetheuwels. In die noordooste grens die gebergte aan die Nördlinger Ries, 'n meteoriet-impakkrater wat tussen 14,3 en 14,5 miljoen jaar gelede ontstaan het en by die bes bewaarde groot impakkraters van ons Aarde gereken word. In die suidweste word die bergreeks dikwels met die Swabies-Nederalemanniese taalgrens afgebaken, alhoewel daar ook nog ander gebiede by die Swabiese Alb gereken kan word.

Die vorming van die Swabiese Alb maak deel uit van die ontstaansgeskiedenis van die magtige Alpe-bergreeks verder suidwaarts en swak sones in die aardkors wat parallel daarmee loop, soos dié van gesteentes wat gedurende die Kryt en Jura gevorm is. Hier het talle kanale ontstaan waarin magma na die aardoppervlak kon beweeg, alhoewel daar net in enkele gevalle bogrondse vulkaniese liggame gevorm is.

So het rondom Bad Urach, 'n bekende hersteloord in die Swabiese Alb, talle vulkaniese pype (ook vulkaniese skoorstene genoem) ontstaan wat tot die oppervlak deurgedring het, maar geen vulkaniese keëls nie. Die pype, wat nouliks sigbaar is, bestaan hoofsaaklik uit basaltiese gesteentes asook rotsmateriaal van sedimente wat deur die magma op sy pad na bowe deurdring is. 'n Merkwaardige uitsondering is die Calwerbühl, 'n vulkaniese skoorsteen wat oor die landskap in sy omgewing troon.

Die magtigste vulkaniese pyp naby Bad Urach met 'n deursnee van 1,2 km is die Randecker Maar. As 'n beduidende fossiel-vindplek is die bergpiek en sy omgewing in 1971 tot natuurbewaringsgebied verklaar. 'n Ander pyp naby Weilheim het sy bekendheid aan die kasteel Limburg te danke wat daarop gebou is.

Die Schopflocher Torfmoor, 'n uitgestrekte moerasgebied naby Schopfloch, is een van die waardevolste vulkaniese nalatenskappe in die Swabiese Alb vir geologiese navorsing. Danksy sedimente in dié turfstreek kan die tydperk van vulkaniese aktiwiteit in die gebied redelik noukeurig gedateer word. Die oudste fossiele vondse in die turf val saam met die einde van vulkaniese aktiwiteit in die bergreeks sowat ses miljoen jaar gelede. 

Die mineraalryke warmwaterbronne van Bad Urach en ander hersteloorde in die Swabiese Alb het hul ontstaan eweneens aan vulkanisme te danke. In Bad Urach word reeds teen 'n diepte van 700 m temperature van meer as 60 °C gemeet wat die merkbaar hoër temperatuur-gradiënt van ondergrondse breuksones verduidelik.


</doc>
<doc id="48662" url="https://af.wikipedia.org/wiki?curid=48662" title="Swabiese Turkye">
Swabiese Turkye

Die Swabiese Turkye is die grootste Duitse taaleiland in die huidige Hongarye. Dit behels die Duitse vestigingsgebied in die suidelike dele van die Donau-Drau-plaat in die komitate Tolna (Duits "Tolnau"), Baranya ("Branau") en Somogy ("Schomodei").

Ná die einde van die Turkse heerskappy in die 16de en 17de eeu het - naas Slowaakse, Kroatiese en Serwiese setlaars - ook Duitse immigrante uit die Palts, Mainfranken, Hesse, die Westerwald, Fulda, Oos-Franke en Beiere hulle in die gewes gevestig. Die gebied het sy naam egter aan Swabiese setlaars te danke. Die meeste Duitssprekende bewoners het hul oorspronklike dialekte tot vandag toe bewaar.



</doc>
<doc id="48670" url="https://af.wikipedia.org/wiki?curid=48670" title="Albrecht von Wallenstein">
Albrecht von Wallenstein

Albrecht von Wallenstein, eintlik Albrecht Wenzel Eusebius von Waldstein, Tsjeggies Vojtěch Václav Eusebius z Valdštejna, was 'n Boheemse militaris en politikus, wat sy dienste – en 'n leër van tussen 30 000 en 100 000 man – gedurende die Deense periode (1625–1629) van die Dertigjarige Oorlog (1618–1648) aan die Heilige Romeinse keiser Ferdinand II aangebied het.

Wallenstein is twee keer benoem as die opperbevelhebber van die keiserlike Habsburgse strydmagte en het aan die kant van die keiser en die Katolieke Liga teen die Protestantse magte in Duitsland asook teen Denemarke en Swede geveg. Hy was een van die sentrale figure in die oorlog.

As 'n suksesvolle generalissimus het Wallenstein hertog van Friedland, 'n streek in Noord-Boheme, geword. Die keiser het egter moeg geword vir Wallenstein se ambisies en die generaal in 1630 uit sy diens ontslaan. Ná 'n aantal Protestantse oorwinnings oor die Katolieke magte is Wallenstein deur die heerser teruggeroep. Sy militêre vernuf het die gety nog eens gedraai in die voordeel van die keiserlike magte.

Wallenstein was nogtans ontevrede oor die behandeling wat hy van keiserlike kant af gekry het en het blykbaar 'n alliansie met die Protestantse moondhede oorweeg. Op keiserlike bevel is generaal Wallenstein in 1634 in die Noordwes-Boheemse stad Eger deur keiserlike offisiere, onder wie Walter Devereux, vermoor.

Die juiste spelling van die naam was "Waldstein" (volgens Wallenstein se eie handtekening in vroeë briewe) of oorspronklik "Waldnstein". Die opeenhoping van medeklinkers soos "-ldst" in 'n woord is vir sprekers van Tsjeggies egter moeilik om te bemeester sodat hulle die naam as "Walstein" uitgespreek het, terwyl Duitsers gewoonlik een medeklinker of selfs 'n sillabe bygevoeg het. Die naam kom dus in Wallenstein se tyd in verskeie Duitse spellings soos "Wallstein", "Wallenstein" of "Wahlenstein" voor – presiese spelling is in die 17de eeu nie so belangrik geag soos vandag nie. Sodra hy bekendheid as generaal verwerf het, het Wallenstein sy briewe en ander dokumente gewoonlik slegs met sy voornaam of die beginletters van voor- en familienaam geteken. Wallenstein is tans die mees gebruiklike en algemeen aanvaarde vorm van die naam.

Die Duitse naam van Wallenstein se Tsjeggiessprekende familie is – net soos in baie ander gevalle – van 'n 13de eeuse kasteel afgelei wat volgens die gewoonte van destyds deur Duitse boumeesters ontwerp, gebou en van 'n Duitse naam voorsien is. Die stamkasteel van die Wallensteins is naby Turnau in opdrag van ene Zdenek opgerig – 'n lid van 'n ou magtige en welvarende adellike geslag in Boheme. Zdenek het homself later na dié kasteel genoem of is deur ander mense só genoem.



</doc>
<doc id="48671" url="https://af.wikipedia.org/wiki?curid=48671" title="HAp">
HAp

hAp (Huis vir Afrikaanse Poësie) is in November 2002 in Pretoria gebore. hAp het begin met vers en klank aande in die voortuin en na 7 jaar bestaan hAp vandag uit 'n Poësieteater, Kunsgalery, Boekerij (Biblioteek vir Afrikaans, Nederlands en Engelse Letterkunde, asook 'n afdeling vir "te koop" boeke) en die Mimi Coertse Museum van Afrikaans. hAp beywer hom ten eerste vir die bewaring en ontwikkeling van Afrikaans, en meer spesifiek die Afrikaanse Letterkunde.





</doc>
<doc id="48673" url="https://af.wikipedia.org/wiki?curid=48673" title="Metrorail">
Metrorail

Metrorail is Suid-Afrika se grootste pendelspoordiens en word deur PRASA besit. Metrorail se hoofmandaat ingevolge die Geregtelike Opvolgwet op die SATS-wet (Wet 9 van 1989) is om te verseker dat daar, op versoek van die Nasionale Departement van Vervoer of enige orgaan van die regering, spoorpendeldienste in die openbare belang voorsien word, en om spoor as die hoofmodus vir pendelvervoer te bevorder. Metrorail het besitreg op alle passassierspoorbates soos grond in en om stasies, infrastruktuur en die lopende vloot.

PRASA bedryf die pendelspoordienste oor 2 400 km spoorlyn deur Metrorail en vervoer meer as 2,2 miljoen passassiers op weeksdae in vyf groot metropole of gebiede, naamlik Johannesburg, Tshwane, Kaapstad, Durban en Oos-Kaap. Hierdie vyf gebiede sluit gesamentlik 478 stasies in met 'n vloot van so 270 treinstelle (wat sowat 3 100 waens in totaal bevat). Elke wa kan meer as 100 passasiers vervoer.

Vanaf 1 April 2008 bestuur SARCC die langafstand passassiersvervoer deur Shosholoza Meyl om uitvoering te gee aan 'n kabinetsbesluit in 2004 om 'n enkele passassierspoor-onderneming te skep.

Intersite Property Solutions is 'n dogteronderneming van Metrorail en is verantwoordelik vir die voorsiening van algehele eiendomsoplossings deur bestuur, konstruksie, opgradering en restourasie van stasies oor die hele netwerk.

Metrorail is in 1996 as 'n selfstandige besigheidseenheid van Transnet gestig. Sedertdien het Metrorail op pendelspoordienste in ses groot metropolitaanse gebiede gefokus terwyl dit ook vir die instandhouding van bedryfsbates verantwoordelik was. Die skeiding van batebestuur (SARCC) en bedryfsaktiwiteite (Metrorail) het egter 'n groot rol gespeel in die mislukking van hierdie entiteite om voldoende passassiersdienste te verskaf.

Vir bedryfsdoeleindes word Metrorail se dienste in vier streke verdeel.

Die suidelike deel dek die Groter Johannesburg Metropolitaanse Gebied en omliggende gebiede. Treine loop vanaf Johannesburg en Germiston na Springs, Pretoria, Soweto, Krugersdorp en Randfontein via etlike stasies. 

Die noordelike deel dek Pretoria en omstreke. Treine loop vanaf Pretoria stasie weswaarts en ooswaarts na die omliggende voorstede, sowel as suidwaarts na Johannesburg via Kempton Park- en Germistonstasies.

Hierdie streek dek Durban en die omliggende voorstede en dorpe. Treine loop van Durbanstasie buitentoe sover as KwaDukuza (Stanger) op die noordkus, Kelso op die suidkus, en Cato Ridge binneland toe.

Twee aparte lyne word gebruik in die Oos-Kaap: Treine loop vanaf Oos-Londen na Berlyn, en vanaf Port Elizabeth na Uitenhage.

Hierdie streek dek Kaapstad Metropolitaanse Gebied en omliggende dorpe. Treine loop van Kaapstad se stasie suidwaarts tot by Simonstad, suidoos na Mitchells Plein en Khayelitsha, en ooswaarts deur Bellville na Strand, Stellenbosch en Wellington; uitsonderlik loop dienste ook na Malmesbury en Worcester.



</doc>
<doc id="48674" url="https://af.wikipedia.org/wiki?curid=48674" title="Cheb">
Cheb

Cheb [ˈxɛp] (Duits: "Eger") is 'n stad in die uiterste weste van die Tsjeggiese Republiek met 'n bevolking van sowat 32 400 (in 2017). 

Cheb, wat aan die Ohře- of Eger-rivier geleë is, is die historiese sentrum van die Egerland en het in die Heilige Romeinse Ryk die status van Vrye Ryksstad verwerf. Vanweë sy strategiese ligging by die kruispunt van handelsroetes tussen die bergreekse Ertsgebergte, Fichtelgebergte en Boheemse Woud het die stad al vroeg tot 'n belangrike handelsentrum ontwikkel. Deesdae vorm masjienbou en brouerye die ekonomiese basis van Cheb.

Cheb se historiese Gotiese, Romaanse en barok-argitektuur sluit onder meer kerkgeboue uit die 13de eeu en die bouval van die ou keiserlike kasteel in. Die historiese markplein word omring deur statige burgerhuise uit verskillende styltydperke en versier deur twee fonteine, Rolands- en Herkulesfontein. 'n Kompleks van elf voormalige winkels staan in Duits bekend as "Egerer Stöckl" (Tsjeggies: "Špalíček"). Die Nuwe Raadsaal aan die plein se oostekant het tussen 1723 en 1728 in die barokstyl ontstaan en huisves tans die Galery van Beeldende Kunste en 'n kafee.

Die sogenaamde Gablerhuis, genommer 507, is van 'n indrukwekkende portaal, 'n standbeeld van die Moeder Gods en 'n Rokokofasade voorsien. Die huis, wat 17 genommer is, staan bekend as Schillerhuis ("Schillerův dům"). Die Duitse digter Friedrich Schiller het hier in 1791 vertoef om aan sy Wallenstein-trilogie te werk. In Eger se historiese stadhuis, wat agter die Stöckl geleë is, het die makabere historiese gebeure afgespeel wat Schiller se belangstelling gewek het. Op 24 Februarie 1634 het die keiserlike kommandant Walter Deveroux hier een van die bekendste persoonlikhede in die tyd van die Dertigjarige Oorlog, die keiserlike generalissimus Albrecht von Wallenstein, doodgesteek. Die moordwapen, 'n uitgestopte perd en Wallenstein se stewels, wat in die stadhuis vertoon word, herinner aan die befaamde Boheemse militaris wat, ná 'n merkwaardige loopbaan as opperbevelhebber, aan die Weense hof en in Spaans-Habsburgse kringe in ongenade geval het.


</doc>
<doc id="48675" url="https://af.wikipedia.org/wiki?curid=48675" title="Koere">
Koere

Die Koere (Lets: "kursi / kurši", Skoorwalkoers: "Kursenieki / Kāpenieks") was 'n Baltiese volk wat oorspronklik die gebied tussen die huidige nedersetting Selenogradsk (Cranz) op die Koerse Skoorwal en Koerland (Lets: "Kurzeme") in die weste van die huidige Letland bewoon het.

Hul stamgebied het in die noorde aan dié van die Lywe, in die ooste en weste aan dié van die Semgalle en Samogitiërs en in die suide aan dié van die Skalwiërs gegrens. Die suidelike Koerse geweste Lamotina (die gebied rondom Šilute), Pilsaten (die gebied rondom Klaipėda, Megove (die gebied rondom Palanga), Duvzare (die gebied tot by die Letlandse grens) en Ceclis (die huidige Samogitië) is tans in Litaue geleë. Die naam van die Koere kan as "vinnig op see" vertaal word.


</doc>
<doc id="48677" url="https://af.wikipedia.org/wiki?curid=48677" title="Karosta">
Karosta

Karosta is 'n stadsdeel in die noorde van die Koerlandse hoofstad Liepāja (Duits "Libau") in Letland. Dit beslaan sowat 'n derde van dié stad se oppervlakte.

Karosta was oorspronklik 'n basis van die Russiese Baltiese Vloot wat op bevel van tsaar Alexander III en sy seun Nikolaas II vanaf 1890 ontstaan het. Die nabyheid van die Duitse Ryk se mees oostelike voorpos Nimmersatt in die noorde van Oos-Pruise (tans Nemirseta in Litaue) en die feit dat die hawe gedurende die Baltiese winter ysvry bly was die hoofredes vir die bouprojek wat dan ook die naam "Hawe van die Imperator Alexander III" gedra het - die huidige naam "Karosta" of "Oorlogshawe" is eers met die onafhanklikwording van Letland ingeburger.

In die vroeë 20ste eeu het Karosta 'n selfstandige militêre Russiese stadsdeel gevorm wat heeltemal onafhanklik van Liepāja bestaan het. Vir 'n tyd lank was Karosta selfs die grootste militêre terrein van Rusland in die Baltiese lande wat oor sy eie hoogs ontwikkelde infrastruktuur met poskantoor, energievoorsiening en ander geriewe beskik het. Ook die lewensstandaard van Russiese soldate en hul gesinne in Karosta was merkbaar hoër as dié van die nabygeleë Letse stadsdele.

In opdrag van tsaar Nikolaas II is tussen 1900 en 1903 die Russies-Ortodokse Nikolai-katedraal vir die militêre personeel van Karosta opgerig. Sy goue koepels is nog steeds die hoogstes langs die Oosseekus. Gedurende die Sowjet-tydperk het die sakrale gebou onder meer as rolprentteater gedien.

Net soos in die Tsaristiese periode was Karosta ook tydens die Sowjet-era nie toeganklik vir die publiek nie en het saam met Liepāja meestal nie op amptelike Sowjet-kaartmateriaal verskyn nie. Die vlootbasis met 140 oorlogskepe en sowat 30 atoomgedrewe duikbote was van strategiese belang vir Moskou. Oorblyfsels uit hierdie tydperk is die groot aantal Russiese woonstelblokke wat van voorafvervaardigde elemente gebou is. Nadat die sowat 20 000 Sowjet-soldate in 1994 uit Karosta onttrek is, staan baie van dié geboue leeg, en slegs 'n derde van die stadsdeel is nog bewoon. Volgens berigte is chemiese wapens en radioaktiewe afval uit Karosta nog voor die Sowjet-Russe se onttrekking tussen 1989 en 1992 in die Oossee voor die Sweedse eiland Gotland gestort.

Karosta se besondere atmosfeer dien intussen as inspirasie vir Letlandse kunstenaars wat hier hul ateljees geopen het.


</doc>
<doc id="48678" url="https://af.wikipedia.org/wiki?curid=48678" title="Aglona">
Aglona

Aglona (Duits: "Aglohn") is die administratiewe setel van die gelyknamige munisipaliteit (Aglonas novads) in die historiese gewes Letgallen, Letland. Die dorp is op 'n smal landstrook tussen die Cirišs- en Egles-mere sowat 40 kilometer noord-oos van Daugavpils naby die grens met Rusland geleë en het met die samesmelting van Aglona met twee ander nedersettings, Somerseta en Jaunciems, ontstaan.

Aglona is 'n beduidende Rooms-Katolieke bedevaartsoord en staan veral bekend vir sy basiliek. Jaarliks vergader meer as 50 000 gelowiges uit Letland en aangrensende Oos-Europese lande om hier die kerklike feesdag Maria Hemelvaart (15 Augustus) met misse en plegtige prosessies te vier.

Die ontwikkeling van Aglona tot 'n beduidende Rooms-Katolieke sentrum het omstreeks 1700 begin toe die welvarende Szostowicky-familie 'n deel van hulle besittings aan die Dominikane-orde geskenk het. Die orde het 'n klooster en 'n houtkerk in die dorp laat bou, teen die einde van die 18de eeu het die basiliek in die Barokstyl en binneversierings met Grimaille-skilderye in die Rokoko-styl ontstaan waar ook die genadebeeld "Onse Liewe Vrou van Aglona" bewaar en vertoon word. Sedertdien dien die kerkheuwel van Aglona as die geestelike sentrum van Letland se Rooms-Katolieke minderheid. Aan die fontein naby die kerk word genesende kragte toegeskryf.

Ter geleentheid van die kerk se 200-jaarviering in 1980 het pous Johannes Paulus II die amptelike status van basiliek aan die sakrale gebou verleen. In die 1990's het omvattende herstelwerk en renovasie plaasgevind, veral met die oog op pous Johannes Paul II se besoek in 1992 wat 300 000 pelgrims uit Letland en die buurlande na Aglona gelok het.

Die spierwit basiliek van Aglona staan te midde van 'n groot omheinde plein. Opvallend by die kerk in die laat Barok-styl is die twee kloktorings met 'n hoogte van 60 meter en oop klokkestoele. Die kerkfasade se regte lyne en die pastelkleurige versierings in die binneruimte dui op vroeë Klassisistiese invloede.

Die basiliek se waardevolste skat kan bo-oor die altaar besigtig word: aan die ikoon van die Moeder van God van Aglona word wonderlike kragte toegeskryf. Die skepper en herkoms van die 17de eeuse skildery is onbekend. Kunskenners wys daarop dat 'n byna identieke kunswerk reeds in die 14de eeuse Litaue ontstaan het en tans in Trakai bewaar word. Dit is tans nie duidelik of die Litause ikoon as voorbeeld vir die skildery van Aglona gedien het nie.

Die plaaslike ikoon word gewoonlik met 'n ander kunswerk bedek en net op kerklike feesdae aan die publiek vertoon.

Die steengebou met twee verdiepings naas die basiliek het vroeër die biblioteek en skool van die Dominikane-klooster gehuisves totdat dit in 1880 gesluit is. Die gebou dien deesdae onder meer as gastehuis.

Die natuurskoon van Aglona se omgewing lok talle besoekers, en jaarliks spandeer ook baie gesinne uit Rusland hul somervakansie in die gebied. Die nabygeleë Slagoffer-eiland (Lets: "Upursala"), die Duiwelsmeer (Lets "Velnezers") en die kasteel Madelan ("Madelāņu pilskalns") is gewilde toeristebestemmings.

Die dennebosse rondom Aglona is grotendeels afgekap sodat die oorspronklike natuurskoon in die gebied intussen aan aantreklikheid ingeboet het.



</doc>
<doc id="48680" url="https://af.wikipedia.org/wiki?curid=48680" title="Borsbeeld van Nefertiti">
Borsbeeld van Nefertiti

Die Borsbeeld van Nefertiti, ook die Hoof van Nefertiti of net Nefertiti genoem, is een van die beduidendste kunsskatte van Ou Egipte en word as meesterwerk van die Amarna-tydperk en die beeldhoukuns beskou. Dit is in die regeringstyd van farao Echnaton tydens die 18de dinastie van die Nuwe Ryk tussen 1353 en 1336 v.C. as 'n model geskep.

Die borsbeeld van koningin Nefertiti is op 6 Desember 1912 tydens argeologiese opgrawings van die "Deutsche Orient-Gesellschaft (DOG)" onder leiding van Ludwig Borchardt in Tell el-Amarna in huis P 47,2, die ateljee van die hoofbeeldhouer Thutmosis, ontdek. Die kunswerk is in Januarie 1913 volgens 'n ooreenkoms oor die verdeling van vondse en met die goedkeuring van die Egiptiese Raad van Antikwiteite na Duitsland geneem.

In 1920 is die borsbeeld saam met ander kunswerke, wat tot daardie tydstip as 'n permanente lening aan die Egiptiese afdeling van die Koninklik-Pruisiese Kunsversamelings gegee is, deur 'n skenking van James Simon aan die Vrystaat Pruise oorhandig. Dit is tans in besit van die "Stiftung Preußischer Kulturbesitz" ("SPK", Stigting Pruisiese Kultuurbesit) en een van die hoofattraksies in die Egiptiese Museum te Berlyn wat sedert 16 Oktober 2009 weer in die noordvleuel van die Nuwe Museum gehuisves is.

Die waarde van Nefertiti se borsbeeld is deur 'n Amerikaanse assuransie op sowat 300 miljoen € (3,791 miljard ZAR) beraam.


</doc>
<doc id="48683" url="https://af.wikipedia.org/wiki?curid=48683" title="Pous Urbanus VIII">
Pous Urbanus VIII

Urbanus VIII was die 235ste pous van die Rooms-Katolieke Kerk van 1623 tot 1644. Hy was die laaste pous wat gewapende stryd gebruik het om die pouslike gebiede te vergroot. Hy het die kunste bevorder en die kerk se sending hervorm. Die groot geldelike skuld wat hy egter gedurende sy pontifikaat opgebou het, het die pousdom verswak omdat sy opvolgers weens gebrek aan fondse nie die militêre en politiese mag in Europa kon volhou nie. Urbanus was ook betrokke by die konflik met Galileo oor die heliosentriese stelsel.

Pous Urbanus VIII is gebore as Maffeo Barberini op 5 April 1568 in Florence, Italië, die seun van Antonio Barberini, 'n ryk koopman van Ancona en sy vrou Camilla Barbadori. Hy kry sy opvoeding by die Jesuïte en verkry 'n doktoraat in die regte van die universiteit van Pisa in 1589. Op 7 April 1586 word hy priester. Op 13 Februarie 1592 word hy goewerneur van Fano. Op 4 Desember 1604 word Maffeo deur Pous Clemens VIII aangestel as pouslike legaat aan die hof van koning Henri IV van Frankryk. Op 20 Oktober 1604 stel die pous hom aan as aartsbiskop van Nasaret. (Die pos was slegs honorêr omdat die Turke teen die tyd Palestina beset het.) Op 11 September 1606 stel Pous Paulus V hom aan as kardinaal-priester van St. Petrus in Montorio. Op 27 Oktober 1608 word hy biskop van Spoleto. Op 6 Augustus 1623 volg hy Pous Gregorius XV op, maar as gevolg van die koors wat in Rome geheers het, is hy eers gekroon op 29 September 1623 deur kardinaal Alessandro d'Este. Hy regeer tot sy dood op 29 Julie 1644 en word opgevolg deur Pous Innocentius X.

Die naam ‘Urbanus’ beteken 'beskaafde'.


Pous Urbanus VIII was pous vir 21 jaar gedurende die Dertigjarige Oorlog. Hy het Elisabeth van Portugal en André Corsini heilig verklaar. Hoewel hy bevriend was met Galileo was Urbanus verantwoordelik daarvoor dat Galileo na Rome geroep is om sy heliosentriese stellings te herroep. Die proses teen Galileo het van 23 September 1632 tot 22 Junie 1633 geduur. Die veroordeling van Galileo is eers op 31 Oktober 1992 deur Pous Johannes Paulus II herroep.

Die pous het nepotisme op groot skaal toegepas. Sy familie het baie ryk geword tydens sy bewind. Hy het sowel sy broer Antonio Marcello Barberini senior as sy nefies Francesco Barberini en Antonio Barberini junior as kardinale aangestel. Sy ander broer Taddeo Barberini word aangestel as Prins van Palestrina. Taddeo het ook die aanvoerder van die pouslike troepe geword.

Urbanus was 'n gedugte digter in Latyn en 'n versameling skrifparafrases en oorspronklike gesange van hom is herhaaldelik herdruk.

Op 10 Junie 1630 gee hy die titel "Eminensie" aan kardinale. In 1638 publiseer hy 'n bul wat die Jesuïte in Suid-Amerika bevoordeel deur te verklaar dat Indiane wat by die Jesuïte aansluit nie as slawe aangehou mag word nie. Hy het egter die Jesuïte se monopolie op die sendingwerk in China en Japan beëindig en ander ordes ook toegelaat om daar te werk.

In 1624 publiseer hy 'n bul wat die rook van tabak bestraf met ekskommunikasie. Die verbod is eers opgehef deur Pous Benedictus XIII. Op 13 Maart 1625 publiseer Pous Urbanus sy konstitusie "Sanctissimus Dominus Noster" waarin hy uitsprake gee oor private openbarings en die verspreiding daarvan in die Kerk. Hy laat ook die missaal en die brevier verbeter en die proses van heiligverklaring reguleer. Die boek "Augustinus" deur die teoloog Jansenius (stigter van die Jansenisme) word deur hom verbied in sy bul "In eminenti" van 6 Maart 1642.
Pous Urbanus se militêre bedrywighede het nie soseer die Katolisisme in Europa probeer bevorder nie, maar meer sy eie mag en onafhanklikheid in Italië probeer beskerm. In 1626 inkorporeer hy die hertogdom van Urbino in die pouslike staat en in 1627 toe die manlike lyn van die Gonzagas in Mantua uitsterf, het hy die opvolging deur die Protestantse hertog Karel van Nevers gesteun teen die mag van die Katolieke Habsburgs. In 1641 begin hy die Castro-oorlog teen Odoardo Farnese, hertog van Parma en Piacenza. Hy het die hertog geëkskommunikeer, Castro verwoes en die hertogdom by die pouslike staat ingelyf.

Hy was die laaste pous wat die pouslike staat uitgebrei het. Hy het Castelfranco Emilia op die grens met Mantua, en die Engeleburg in Rome gefortifiseer. Hy het ook 'n wapenarsenaal in die Vatikaan ingerig, 'n wapenfabriek in Tivoli gebou en die Citavecchia hawe versterk.

Hy het die massiewe brons dakplate van die Pantheon geplunder om kanonne en die bekende baldakyn van Bernini in die Sint Pieterskerk te bou.

Dit het aanleiding gegee tot die spreuk toegeskryf aan Pasquino:

As gevolg van sy oorloë en uitgawes aan bouwerke en kuns het Urbanus die skuld van die Vatikaan geweldig vergroot. Toe hy pous geword het was die skuld 16 miljoen scudi, in 1635 het dit opgeloop na 28 miljoen en in 1640 35 miljoen. Tagtig persent van die Kerk se inkomste is bestee aan rente betalings. Dit het Urbanus baie onpopulêr gemaak in Rome. Een van die gevolge van sy onpopulariteit was dat die kardinale na sy dood nie kardinaal Guilio Sacchetti, 'n vriend van Urbanus as pous gekies het nie, maar eerder kardinaal Giovanni Battista Pamphili wat onder die naam Pous Innocentius X regeer het.

Pous Urbanus en sy familie het groot bedrae spandeer aan die wetenskap en kuns. Wetenskaplikes soos Athanasius Kircher is na Rome gebring en die beeldhouer Bernini het groot aansien geniet. Bouwerke wat tydens Urbanus se bewind gebou us sluit in die Barberini-familiepaleis, die Palazzo Barberini, die kollege vir die Kongregasie vir die Voortplanting van die Geloof, die Trevi-fontein in die Piazza Barberini en die kateder in die Sint Pieterskerk. Hy die kerke Santa Bibiana en San Sebastiano al Palatino laat herbou. Skilders soos Nicolas Poussin en Claude Lorrain is deur die pous gesteun. Pietro da Cotona skilder die groot skildery "Die glorifikasie van die pontifikaat van Urbanus VIII" in die salon van die Palazzo Barberini.


Die pous het ook Marguerite van Lorraine-Vaudémont, hertogin van Alençon, Jacques de la Marche, François Borgia, André Avelin, Félix de Cantalice, Marie-Madeleine de Pazzi, Gaétan de Thiene, Jean de Dieu, Columba van Rieti, Matthew Carren, Rita van Cascia, Anthony Deyman, Bonaventure van Miyako, Cosmas Takeya, Francis van Nagasaki, Gabriel van Duisco, Gaius Francis, Gundisalvus Garcia, James Kisai, Joachim Saccachibara, Johannes Kisaka, Johannes Soan van Goto, Leo Karasumara, Louis Ibaiki, Martin van Ascension, Mivhael Kozaki, Paul Ibariki, Paul Miki, Paul Suzuki, Peter Baptist, Peter Sukejiroo, Thomas Kozaki, Thomas Xico, Johannes van God en Josaphat Koncévitch salig verklaar.


Pous Urbanus het 74 nuwe kardinale aangestel in agt konsistories.










Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="48685" url="https://af.wikipedia.org/wiki?curid=48685" title="Ekstra tyd">
Ekstra tyd

Ekstra tyd in sport is die verlenging van 'n bepaalde wedstryd om 'n gelykopuitslag te vermy. Na afloop van so 'n gelykopwedstryd word die wedstryd met 'n vasgestelde aantal minute verleng in die hoop dat een van die spanne dit sal wen. As daar ná ekstra tyd nog steeds nie 'n wenner is nie word ander metodes gebruik om 'n uitslag af te dwing.

Beseringstyd, in teenstelling met "ekstra tyd", is die verlenging van 'n bepaalde wedstryd om te vergoed vir tyd wat verlore gegaan het tydens die mediese versorging van spelers op die veld.

In sokker word verskeie variasies van ekstra tyd toegepas, soos die goue- en silwer-doel, maar sedert 2010 word daar eenvoudig twee keer 15 minute ekstra gespeel. As daar dan steeds nie 'n wenner is nie, word strafskoppe gebruik om 'n uitslag te verkry.

Ekstra tyd word nie in rugby toegepas nie, maar beseringstyd van enkele minute (gewoonlik 5 ekstra minute per wedstryd) word soms toegelaat.


</doc>
<doc id="48690" url="https://af.wikipedia.org/wiki?curid=48690" title="Strafskop (sokker)">
Strafskop (sokker)

'n Strafskop (Engels: "penalty") is 'n tipe vryskop in sokker was deur die skeidsregter as 'n strafmaatreël ingespan word nadat 'n oortreding begaan is. Die bal word 11 meters van die doelhok geplaas. Die span waarteen die oortreding gemaak is kan dan die bal inskop en sodoende 'n punt aanteken.

Strafskoppe word ook ingespan nadat ekstra tyd gespeel is, en die telling steeds gelykop is, om die wenner van die wedstryd te bepaal.


</doc>
<doc id="48691" url="https://af.wikipedia.org/wiki?curid=48691" title="Capital Park">
Capital Park

Capital Park is een van Pretoria se oudste en eerste voorstede en lê sowat 4 km noord van die geskiedkundige Kerkplein, agter die Pretoria Nasionale Dieretuin. Die woonbuurt word omgrens deur die Witwatersberge aan die suidekant en die Apiesrivier aan die westekant. Die woonbuurt strek vanaf die Apiesrivier tot by Voortrekkersweg. Strate in die woonbuurt is vernoem na vroeë burgemeesters van Pretoria (Venterstraat, Malherbestraat, Van Heerdenstraat, Myburgstraat). Een van die voormalige burgemeesterswonings is in Capital Park. Capital Park was voorheen 'n baie gewilde buurt onder Italiaanse, asook Portugese gemeenskappe – die Portugese Kerk is steeds in Van Heerdenstraat (2010). Die woonbuurt is vandag kosmopolities, met oorwegend Afrikaanssprekende inwoners. CAPRPA (Capital Park Inwoners en Belastingbetalers Vereniging) funksioneer as inwonersvereniging om na die belange van die buurt se inwoners om te sien.

Skole in Capital Park sluit in: Hoërskool Langenhoven, Capital Park Primary School, Generaal Jacque Pienaar Primary School. Verskeie Afrikaanse en Engelse kerke is in Capital Park gevestig.

Capital Park is sentraal geleë met die volgende inkopiesentrums sowat 10 minute se ry vanaf die woonbuurt: Wonderboom Junction, Jakaranda Sentrum, Gezina Galleries. Hospitale in die omgewing sluit in: Eugene Marais Life Hospitaal en die Steve Biko Akademiese Hospitaal.

Die klimaat is sub-tropies teen die hange van die Witwatersberge (Malherbe en Venterstraat). Die ligging, as gevolg van die Pretoria Nasionale Dieretuin, bied volop voëllewe.

Trouwstraat en Flowersstraat loop deur Capital Park en is belangrike skakelroetes tussen die noordoostelike en westelike voorstede van Pretoria. Paul Krugerstraat dien as hoofroete tussen noordelike voorstede en die Pretoria sentrale sakesentrum. Capital Park is algemeen bekend as 'n gunsteling woonbuurt vir die hoofstad se kunstenaarsgemeenskap. Capital Park is sowat 2 km van die Tshwane-Universiteit van Tegnologie (TUT) en 'n gunsteling studentebuurt. Capital Park is ook die tuiste van die wêreldbekende ROVOS RAIL – 'n luukse outydse treindiens.

In 2002 het plaaslike kunstenaars 'n borsbeeld van 'n vrou (Beaula), deur plaaslike kunstenaar Johan Blignaut, "onwettig" in die Apiesrivier opgerig. Die oprigting van die borsbeeld het wye mediadekking geniet. Die Tshwane Metroraad het plaaslike kunstenaars skriftelik kennis gegee om die borsbeeld binne 7 dae te verwyder of aanspreeklikheid te aanvaar vir koste aangegaan deur die Metroraad om die beeld te verwyder. Verset deur die plaaslike gemeenskap, asook wye mediadekking, het verseker dat Beaula 'n permanente tuiste in Capital Park kon verkry. Beaula het egter in die daaropvolgende jaar (2003) onverklaarbaar verdwyn, nadat die magtige Apiesrivier in vloed was. 'n Afdruk van die oorspronklike Beaula-beeld het in 2003 'n permanente rusplek langs die Apiesrivier gekry.

Die Metroraad se reaksie op die plasing van die Beaula-standbeeld het 'n positiewe impak op Capital Park gehad. Aan die einde van November 2002 is die Capital Meander Kunsroete in Capital Park gevestig, met die oogmerk om plaaslike kunstenaars se kuns te bevorder en om Capital Park as die hoofstad se "kunsvoorstad" te vestig. Die kunsroete bestaan ondermeer uit 'n verskeidenheid kunsgalerye, koffiehuise, die Mimi Coertse Museum van Afrikaans en 'n wynkelder.

'n Totaal van 3 nuwe borsbeelde/kunswerke het sedert die oprigting van Beaula 'n tuiste in Capital Park gekry.

Capital Park, as gevolg van sy ligging en sub-tropiese klimaat, is bekend vir die groot aantal avokadobome in die buurt. In 2007 is 'n jaarlikse kunstefees, "AvoDazz Kuns, Kultuur en Toerismefees" begin en vind jaarliks gedurende Mei plaas. Die Capital Kunsmark is 'n maandelikse kunsmark wat elke laaste Sondag van die maand in Wespark, Flowerstraat, Capital Park gehou word.


</doc>
<doc id="48706" url="https://af.wikipedia.org/wiki?curid=48706" title="Lombardies">
Lombardies

Die term Lombardies (Lombardies: "lumbard" of "lumbaart") verwys na 'n groep verwante dialekte wat hoofsaaklik in die suide van Switserland (in die kantons Ticino en Graubünden/Grisons) en in Lombardye (Noord-Italië) gepraat word.

Alhoewel Lombardies in taalkundige opsig as 'n dialek van Italiaans beskou kan word en sodoende geen standaardskryftaal in die Lombardiese dialek- of taalgebied ontwikkel is (Standaarditaliaans vervul hierdie funksie), word dit deur "Ethnologue" en UNESCO se "Rooi boek van bedreigde tale" as 'n selfstandige taal geklassifiseer. 

Lombardies maak deel uit van dialek-kontinuüm wat aangrensende Italiaanse dialekte soos Piëmontees, Liguries, Venesiaans, Retoromaans en Frankoprovensaals insluit. Die Noord-Italiaanse variant van Lombardies is onder meer deur Hoogduits (Opperduits) as substraattaal beïnvloed. Die variante van Lombardies kan in twee hoofgroepe verdeel word: Wes-Lombardies in Milaan, Varese, Como en Lecco asook in die Switserse kanton Ticino, Oos-Lombardies in Bergamo, Brescia en Crema. Die Oos-Lombardiese dialekte in die Veltlin-streek en die kanton Graubünden toon baie ooreenkomste met aangrensende variante van Retoromaans.

Die variante van Lombardies en Italiaans is nie altyd onderling verstaanbaar nie. Binne die "Italoromania" of Romaanse taalgroep in Italië word Lombardies saam met Piëmontees en Liguries tot die meer ingewikkelde dialekte gereken. Sedert die 1970's is daar 'n neiging om Standaarditaliaans sowel as skryf- asook as omgangstaal te gebruik sodat 'n stadige agteruitgang van Lombardies in die alledaagse lewe bespeur kan word.


</doc>
<doc id="48707" url="https://af.wikipedia.org/wiki?curid=48707" title="Tsumeb">
Tsumeb

Tsumeb is die grootste dorp in die streek Osjikoto (of Oshikoto) in die noorde van Namibië. Die bevolking is 19 275.

Tsumeb het sy ontstaan te danke aan 'n buitengewone myn wat die Herero "oTjisume" genoem het, of te wel "die plek van die alge" weens die uitsteeksels van kleurryke koper wat hulle laat dink het aan die alge wat groei oor staande waterpoele. Die San het die naam verander in Sumeb en die blanke nedersetters in Tsumeb.

Tsumeb is 'n ware tuindorp. Dit het ontstaan danksy die ontwikkeling van die myn en het munisipale status verkry in 1965. Jakarandas, bougainvilleas en verskeie blomdraende bome, struike en rankplante aard volmaak in die omgewing. Hulle sorg dat die strate skaduryk en aantreklik is. Veral lente op Tsumeb is 'n belewenis.

Ná Europese verkenners en prospekteerders van die heuwel, bestaande uit minerale in allerhande kleure, te hore gekom het, was die eerste prospekteerder om dit te bereik Matthew Rogers op 12 Januarie 1893. Hy het met die plaaslike stam onderhandel vir die regte op die uitsteeksel en het begin met 'n sorgvuldige opname van die hoeveelheid erts, die aard daarvan en die lewensvatbaarheid van 'n myn op so 'n afgeleë plek.

Dit het etlike jare geduur om die myn te beplan en die nodige finansiering te bekom. In 1900 het die Otavi Mynbou-en-spoormaatskappy, wat gestig is om die myn te ontgin, 33 mynwerkers onder leiding van Christopher James gestuur om die mynbou te begin. Hulle het twee skagte in die heuwel gesink en so 'n idee begin kry van die wonders wat onder die oppervlak geskuil het.

Op 28 Desember 1900 is die eerste vrag kopererts Swakopmund toe gestuur per ossewa. Die vervoer was uiters moeilik terwyl 'n smalspoorlyn van die kus af in aanbou was. Die spoorlyn het Tsumeb op 24 Augustus 1906 bereik en binne 'n jaar het die treintjies op die smalspoorlyn 25 700 ton ystererts kus toe vervoer.

Ondanks die Eerste Wêreldoorlog, Groot Depressie en die politieke omwentelinge in die destydse Suidwes-Afrika, het Tsumeb se myn voortgegaan met sy bedrywighede. Van die 184 verskillende minerale wat reeds op Tsumeb uitgeken is, kom 10 nêrens anders ter wêreld voor nie.

Tsumeb se museum huisves 'n verskeidenheid mineralemonsters, tesame met foto's en rekords sedert die ontstaan van die myn. Die dorp beskik ook oor 'n opelug- kultuurhistoriese museum waar elkeen van Namibië se inheemse bevolkingsgroepe 'n hut kan oprig en hulle tradisionele vaardighede kan beoefen.

Tsumeb Gimnasium is 'n Afrikaanstalige privaatskool hier met 359 leerlinge in 2014 van gr. 1 tot gr. 12, van wie 145 in die hoërskoolafdeling was.

Die B1-hoofweg gaan deur die dorp.




</doc>
<doc id="48708" url="https://af.wikipedia.org/wiki?curid=48708" title="Tale van Rusland">
Tale van Rusland

Van al die tale van Rusland is Russies die enigste amptelike taal regdeur die Russiese Federasie. Altesaam 27 ander tale is saam met Russies amptelike tale in sekere streke.

Russies was die enigste amptelike taal van die Russiese Ryk, wat tot in 1917 bestaan het. Tydens die Sowjettyd het die beleidrigtings oor die verskillende entniese groepe se tale in die praktyk verskil. Die staat het alfabette en grammatika help ontwikkel vir verskeie tale wat nie oor ’n skryfvorm beskik het nie. Hoewel elk van die Sowjetrepublieke sy eie taal gehad het, was Russies die enigste amptelik taal van die hele Sowjetunie.

Russies het sy status verloor in baie van die nuwe republieke wat ná die verbrokkeling van die Sowjetunie in 1991 ontstaan het. In Rusland het dit egter sy oorheersende status behou. Vandag ontvang 97% van skoliere in staatskole hul onderrig net of hoofsaaklik in Russies, hoewel net 80% etniese Russe is.

Hoewel Russies die enigste federale amptelike taal in Rusland is, is daar verskeie ander tale in die federale deelgebiede wat ook amptelike status het. Hieronder is ’n lys van tale wat net in dele van Rusland amptelike status het (die taalfamilie waartoe hulle behoort, word tussen hakies gegee):

Daar is baie tale in Rusland wat uitgesterf het of aan die uitsterf is. Min inligting is oor die status van sommige van dié tale beskikbaar.

Dié inligting kom van Michael Krauss, 1995. Van dié tale het moontlik al uitgesterf. Sedert 1997 het Kerek en Joegh reeds uitgesterf.




</doc>
<doc id="48711" url="https://af.wikipedia.org/wiki?curid=48711" title="Abazyns">
Abazyns

Abazyns (абаза бызшва, "Abaza Bizsjwa"; Adigies: абазэбзэ) is ’n taal van die Abazyne van die Kaukasus-gebergte in die Republiek van Karatsjai-Tsjerkessië in Rusland. Dit bestaan uit twee dialekte, die Asjcherewa en die Tap'anta, wat die letterkundige standaard is.

Die taal word deur sowat 35 000 mense in Rusland gepraat waar dit in ’n aangepaste Cyrilliese alfabet geskryf word. Dit word ook deur sowat 10 000 mense in Turkye gepraat waar dit in die Latynse alfabet geskryf word.

Abazyns is, nes ander tale in die Noordwes-Kaukasiese taalfamilie, hoogs agglutinerend – dit het talle medeklinkers (63 foneme) en net twee klinkers. Dit is nou verwant aan Abchasies, maar het ’n paar foneme wat nie in Abchasies voorkom nie.



</doc>
<doc id="48712" url="https://af.wikipedia.org/wiki?curid=48712" title="Adigies">
Adigies

Adigies (Adigies: Адыгабзэ, "adygabze", "adəgăbză" [aːdəɣabza]), ook bekend as Wes-Sirkassies, is een van die twee amptelike tale van die Republiek van Adigea in Rusland. Die ander is Russies. Dit word deur verskeie stamme van die Adigea-volk gepraat, elk met sy eie dialek. Die mense wat dit praat, noem dit "Adygebze" of "Adəgăbză".

Daar is blykbaar sowat 128 000 sprekers van die taal in Rusland en sowat 500 000 in die wêreld. Die grootste Adigiessprekende gemeenskap is in Turkye. Dit word ook in Jordanië gepraat. Dit is oral ’n minderheidstaal, ook in Adigea self, waar net sowat 20% van die inwoners dit praat.

Adigies behoort tot die Noordwes-Kaukasiese taalfamilie en is nou verwant aan Kabardies, Oebich, Abchasies en Abazyns. Die taal is ná die Russiese Rewolusie van 1917 gestandaardiseer en gebruik sedert 1938 die Cyrilliese alfabet. Voorheen is ’n Arabies-verwante alfabet en die Latynse alfabet gebruik. Die Latynse alfabet word ook in Turkye gebruik.

Adigies het ’n groot aantal medeklinkers: tussen 50 en 60 in die verskeie dialekte.




</doc>
<doc id="48713" url="https://af.wikipedia.org/wiki?curid=48713" title="Altaïes">
Altaïes

Altaïes is ’n taal van die Turkse taalfamilie. Dit is naas Russies die amptelike taal van die Republiek van Altai en is voor 1948 Oirot genoem. In 2002 het sowat 67 900 mense dit gepraat.

Vanweë sy afgesonderde posisie in die Altaiberge en kontak met omringende tale, word die klassifikasie van Altaïes binne die Turkse taalfamilie dikwels betwis. Weens sy geografiese nabyheid aan die tale Sjor en Chakas word dit soms in die Noord-Turkse subgroep geplaas.

Vanweë ooreenkomste met Kirgisies word dit soms ook saam met die Kiptsjak-tale geklassifiseer.

Altais word hoofsaaklik gepraat in die Republiek van Altai (Suid-Altai) en die Altai-krai (Noord-Altai). Dit is saam met Russies die amptelike taal van die Republiek van Altai. Die amptelike taal is geskoei op die suidelike dialek, maar dit het in onlangse jare ook na die noordelike dele versprei.

Dit is tussen 1928 en 1938 met die Latynse alfabet geskryf. Sedert 1938 word die Cyrilliese alfabet gebruik.



</doc>
<doc id="48714" url="https://af.wikipedia.org/wiki?curid=48714" title="Köpenick">
Köpenick

Köpenick is 'n stadsdeel in die administratiewe distrik Treptow-Köpenick in die suid-ooste van Berlyn by die samevloeiing van die Spree- en Dahme-riviere, met 'n bevolking van sowat 60 000.

In teenstelling met die meeste ander van die altesaam 95 Berlynse stadsdele, wat uit voormalige dorpe of woonbuurte ontstaan het wat eers ná die nywerheidsomwenteling aangelê is, is Köpenick naas Spandau in die uiterste weste van Berlyn die enigste stadsdeel wat reeds in die Middeleeue as nedersetting met stadstatus bestaan het. Köpenick beskik net soos Spandau oor 'n historiese middestad, wat grotendeels bewaar gebly het, en sy eie voorstede.

Köpenick is op 1 Oktober 1920 ingevolge die bepalings van die Wet oor Groot-Berlyn by Berlyn ingesluit. Tot met die administratiewe hervorming van 1 Januarie 2001 het Köpenick as selfstandige administratiewe distrik bestaan (en was tot 1990 een van die stadsdistrikte van Oos-Berlyn). Naas die stadsdeel Köpenick maak ook ander stadsdele deel uit van die groter distrik Köpenick. Die huidige stadsdeel Köpenick behels alle woonbuurte van die voormalige stad Köpenick en beslaan vanweë sy uitgestrekte bosgebiede 'n oppervlakte van byna 35 km². Dit is sodoende die grootste stadsdeel van Berlyn.


</doc>
<doc id="48715" url="https://af.wikipedia.org/wiki?curid=48715" title="Awaars">
Awaars

Moderne Awaars behoort tot die Awaar-Andiese groep van die Noordoos-Kaukasiese taalfamilie. Dit is sedert die 15de eeu in die ou Georgiese alfabet geskryf. Van die 17de eeu af is ’n aangepaste Arabiese skrif gebruik. In 1928 is oorgeslaan na die Latynse alfabet en in 1938 na die Cyrilliese alfabet.

Dit word hoofsaaklik in die westelike en suidelike dele van die Russiese republiek Dagestan gepraat, asook in Noordwes-Azerbeidjan. Daar is ook klein Awaarse gemeenskappe in ander Russiese republieke soos Tsjetsjnië en Kalmikië, asook in Georgië, Kasakstan, Oekraïne, Jordanië en die Marmara-streek van Turkye. Daar is wêreldwyd sowat 1,4 miljoen sprekers.

Dit is een van ses geskrewe tale van Dagestan, waar dit nie net deur die Aware gepraat word nie, maar ook dien as kommunikasietaal tussen verskillende etniese groepe.

 en word ook geskryf as onderskeidelik ЛI лI, Лъ лъ.




</doc>
<doc id="48716" url="https://af.wikipedia.org/wiki?curid=48716" title="Valerius Maximus">
Valerius Maximus

Valerius Maximus was 'n Latynse skrywer en outeur van 'n versameling historiese anekdotes. Hy het sy werk gelewer in die regeringstyd van Tiberius. 

Niks is bekend omtrent sy lewe nie, behalwe dat sy familie arm en sonder aansien was, en dat hy alles te danke gehad het aan Sextus Pompeius (konsul in 14 n.C.), prokonsul van Asië, wat hy in die jaar 27 n.C. na die ooste vergesel het. Pompeius was in die midde van 'n literêre kring waaraan Ovidius ook behoort het, en was verder 'n boesemvriend van die mees geagte literêre prins van die keiserfamilie, naamlik Germanicus.

Oor Valerius se ingesteldheid jeens die keiserfamilie was daar dikwels 'n wanpersepsie, en hy is geteken as 'n dwepende vleier van dieselde aard as Martial. Maar indien die verwysings na die keiserlike administrasie noukeurig nagegaan word, kan sy geskrifte gesien word as onbuitensporig wat betref soort of hoeveelheid. Min sal tans vir Tiberius 'n titel misgun, met sy algehele optrede in ag genome, soos "salutaris princeps", wat vir 'n voorafgaande generasie sou voorkom as skaamtelose aanprysing. Die paar heenwysings na Julius Caesar se sluipmoordenaars, en na Augustus, oortref kwalik die konvensionele styl van die skrywer se era. Die enigste strofes wat geredelik as oordadig beskou kan word is die aanvallende retoriese tirade jeens Sejanus.

Die styl van Valerius se geskrifte blyk aan te dui dat hy 'n professionele retorikus was. In sy voorwoord kenmerk hy sy werk as 'n algemene handleiding rakende historiese anekdotes vir gebruik in retoriekskole, waar leerlinge geoefen is in die kuns van opgemaakte toesprake met verwysings na historiese gebeurtenisse. Volgens die manuskripte is die titel daarvan Nege Boeke van Veelbewoë Dade en Spreuke. Die stories het 'n onsamehangende en onreëlmatige volgorde, met elke boek onderverdeel in afdelings, en elke afdeling getiteld volgens die tema, gewoonlik 'n sekere deug of ondeug, of 'n sekere prestasie of mislukking, wat die stories van die afdeling sou moes uitbeeld.

Meeste van die verhale is ontleen aan die Romeinse geskiedenis, maar by elke afdeling is 'n aanhangsel gevoeg bestaande uit die annale van ander volkere, hoofsaaklik die Grieke. Die uiteensetting dui sterk op die twee strominge van selfbeskouing wat deur byna elke Romeinse skrywer van die ryk gehuldig is - die oortuiging dat die Romeine van die skrywer se eie era ontaarde afskynsels is van hul luisterryke republikeinse voorgangers, met die mening egter, dat hoe vervalle ook al, die Romeine van hul tyd steeds ver uitstaan bo die ander volkere van die wêreld, en spesifiek moreel voortreflik is bo die Grieke.

Die skrywer se hoofbronne was Cicero, Livius, Sallustius en Pompeius Trogus, maar veral die eerste twee. Valerius se aanbieding van sy materiaal is sorgeloos en ondeurdag in die ekstreem; maar ten spyte van sy blapse, teenstrydighede en anakronismes, bly die uittreksels gepaste illustrasies, uit die retorikus se gesigspunt, van die omstandighede of toestand wat dit veronderstel is om aan te spreek. En selfs aan die historiese kant het ons iets te danke aan Valerius. Hy kwoteer dikwels bronne wat tans verlore is, en waar hy sy eie tydperk aanraak bied hy ons enkele blikke op die veelbesproke maar gebrekkig opgetekende regering van Tiberius.

Hy is ook 'n tipiese voorbeeld van Silwer Latyn, 'n literêre periode wat volgens kritici getipeer word deur swak skrywers.

In Valerius word al die retoriese tendense van sy era saamgevat. Direkte en eenvoudige stellings word vermy en neologismes word ten alle koste nagestrewe. Die diksie is poëties en die aanwending van woorde word gelaai. Nuwe metafore word geskep en daar is treffende kontraste, innuendo en epitetons. Woordspelings word uitgevoer op grammatiese en retoriese stylfigure.

In die manuskripte van Valerius word tradisioneel 'n tiende boek ingesluit, bestaande uit die sogenaamde "Liber de Praenominibus", die werk van 'n veel latere grammatikus. Die versameling van Valerius was in algemene gebruik vir skoliere, en die middeleeuse gewildheid daarvan blyk uit die groot getal manuskripte waarin dit behoue gebly het. Soos ander skoolboeke is dit geepitomeer in miniatuursamevattings. Een volledige epitoom, moontlik uit die 4de of 5de eeu, wat die naam dra van Julius Paris, het behoue gebly; asook 'n gedeelte van 'n ander deur Januarius Nepotianus. Uitgawes deur C. Halm (1865) en C. Kempf (1888) bevat die epitome van Paris en Nepotianus. Nuwe uitgawes is uitgegee deur R. Combès (1995-) met 'n Franse vertaling, asook J. Briscoe (1998) en D.R. Shackleton Baily (2000) met 'n Engelse vertaling. Onlangse besprekings van Valerius se werk sluit in W. Martin Bloomer, "Valerius Maximus and the Rhetoric of the New Nobility" (Chapel Hill, 1992), Clive Skidmore, "Practical Ethics for Roman Gentlemen: the Work of Valerius Maximus" (Exeter, 1996), en Hans-Friedrich Mueller se "Roman Religion in Valerius Maximus" (Londen, 2002).



</doc>
<doc id="48722" url="https://af.wikipedia.org/wiki?curid=48722" title="Basjkiers">
Basjkiers

Basjkiers (Башҡорт теле, "Basjkort tele", باشقۇرت تئلئ, ) is ’n Turkse taal wat deur die Basjkiriërs gepraat word. Dit is saam met Russies die amptelike taal van die Republiek van Basjkortostan.

Die meeste sprekers van Basjkiers woon in Basjkortostan, of in die Tsjeljabinsk-, Orenburg-, Swerdlofsk-, Samara- en Koergan-oblast, die Chanto-Mansië-Outonome Okroeg, Tatarstan en Oedmoertië. Groot Basjkierssprekende minderhede kom ook voor in Kasakstan en Oesbekistan.

Ná die Mongoolse inval van Rusland het die taal Kiptsjak al hoe meer algemeen geraak aangesien dit die taal van die meerderheid van die Goue Horde was. Moderne Basjkiers is deel van die Kiptsjak-groep van Turkse tale. Dit het vandag baie dialekte, waarvan sommige baie soos Tataars is.

In 1923 is ’n skryfstelsel wat op die Arabiese alfabet gebaseer is, spesiaal vir Basjkiers geskep. Terselfdertyd is die Basjkierse letterkundige taal geskep, wat wegbeweeg het van die ouer Turkse invloede. Sedert 1930 is dit in die Latynse alfabet geskryf en sedert 1938 in die Cyrilliese alfabet, met die bykomense letters , , , , , , , , .




</doc>
<doc id="48723" url="https://af.wikipedia.org/wiki?curid=48723" title="Boerjaties">
Boerjaties

Boerjaties (буряад хэлэн, "Boerjaad chelen") is ’n Mongoolse variëteit wat gewoonlik as ’n taal geklassifiseer word. Die Russiese vorm daarvan word deur die Boerjate gepraat aan Rusland se noordelike grens met Mongolië, weerskante die Baikalmeer. Daar is ook kleiner Boerjatiessprekende gemeenskappe in Mongolië (Mongoolse Boerjaties) en die Volksrepubliek China (Chinese Boerjaties).
Russiese Boerjaties (буряад хэлэн, "Boerjaad chelen") is saam met Russies die amptelike taal van die Republiek van Boerjatië. Dit is die enigste van die drie vorms van Basjkiries met ’n geskrewe taal, waarvoor die Cyrilliese alfabet gebruik word.

Die grootste verskille tussen die drie vorms is vanweë leenwoorde uit ander tale en die sosiale konteks waarin hulle gebruik word.




</doc>
<doc id="48724" url="https://af.wikipedia.org/wiki?curid=48724" title="Chakasies">
Chakasies

Chakasies (Хакас тілі, "Chakas tili") is ’n Turkse taal wat in die Republiek van Chakasië in Rusland gepraat word. Die meeste Chakasiërs is tweetalig en Chakasies is saam met Russies die amptelike taal van die republiek.

Die taal word tradisioneel verdeel in verskeie dialekte wat na die verskillende "stamme" genoem is: Sagai, Katsja, Koibal, Beltir en Kizil. Die name verteenwoordig egter voormalige administratiewe eenhede eerder as stamme of taalgroepe. Die sprekers van al die dialekte noem hulself "Tadar" (dus Tatare). Sjories, wat later as ’n Chakasiese dialek erken is, word gepraat deur mense wat oorspronklik van Sjorië af kom (tans die Kemerowo-streek).

Die Chakasiese letterkundige taal, wat ná die Russiese Rewolusie van 1917 ontstaan het, is gebaseer op die sentrale dialekte Sagai en Katsja. Sedert 1924 is ’n vorm van die Cyrilliese alfabet daarvoor gebruik. Dit is 1929 vervang met ’n Latynse alfabet en in 1939 weer met ’n Cyrilliese alfabet.

Latynse alfabet:
Cyrilliese alfabet:



</doc>
<doc id="48725" url="https://af.wikipedia.org/wiki?curid=48725" title="Erzja">
Erzja

Erzja (эрзянь кель, "erzjan kel") word deur sowat 500 000 mense gepraat in die noordelike, oostelike en noordwestelike dele van die Republiek van Mordowië en die aangrensende gebiede Nizjni Nowgorod, Tsjoewasjië, Penza, Samara, Saratof, Orenburg, Oeljanofsk, Tartarstan en Basjkortostan in Rusland. Sprekers kan ook gevind word in Armenië, Estland, Kasakstan en ander nuwe onafhanklike state in Sentraal-Asië.

Erzja word tans in die Cyrilliese alfabet geskryf sonder enige aanpassings aan die Russiese weergawe. In Mordowië is Erzja saam met Russies en Moksja ’n amptelike taal.

Die taal behoort tot die Mordwiens tak van die Fins-Wolgaïese tale, ’n subtak van die Oeraalse tale. Dit is nou verwant aan Moksja.

Die moderne Erzja-alfabet is dieselfde as vir Russies:



</doc>
<doc id="48726" url="https://af.wikipedia.org/wiki?curid=48726" title="Ingoesjeties">
Ingoesjeties

Ingoesjeties (ГӀалгӀай мотт "Ğalğaj mott", [ʁəlʁɑj mot]) is ’n Noordoos-Kaukasiese taal wat deur sowat 322 900 mense gepraat word in ’n streek wat Ingoesjetië, Tsjetsjnië, die res van Rusland en Kasakstan beslaan. Die plaaslike naam van die taal is ГІалгІай мотт ("Ğalğaj mott") en dit is saam met Russies die amptelike taal van Ingoesjetië.

Ingoesjeties het nie dialekte nie buiten Galantsjozj, wat beskou word as ’n oorgang tussen Ingoesjeties en Tsjetsjnies.

Ingoesjeties het aan die begin van die 20ste eeu ’n skryftaal geword. Die Arabiese alfabet is aanvanklik daarvoor gebruik. Ná die Russiese Rewolusie van 1917 is eers ’n Latynse alfabet en later ’n Cyrilliese alfabet gebruik.


</doc>
<doc id="48727" url="https://af.wikipedia.org/wiki?curid=48727" title="Jakoeties">
Jakoeties

Jakoeties of Sacha is ’n Turkse taal met sowat 450 000 sprekers in die Republiek van Sacha (Jakoetië) in Rusland.

Sacha word hoofsaaklik in Sacha (Jakoetië) gepraat, met ’n paar sprekers in die Chabarofsk-krai, asook in Turkye en ander lande. Die meeste van die minderhede in Sacha praat ook eerder Jakoeties as hul eie tale.

Die Cyrilliese alfabet word vir Jakoeties gebruik. Die moderne Jakoetiese alfabet is in 1939 in gebruik geneem en bestaan uit die gewone Russiese letters met vyf bykomende letters: , , , , .

Сахалыы сурук-бичигэ (Jakoetiese alfabet)


</doc>
<doc id="48729" url="https://af.wikipedia.org/wiki?curid=48729" title="Kabardies">
Kabardies

Kabardies (адыгэбзэ, къэбэрдей адыгэбзэ of къэбэрдейбзэ "qabardejbza" ; Adigies: адыгэбзэ, къэбэртай адыгабзэ of къэбэртайбзэ), ook bekend as Oos-Sirkassies, is ’n Noordwes-Kaukasiese taal wat nou verwant is aan Adigies. Dit word hoofsaaklik gepraat in die Russiese republieke Kabardino-Balkarië en Karatsjai-Tsjerkessië, asook in Turkye en die Midde-Ooste. Daar is 47 of 48 medeklinkers, maar net twee klinkers. Nes alle Noordwes-Kaukasiese tale het dit ’n baie komplekse werkwoordstelsel.

Sommige taalkundiges reken dat Kabardies slegs ’n dialek is van Adigies of van Sirkassies, wat bestaan uit al die dialekte van Adigies en Kabardies saam. Die Kabardiërs self noem hul taal dikwels Adighabze (Adigies). Soms noem kenners die twee tale Oos-Sirkassies (Kabardies) en Wes-Sirkassies (Adigies) om verwarring te vermy. Die saak word verder bemoeilik deur Beslenei, wat gewoonlik beskou word as ’n dialek van Kabardies maar ook groot ooreenkomste toon met sekere dialekte van Adigies.

Kabardies word sedert 1936 met ’n vorm van die Cyrilliese alfabet geskryf. Tot in 1924 is dit met die Arabiese alfabet geskryf, en daarna tot in 1936 met die Latynse alfabet.



</doc>
<doc id="48732" url="https://af.wikipedia.org/wiki?curid=48732" title="Kalmikies">
Kalmikies

Kalmikies (Хальмг келн "Xal‘mg keln"; ook bekend as Wes-Mongools) word gepraat in die Republiek van Kalmikië in Rusland. Dit is die mees prominente dialek van die taal Oirat, wat tot die Mongoolse taalfamilie behoort. Die Oirat-volk is regdeur Eurasië versprei, met taamlike groepe in Wes-Mongolië en China. In Rusland het hulle bekend geword as die Kalmikiërs.

Kalmikies word tans slegs deur ’n klein deel van die Kalmikiese volk gepraat. Sedert die grootskaalse deportasie van Kalmikiërs in 1943 nadat die Sowjetunie hulle van samewerking met die Nazi's beskuldig het, het hul taal begin agteruitgaan. Baie faktore het daartoe bygedra: die groot sterftesyfer onder Kalmikiërs, die wye verspreiding van die volk, die duur van die verbanning (14 jaar), die stigma om valslik beskuldig te word, ens.

Nadat die volk in 1957 toegelaat is om terug te keer, het Russies die amptelike taal van hul outonome oblast geword. Boeke, koerante en tydskrifte is in die Cyrilliese alfabet gedruk en teen die laat 1970's het Russies die belangrikste onderrigtaal geword.

Tydens perestroika is probeer om Kalmikies weer in ere te herstel en het dit die republiek se tweede amptelike taal geword.

Van 1648 tot 1924 is Kalmikies geskryf in ’n vertikaal geskrewe alfabet wat van die Mongoolse skrif afgelei is. In 1924 is dit met die Cyrilliese alfabet vervang. In 1930 is Cyrillies weer met die Latynse alfabet vervang, maar sedert 1937 word die Cyrilliese alfabet weer gebruik.

Die huidige aangepaste Cyrilliese alfabet lyk soos volg:



</doc>
<doc id="48734" url="https://af.wikipedia.org/wiki?curid=48734" title="FC Twente">
FC Twente

FC Twente is 'n sokkerspan uit Enschede in Nederland wat in die Eredivisie (1ste afdeling) speel. Die afrigter is René Hake.

Die tuisveld van FC Twente is die Grolsch Veste, met 'n kapasiteit van 30 200 sitplekke. Onder ondersteuners is die stadion bekend vir sy aangename atmosfeer. 

In die huidig seisoen (2017/18) speel FC Twente in die Eredivisie en in die KNVB-Beker. Die tweede span ("jong FC Twente") speel in die Derde divisie (4e afdeling).

FC Twente '65 is op 1 Julie 1965 gestig nadat Enschedese Boys en Sportclub Enschede saamgesmelt het. Beide klubs het deur skuld nie die kans gehad nie om alleen te bestaan. Die nuwe klub het in die Eredivisie begin en hulle eerste goue era breek vinnig aan. FC Twente het tot die einde van die sewentiger jare boaan die liga meegeding, maar kon nie die titel inpalm nie (in seisoen 1973/74 eindig hulle as naaswenner). Die klub het ook goed in die UEFA-toernooie gespeel, met enkele halfeindrondtes in die UEFA-beker en in die Bekerwenner-beker en die verlore eindstryd in die UEFA-beker in 1975 teen VfL Borussia Mönchengladbach, nadat hulle in die halfeindronde twee keer (tuis en uit) Juventus F.C. klop. Ondanks die sterke span, sal hulle in die eerste goue era net die KNVB-Beker in 1978 verower, deur PEC Zwolle met 3-0 te klop in die eindstryd.
Die tachtiger jare is die minste tyd vir FC Twente, waarby in 1983 die laagtepunt in hulle geskiedenis gebeur: relegasie na die Eerste divisie (die 2de nasionale afdeling). In 1984 keer FC Twente as naaswenner van die Eerste Divisie weer na die Eredivisie terug. Ook in die UEFA-toernooie word hulle al vroeg uitgeklop (as hulle sich al plaats vir die toernooie). Vanaf seisoen 1988/89 klim Twente weer uit die dal, deur drie seisoene op ry die derde plek te verower in die nasionale kompetisie. Ook in die volgende jare blyf Twente in die "subtop" speel. Tog kom die Diekman Stadion nie vol nie (met net 6000 toeskouers per wedstryd). Wel word in 1991 die ondersteunersvereniging Vak-P opgerig, wat die ondersteunerskultuur in Nederland sal verander.

In 1998 verhuis FC Twente van die oue "Diekman Stadion" na die nuwe Arke Stadion (kapasiteit: 13.500 sitplekke). In hierdie periode vestig die ondersteuners nasionale en internasionale faam. In 2001 wen die klub sy tweede KNVB-Beker na strafskoppe teen PSV Eindhoven. Vir die eindstryd sal meer as 32 000 ondersteuners na Rotterdam met die span meereis, wat die gewildheid van die klub aantoon. Maar as gevolg van slegte finansiële beleid gaan FC Twente in 2003 byna bankrot. Die stad Enschede leen Twente geld en red die klub.

Na die byna bankrot het Joop Munsterman voorsitter geword. Hy het die skuld weggewerk in slegs vyf jaar. Sedert Munsterman voorsitter is, het die klub baie gegroei en het die tweede goue era begin. Die stadion is eerst uitgebrei na 24 000 toeskouers en sedert 2006 speel FC Twente altyd in die bekertoernooie van die UEFA (Intertoto-beker (gewen in 2006), UEFA-Beker en Champions League). Nadat hulle twee keer as naaswenner eindig in 2008 en 2009, het FC Twente in 2010 sy eerste nasionale titel gewen. In seisoen 2010/11 het die klub verder gegaan met titels te wen. Eerst verower hulle die Johan Cruijff Schaal deur Ajax in die eindstryd met 1-0 te klop, daarna wen hulle ook die nasionale beker deur opnuut in die eindstryd Ajax te klop (3-2). Die derde eindstryd teen Ajax, vir die nasionale titel (deur toeval die laaste ronde), gaan in Amsterdam met 3-1 verlore.
In die volgende seisoen wen Twente weer die Johan Cruijff Schaal deur weer Ajax in die eindstryd te klop, nu met 2-1. In hierdie seisoen is die stadion weer uitgebrei tot 30 000 sitplekke (deur die ongeluk by die uitbreiing het hulle die eerste wedstryde vir minder toeskouers gespeel en het hulle selfs die eerste spel teen FC Vaslui vir die Champions League in die Gelredome in Arnhem gespeel). Die afrigter (Co Adriaanse) word in die middel van die seisoen afgedank deur teleurstellende resultate en vervang deur Steve McClaren (hy het met Twente die kampioenskap gewen in 2010). Die span eindig hierdie seisoen in die liga op 'n teleurstellende 8e plek en kwalifiseer hom slegs via die Fair Play Cup vir die "Europa League".

In die seisoen 2012/13 bedank ook "Steve McClaren" deur die swak resultate in die Eredivisie en die nasionale en internasionale uitkloptoernooie. In 2013 het die tweede span toegetree tot die Eerste divisie, maar deur die nuut byna bankrot het die span na twee seisoene weer teruggetree (in 2016 keer hulle terug in die Tweede divisie). In 2015 word bekend dat "Twente" weer skulde het deur sleg finansiëel beleid sedert 2011. Die KNVB neem die klub hierom ses punte af in die kompetisie (2015/16) en het Joop Munsterman bedank as voorsitter. Ook mag Twente nie meeding nie vir die "Europa League", ondanks dat hulle hom het kwalifiseer via die "Fair Play Cup". Sedert November 2015 blyk verskeie kere dat die klub tusse 2011 en 2014 finansieel bedrog het gepleeg by transfers en in die boekhouding. Die nuut voorsitter Aldo van der Laan (n vertroueling van "Joop Munsterman") tree ook af. Deur die finansiële chaos by die klub het die "KNVB" in 2016 die lisensie vir die "Eredivisie" afgeneem en moet "FC Twente" relegeer na die "Eerste divisie". Die "Beroepscommisie" van die "KNVB" besluit egter om onttrekking van die lisensie ongedaan te maak (hulle leg net n boete op van 181 000 euro), sodat "FC Twente" ook in seisoen 2016/17 in die Eredivisie speel. Als skadeloosstelling betaal "FC Twente" 2 miljoen euro aan die andere klubs in die eredivisie en is tuiswedstryde vir ondersteuners van die besoekers gratis.

 In seisoen 2017/18 eindig die span als 18e en relegeer hulle alsnog na die "Eerste divisie". In die volgende seisoen (2018/19) win "FC Twente" die kampioenskap in die "Eerste divisie" en keer hulle terug na die "Eredivisie".


Hierdie spelers staan onder kontrak by FC Twente, maar hulle speel by ander klubs.



FC Twente is nie die enige Eredivisiesokkerspan in Twente nie. Heracles Almelo speel ook in hierdie streek. Die jeugakademies van FC Twente en Heracles het saamgesmelt, maar in die Eredivisie leef die hele streek saam met die broederstryd.
Die Twentse derby is ook bekend as die 'derby van die ooste' (in Nederlands: Derby van het Oosten).

Oral in Europa is Twente bekend vir sy fanatieke ondersteuners. Hulle het die oudste ondersteunersklub in Nederland, met die "Vriendenkring". Teenwoordig is "Vak-P" die bekendste ondersteunersklub van Twente, omdat hulle in die stadion vir die atmosfeer sorg met vlae, lawaai en vuurwerk. In Nederland het Twente ongeveer vyftien ondersteunersklubs (waarvan die meeste van Twentse dorpe, maar ook van Apeldoorn en Amsterdam). Ook in Duitsland, Skotland en Australië is daar 'n ondersteunersklub vir FC Twente. Die Skotse ondersteunersklub "Tukker Clan Stranraer" het selfs na "Vak-P" en die "Vriendenkring" die meeste lede.

FC Twente het 'n unieke band met hulle ondersteuners. FC Twente help werklose ondersteuners aan skoling of werk. Ook het die ondersteuners die inrigting van die stadion bepaal.

"FC Twente" het as slagspreuk "Meer as 'n klub". Dit beteken dat die klub hom inset vir maatskaplike sake. Die klub help werklose ondersteuners aan skoling of werk. Ook geestelik gestremde ondersteuners kry 'n job as byvoorbeeld skoonmaker van die stadion. Hierdie projek speel hoofsaaklik vir die regio Twente, maar daar is planne vir meer nasionale projekte.

"FC Twente" werk ook mee aan internasionale maatskaplike projekte, soos die Suid-Afrikaanse Medical Knowledge Institute. Vir meer aandag het die span die wedstryd teen SC Heerenveen op 23 September 2012 gespeel in shirts van die "MKI". Aartsbiskop Desmond Tutu (in Twente-shirt) het ter ere hiervan die aftrap van die wedstryd verrig.

Om nuut spelers op te lei, het "FC Twente", soos die meeste klubs, 'n "jeugakademie". Die Voetbalacademie FC Twente is 'n saamsmelting van die jeugakademies van "FC Twente" (90%) en Heracles Almelo (10%) (Go Ahead Eagles het ook ooit deel gewees van die akademie). Die meeste jeugspanne speel hulle tuiswedstryde op die "FC Twente trainingscomplex" in Hengelo. Die Twentse jeugakademie staan bekend as een van die beste jeugakademies in Nederland. 
Die tweede span van "FC Twente" ("jong FC Twente") staan los van die jeugakademie. Die tweede span het twee keer die "jeug-eredivisie" gewen, in 2008 en 2012, het tusse 2013 en 2015 in die "Eerste divisie gespeel" en speel tans in die "derde divisie".

Ook vir die vrouespan is 'n jeugakademie.

"FC Twente" het een van die sterkste spanne in die vrouesokker in Nederland en België (tusse 2012 en 2015 het daar een gesamentlike kompetisie vir beide lande bestaan, wat Twente 2 maal gewin het). Die span neem ook gereeld deel aan die UEFA Women's Champions League. "FC Twente" is tans kampioen van Nederland (seisoen 2018/19) en het in totaal 6 keer die vrouekampioenskap van Nederland gewen.

In 2007 het FC Twente die inisiatief geneem om 'n professionele vrouesokkerliga in Nederland op te rig. Om die sterkte van die liga te verhoog, het die "Eredivisie vir vroue" in 2012 met die Belgiese vroueliga saamgesmelt. In 2015 het die Nederlandse en Belgiese kompetisies weer gesky. FC Twente het lang die enige span in Nederland gewees wat die speelsters eintlik betaal. Daarom was FC Twente lang oppermagtig in vrouesokker.


FC Twente werk saam op scoutinggebied en jeugopleiding met ampel klubs:



</doc>
<doc id="48735" url="https://af.wikipedia.org/wiki?curid=48735" title="Karatsjai-Balkaries">
Karatsjai-Balkaries

Karatsjai-Balkaries (къарачай-малкъар тил /qaraçay-malqar til/) is ’n Turkse taal wat deur die Karatsjais en Balkariërs gepraat word. Daar is twee dialekte, Karatsjai en Balkaries.

Karatsjai-Balkaries word in die Cyrilliese alfabet geskryf. Die moderne alfabet lyk so:



</doc>
<doc id="48736" url="https://af.wikipedia.org/wiki?curid=48736" title="Mansi">
Mansi

Mansi (asook Wogoelies, wat al uitgesterf het) is ’n taal van die Mansi-volk. Dit word gepraat in dele van Rusland aan die Ob-rivier en sy sytakke, onder andere in die Chanto-Mansiese Outonome Okroeg en die Swerdlofsk-oblast. Volgens die 2010-sensus was daar 940 sprekers in Rusland.

Mansi behoort tot die Ob-Oegriese subfamilie van die Fins-Oegriese tale. Dit het vier dialekte: Suid-, Wes-, Oos- en Noord-Mansi, wat elk nie deur sprekers van die ander dialekte verstaan word nie. Die eerste twee is tans uitgesterf.

Die basis van die geskrewe taal is die Soswa-dialek, wat verteenwoordigend is van die noordelike dialek. Dit het in 1868 vir die eerste keer in die Latynse alfabet in druk verskyn. Sedert 1937 word dit in ’n vorm van die Cyrilliese alfabet geskryf.




</doc>
<doc id="48737" url="https://af.wikipedia.org/wiki?curid=48737" title="Mari">
Mari

Mari (марий йылме, "marij jəlme") behoort tot die Fins-Oegriese tak van die Oeraalse tale. Dit word hoofsaaklik gepraat in Mari El in Rusland asook in die deel aan die Wjatka-rivier en ooswaarts tot by die Oeralgebergte. Marisprekers kom ook in Tartarstan, Oedmoertië en Perm voor.

Mari het vandag ’n standaardvorm met twee variante, (Heuwel- en Grasland-Mari, of Wes- en Oos-Mari). Dit word met ’n vorm van die Cyrilliese alfabet geskryf en is saam met Russies ’n amptelike taal van Mari El.



</doc>
<doc id="48738" url="https://af.wikipedia.org/wiki?curid=48738" title="Christian Schweigaard Stang">
Christian Schweigaard Stang

Christian Schweigaard Stang (* 15 Maart 1900 in Oslo; † 2 Julie 1977) was 'n Noorse taalkundige en vanaf 1938 tot sy afsterwe professor in Slawiese tale. Sy hoofwerk was die "Vergleichende Grammatik der baltischen Sprachen" (1966). Stang staan veral bekend vir sy studies oor die Litause taal wat ook in Litaue erkenning geniet.

Christian Schweigaard Stang was die seun van die Noorse advokaat, afgevaardigde en minister van justisie, Fredrik Stang, en Caroline Schweigaard.



</doc>
<doc id="48740" url="https://af.wikipedia.org/wiki?curid=48740" title="Stębark">
Stębark

Stębark [ˈstɛmbark] (Duits "Tannenberg") is 'n stadsdeel van Grunwald ("Grünfelde") in die powiat Ostródzki van die woiwodskap Ermland-Masurië, Pole.

Die nedersetting is in die voormalige Oos-Pruise, naby die grens met die voormalige Wes-Pruise in die oostelike uitlopers van die "Kernsdorfer Höhe" geleë en het saam met die naburige Grunwald danksy twee veldslae bekendheid verwerf:

Op 15 Julie 1410 het die Duitse Orde in die Slag van Tannenberg 'n verpletterende nederlaag teen Pools-Litause magte gely. Die historiese gebeure het in die 19de eeu in Pole tot 'n nasionale mite ontwikkel.

Tydens die Eerste Wêreldoorlog het Duitse troepe onder bevel van Paul von Hindenburg tussen 26 en 30 Augustus 1914 'n oorwinning oor die 2de Russiese leër onder bevel van generaal Aleksander Wassiljewitsj Samsonof behaal. Die Russe is deur Von Hindenburg se 8ste leër omsingel. Die Duitse Tannenberg-monument is later ter herdenking van hierdie slag opgerig.


</doc>
<doc id="48741" url="https://af.wikipedia.org/wiki?curid=48741" title="Schuks Tshabalala’s Survival Guide to South Africa">
Schuks Tshabalala’s Survival Guide to South Africa

Schuks Tshabalala’s Survival Guide to South Africa is 'n oorwegend Engelse rolprent wat deur die grapmaker Leon Schuster vervaardig is. In die rolprent word buitelandse besoekers wat die FIFA Sokker-Wêreldbekertoernooi in 2010 bywoon touwys gemaak oor hoe om in Suid-Afrika te oorleef.

Die rolprent het na sy sesde week van vertonings reeds R29,5 miljoen verdien en word as Schuster se suksesvolste film tot hede gesien. Die rolprent het reeds die totale inkomste van Mama Jack (R27,2 miljoen in 2005) en Oh Schuks!...I'm Gatvol! (R23,4 miljoen in 2004) verbygesteek.

Die rolprent is 'n komedie.




</doc>
<doc id="48743" url="https://af.wikipedia.org/wiki?curid=48743" title="Alfred Ntombela">
Alfred Ntombela

Alfred Ntombela (gebore 3 April 1972) is 'n Suid-Afrikaanse akteur, wat bekendheid verwerf het in rolprente saam met Leon Schuster. Sy kenmerkende kort lengte het hom al verskeie kere die bynaam "Shorty" in rolprente besorg. Sy moedertaal is Zoeloe maar hy praat vlot Afrikaans en Engels.



</doc>
<doc id="48758" url="https://af.wikipedia.org/wiki?curid=48758" title="Wesley Sneijder">
Wesley Sneijder

Wesley Sneijder (gebore op 9 Junie 1984 in Utrecht) is 'n Nederlandse sokkerspeler wat sedert die 2013/2014-seisoen by Galatasaray speel. Hy begin sy loopbaan by die Utrechtse amateursvereniging DOS. Sneijder het vantevore ook vir Ajax en Real Madrid uitgedraf.

Vir die Nederlandse nasionale sokkerspan:



</doc>
<doc id="48761" url="https://af.wikipedia.org/wiki?curid=48761" title="David Villa">
David Villa

David Villa Sánchez (gebore op 3 Desember 1981 in Tuilla (Langreo)) is 'n Spaanse sokkerspeler. Hy speel sedert 2014 as aanvaller by New York City FC. Sy bynaam is "El Guaje", wat "Die Joggie" beteken in Asturies.

Vir die Spaanse nasionale sokkerspan:


</doc>
<doc id="48767" url="https://af.wikipedia.org/wiki?curid=48767" title="FC Internazionale Milano">
FC Internazionale Milano

FC Internazionale Milano, kortweg Internazionale, Inter of Inter Milaan genoem, is 'n sokkerklub in Italië, wat op 9 Maart 1908 deur 'n aantal "rebelle" gestig is. Hulle is van die "Milan Cricket and Football Club", nou beter bekend as AC Milan afgestig. 

Die vernaamste beswaar was dat hulle geen buitelandse spelers toegelaat het nie. Hulle tuisveld is die San Siro-stadion in Milaan.




</doc>
<doc id="48769" url="https://af.wikipedia.org/wiki?curid=48769" title="Langreo">
Langreo

Langreo is 'n nedersetting in die Spaanse provinsie Asturië in die streek Asturië met 'n oppervlakte van 82 km². In 2011 het Langreo 44 737 inwoners gehad. Langreo is die hoofstad van die comarca Nalón.



</doc>
<doc id="48771" url="https://af.wikipedia.org/wiki?curid=48771" title="VV DOS">
VV DOS

Die Voetbalvereniging DOS was 'n sokkerklub in Utrecht. Die afkorting DOS staan vir Deur Oefening Sterk. DOS is in 1901 gestig en wen in 1958 die Nederlandse eredivisie (landskampioene).



</doc>
<doc id="48772" url="https://af.wikipedia.org/wiki?curid=48772" title="Eredivisie">
Eredivisie

Die Eredivisie is die hoogste sokkerafdeling in Nederland in die betaalde manskompetisie wat deur die KNVB georganiseer word.

Die eredivisie bestaan uit 18 klubs. Elke klub speel twee keer per seisoen teen mekaar - een weg- en een tuiswedstryd. Teen die einde van die seisoen word die onderste span gerelegeer (afgeskuif) na die Eerste divisie (tweede vlak van Nederlandse sokker). Die nommers 17 en 16 moet in die Nacompetitie speel om in die Eredivisie te bly. Die wenner van die eerste divisie word gepromoveer na die eredivisie.


In hierdie tabel staat al die wenners nasionale Nederlandse sokkerkompetisie sedert 1889. In 1898 het klubs uit heel die land deelgeneem aan die kompetisie (sedert 1889 net die klubs uit die weste). Die kompetisie het bestaan uit die kampioene van die regionale kompetisies (eerst net oost en west, later ook noord, suid I en II en west II). In 1957 was die Eredivisie ingevoer, wat één nasionale kompetisie is vir 18 klubs.


</doc>
<doc id="48773" url="https://af.wikipedia.org/wiki?curid=48773" title="Eerste divisie">
Eerste divisie

Die Eerste divisie is op één na die hoogste sokkerkompetisie in Nederland wat deur die KNVB georganiseer word. Dit is die laagste divisie waar betaalde sokker gespeel word. Die kompetisie heet amptelik die Jupiler League, vernoem na die hoofborg Jupiler. Die wenner van die eerste divisie word elke jaar na die Eredivisie gepromoveer. Die beste spanne oër steeds zes wedstryde ("Periodekampioen") en die hoog geëindigde spanne plaats hulle vir die Nacompetitie, waar hulle teen Eredivisie spanne moet stryd vir 'n plekkie in die Eredivisie. Die klub die as twintigste eindig sal na die Tweede divisie relegeer.

Sedert seisoen 2013/14 speel daar ook drie jeugspanne van Eredivisieklubs in die "Eerste divisie".

Hierdie klubs spele in seisoen 2015/16 in die Eerste divisie:


</doc>
<doc id="48774" url="https://af.wikipedia.org/wiki?curid=48774" title="KNVB">
KNVB

Die KNVB (afkorting vir die Koninklike Nederlandse Voetbalbond) is die Nederlandse sokkerbond. Die KNVB is op 8 Desember 1889 gestig en organiseer die hoof sokkerligas in Nederland, insluitende die Eredivisie, Eerste divisie en amateur sokker.



</doc>
<doc id="48775" url="https://af.wikipedia.org/wiki?curid=48775" title="Jupiler">
Jupiler

Jupiler is 'n ligte bitter Belgiese bier.


</doc>
<doc id="48777" url="https://af.wikipedia.org/wiki?curid=48777" title="Die ongelooflike avonture van Hanna Hoekom">
Die ongelooflike avonture van Hanna Hoekom

Die Ongelooflike Avonture van Hanna Hoekom is 'n Afrikaanse tienerfliek wat gegrond is op Marita van der Vyfer se gelyknamige boek wat op 13 Augustus 2010 in teaters begin draai het. Regardt van den Bergh is die regisseur.




</doc>
<doc id="48778" url="https://af.wikipedia.org/wiki?curid=48778" title="FIFA-jolkol">
FIFA-jolkol

'n FIFA-jolkol (Fan Fest) is 'n byeenkoms wat deur FIFA georganiseer word en mense in staat stel om die FIFA Wêreldbeker gesamentlik te geniet instede daarvan om dit tuis te kyk. Die eerste jolkolle is in 2006 gedurende die FIFA Sokker-Wêreldbekertoernooi in 2006 in Duitsland aangebied. Dit was so suksesvol dat FIFA besluit het om dit in verskeie stede wêreldwyd tydens die FIFA Sokker-Wêreldbekertoernooi in 2010 aan te bied. Die ligging van die jolkolle word so gekies dat dit duisende mense kan akkommodeer. Groot TV-skerms word opgerig vir lewendige uitsendings van wedstryde.



</doc>
<doc id="48779" url="https://af.wikipedia.org/wiki?curid=48779" title="Adidas Jabulani">
Adidas Jabulani

Die Jabulani was die amptelike sokkerbal vir die FIFA Sokker-Wêreldbekertoernooi in 2010. Die Jabulani is op 4 Desember 2009 in Kaapstad bekendgestel. Die bal is deur die Loughborough Universiteit in die Verenigde Koninkryk ontwerp en deur Adidas vervaardig. 'n Goud gekleurde weergawe van die Jabulani, die Jo'bulani, is tydens die eindstryd gebruik.

Die woord "jabulani" beteken "jubel" of "om fees te vier" in Zoeloe. Adidas het die bal elf kleure geverf wat die elf ampstale en die elf stamme in Suid-Afrika verteenwoordig.

Voor die aanvang van die wêreldbeker is daar reeds vanuit verskeie land kritiek teen die bal ontvang. Volgens verskeie spelers raak die bal onstabiel teen hoë snelhede en trek hoog as dit na die doelboks geskop word.

'n Wetenskaplike in vloeistofdinamika by NASA het na toetse die probleem bevestig. FIFA het gesê dat hulle na die wêreldbeker verdere ondersoek sal instel.



</doc>
<doc id="48780" url="https://af.wikipedia.org/wiki?curid=48780" title="Adidas">
Adidas

Adidas AG is 'n groot Duitse vervaardiger van sportsware. Die maatskappy is vernoem na sy stigter, "Adolf (Adi) Dassler". Die Adidas-groep bestaan uit Reebok (sportsware), Taylormade (gholf-toerusting), Maxfli (gholfballe) en Adidas gholf. Dit is die tweede grootste vervaardiger van sportsware ter wêreld.



</doc>
<doc id="48789" url="https://af.wikipedia.org/wiki?curid=48789" title="Gram">
Gram

Gram is die internasionale eenheid vir massa in die SI-stelsel en word gedefinieer as 'n duisendste van 'n kilogram. 

Let daarop dat die gram nie 'n basiseenheid (fundamentele eenheid) in die SI-stelsel is nie. Ondanks die "kilo"-voorvoegsel word kilogram as die basiseenheid gesien. Dit is 'n uitsondering op die algemeen gebruikte konvensie. Voorvoegsels word egter afgelei van die eenheid "gram". So is 'n miljoenste kilogram 'n milligram en nie 'n mikro-kilogram nie.

Die gram is egter wel 'n fundamentele eenheid binne die eenheidstelsel .

Die simbool van gram is g. Dit word soms foutiewelik as "gr" en "gm" aangedui. Laasgenoemde word soms in Anglo-Sakse lande gebruik. 

Een kubieke sentimeter water het 'n massa van ongeveer 1 gram.


</doc>
<doc id="48794" url="https://af.wikipedia.org/wiki?curid=48794" title="Deursnee">
Deursnee

Die deursnee (ook deursnit of diameter) van 'n bol of sirkel is die grootste afstand wat tussen twee punte deur die bol of sirkel gemeet kan word.

Die term deursnee moet nie met die term middellyn verwar word nie. Die middellyn van 'n sirkel is 'n lyn wat met die middelpunt van die sirkel sny. Die deursnee is die lengte van die lyn.

Die deursnee van 'n sirkel is gelyk aan 2 × die radius (straal).

Die omtrek van 'n bal of sirkel is π × die deursnee.

Op tegniese tekeninge word deursnee dikwels aangedui met 'n Ø, wat as "rond" uitgespreek word.

In 'n pyp is die binnedeursnee die deursnee van die binneste gedeelte van die pyp.

'n Pyp se buitedeursnee is die deursnee van die buitenste gedeelte.


</doc>
<doc id="48795" url="https://af.wikipedia.org/wiki?curid=48795" title="Middellyn">
Middellyn

In meetkunde is 'n middellyn 'n lynstuk tussen twee punte van 'n sirkel wat deur die middelpunt van hierdie sirkel loop.

Die totale lengte van die middellyn word die diameter (en nie die deursnee nie) genoem.

Die helfte van die lengte van die middellyn (oftewel die afstand vanaf die middelpunt tot die rand van die sirkel) word die radius (of straal) genoem.


</doc>
<doc id="48796" url="https://af.wikipedia.org/wiki?curid=48796" title="Middelpunt">
Middelpunt

Die middelpunt van 'n sirkel of bol is die punt wat dieselfde afstand tot al die punte op die omtrek van die objek het. As 'n sirkel met 'n passer getrek word en die punt van die passer op die middelpunt geplaas word, trek die potlood aan die ander been van die passer 'n lyn langs die omtrek.

Die term middelpunt word ook gebruik vir simmetriepunt, byvoorbeeld die simmetriepunt van 'n ellips of 'n hiperbool.



</doc>
<doc id="48798" url="https://af.wikipedia.org/wiki?curid=48798" title="Punt">
Punt

Die punt (.) sluit 'n stelsin af. Dit kan ook as skryfteken by afkortings en voorletters, of as simbool by getalle en/of in rekenaarkode gebruik word. (AWS, 2017) 

Bv: Die hond loop in die straat rond. 
Bv: Sy het gevra wat sy naam is. 
Bv: Werner eet graag perskes, appelkose, pere, appels, ens. 

Die punt word nie by koerantopskrifte, paragraaftitels, tabeltitels, boektitels en koerantname gebruik nie. 

Afrikaanse woordelys en spelreëls, 2017. Kaapstad: Pharos


</doc>
<doc id="48801" url="https://af.wikipedia.org/wiki?curid=48801" title="Ys">
Ys

Ys is 'n mineraal. Dit is die vaste vorm van water en kan uiteenlopende vorme soos sneeu, vriesreën, hael, gletsers of ysberge aanneem.

Tegnies gesproke is ys een van die 15 kristalfases van water.

Die teenwoordigheid van water op die planeet aarde bepaal die lewe, ook die mense se lewe. Ongeveer 10% van die planeet se landoppervlakte is tans met ys bedek, maar in die planeet se lang geskiedenis het dit anders gewees. In die Eoseen was daar dalk hoegenaamd geen landys nie, in die Kriogenium het dit amper die hele planeet bedek. Daar is tans ook -afhanklik van die seisoen- ongeveer 5% van die see se oppervlak met ys bedek rondom die twee pole. Hoeveel ys die planeet het, hang van twee ewewigte af.

Die eerste ewewig is die balans tussen die hoeveelheid straling wat die son ontvang en die hoeveelheid wat dit weerkaats. Die teenwoordigheid van ys self beïnvloed dit, omdat ys 'n hoë "albedo" (weerkaatsingsvermoë) het. Die albedo van die oseaan is ongeveer 0,06, terwyl ys ongeveer 'n albedo van 0,5 tot 0,7 het. Dit beteken dat 50% tot 70% van die invallende energie weerkaats word pleks van 6%.

Die tweede ewewig is die verdamping van water van die oseaan wat as sneeu op die poolgebiede val en die vloei van die gletserys terug na die oseaan. Indien die pool in die midde van 'n kontinent lê, soos Antarktika vandag, kan daar groot hoeveelhede ys opgehoop word. Vanweë die plaattektoniek het dit nogtans gewissel in die aarde se geskiedenis.



</doc>
<doc id="48802" url="https://af.wikipedia.org/wiki?curid=48802" title="Cyprian Bhekuzulu kaSolomon">
Cyprian Bhekuzulu kaSolomon

Cyprian Bhekuzulu Nyangayezizwe kaSolomon (4 Augustus 1924 – 17 September 1968) was koning van die Zoeloenasie van 1948 tot sy dood in 1968 by Nongoma. Hy volg sy vader, koning Solomon kaDinuzulu, na 'n lang dispuut wat eers in 1944 besleg is op. Sy oom, "Arthur Mshiyeni kaDinuzulu", het tydens die dispuut as heerser waargeneem.

Cyprian is deur sy seun Goodwill Zwelithini kaBhekuzulu opgevolg.


</doc>
<doc id="48803" url="https://af.wikipedia.org/wiki?curid=48803" title="Solomon kaDinuzulu">
Solomon kaDinuzulu

Solomon kaDinuzulu (1891–1933) was die Zoeloenasie se koning vanaf 1913 tot en met sy dood op 4 Maart 1933 by Kambi. kaDinuzulu is op die eiland Sint Helena gebore tydens sy vader (koning Dinuzulu kaCetshwayo) se ballingskap.

Hy was 'n stigterslid van die oorspronklike Inkatha (of "Inkatha kaZulu" soos dit bekend staan) saam met die ANC in die 1920's. Dit was hoofsaaklik gevorm om teen Jan Smuts se Bantoesake-wetgewing van 1920 te protesteer.

Een van sy susters was Prinses Magogo kaDinuzulu. Sy het bekend geword as sanger van tradisionele Zoeloeliedjies asook as die moeder van Mangosuthu Buthelezi, leier van die Inkatha-Vryheidsparty (IFP).

Hy is deur sy seun Cyprian Bhekuzulu kaSolomon as koning opgevolg.


</doc>
<doc id="48804" url="https://af.wikipedia.org/wiki?curid=48804" title="Mpande kaSenzangakhona">
Mpande kaSenzangakhona

Mpande kaSenzangakhona (1798 - 1872) was vanaf 1840 tot sy dood in 1872 koning van die zoeloenasie gewees. Dit maak hom die langsheersende Zoeloekoning in die geskiedenis. Hy is 'n halfbroer van Shaka en Dingaan, wat hom beide as zoeloekonings voorafgegaan het. Hy is in Babanango in Zoeloeland gebore.

Mpande is as 'n swakkeling relatief tot sy tydgenote beskou en terwyl ander half-broers verwyder is, is hy toegelaat om te bly lewe. Nadat Dingaan sy hoof inDuna, Ndlela kaSompisi opdrag gegee het om hom te vermoor, het Ndlela herhaaldelik uitgestel, aangesien hy besef het dat Mpande die enigste seun met kinders was, en dat die voortsetting van die bloedlyn noodsaaklik is vir die stabiliteit van die Zoeloenasie. Vir sy gebrek aan optrede is Ndlela later deur Dingaan tot die dood toe gemartel.

In Januarie 1840 help Andries Pretorius vir Mpande in 'n opstand teen sy halfbroer Dingaan, waarna Dingaan na Swaziland (nou eSwatini) vlug en Mpande as koning van die Zoeloes getroon word.

Die reëls vir opvolging in die Zoeloe-monargie was nie duidelik gedefinieer nie, maar volgens tradisie is die eerste seun van die "Groot vrou" as die opvolger beskou. Die koning kon egter kies watter een van sy vroue die "Groot vrou" was, en kon selfs sy keuse verander, soos Mpande dan ook wel gedoen het.

Die opvolging is uiteindelik deur die Slag van Ndondakusuka tussen Cetshwayo en Mbulazi op die oewer van die Tugelarivier besleg. Cetshwayo wen, en alhoewel Mpande vir meer as 'n jaar daarna nog nie die mag oorgegee het nie, was Cetshwayo effektief reeds in beheer gewees.



</doc>
<doc id="48807" url="https://af.wikipedia.org/wiki?curid=48807" title="2010 Curriebeker Premierafdeling">
2010 Curriebeker Premierafdeling

Die 2010 Absa Curriebeker kompetisie is vanaf 10 Julie tot 30 Oktober 2010 gespeel. Die Curriebeker is 'n jaarlikse rugbykompetisie wat tussen provinsiale spanne in Suid-Afrika uitgespook word. Dit was die 71ste seisoen van die kompetisie sedert dit vir die eerste keer in 1889 gespeel is.

Die Blou Bulle is die verdedigende kampioene nadat hulle die Cheetahs met 36–24 in die 2009 Curriebeker Premierafdeling op Loftus Versfeld verslaan het. Die Boland Kavaliers is na die Eerste afdeling gerelegeer.

Die eindstryd is op 30 Oktober beslis tussen die Natalse Haaie en die Westelike Provinsie

Voor die aanvang van die seisoen het al die provinsiale spanne in een verpligte vriendskaplike wedstryd elk gespeel. Die uitslae word hier onder weergegee.




</doc>
<doc id="48812" url="https://af.wikipedia.org/wiki?curid=48812" title="2010-Drienasiesreeks">
2010-Drienasiesreeks

Die 2010-Drienasiesreeks was die vyftiende jaarlikse rugbykompetisie tussen die nasionale spanne van Suid-Afrika, Australië en Nieu-Seeland gewees. Die reeks is vanaf 10 Julie tot 11 September 2010 gespeel. Die lande se spanne is onderskeidelik die Springbokke, Wallabies en All Blacks genoem.

Die kompetisie word deur SANZAR georganiseer, 'n konsortium wat uit die drie lande se rugbyfederasies bestaan. In 2012 het dit na die "Rugbykampioenskap" verander toe Argentinië tot die kompetisie toegetree het.





</doc>
<doc id="48813" url="https://af.wikipedia.org/wiki?curid=48813" title="2009 Curriebeker Premierafdeling">
2009 Curriebeker Premierafdeling

Die 2009 ABSA Curriebeker kompetisie is vanaf 10 Julie tot 31 Oktober 2009 gespeel. Die Curriebeker is ’n jaarlikse rugbykompetisie wat tussen provinsiale spanne in Suid-Afrika uitgespook word. Dit was die 70ste seisoen sedert die kompetisie vir die eerste keer in 1889 gespeel is.

Die Natalse Haaie was die verdedigende kampioene. Die eindstryd is op 31 Oktober 2009 gespeel tussen die Blou Bulle en die Cheetahs. Die Blou Bulle het die wedstryd gewen met 36-24 en het sodoende hul 23ste Curriebeker-titel ingepalm.

Voor die aanvang van die seisoen het al die provinsiale spanne in een verpligte vriendskaplike wedstryd elk gespeel. Die uitslae word hier onder weergegee.



</doc>
<doc id="48814" url="https://af.wikipedia.org/wiki?curid=48814" title="Spoon">
Spoon

Spoon is 'n Amerikaanse indierockgroep uit Austin, Texas. Die groep bestaan uit Britt Daniel (stem en kitaar), Jim Eno (tromme), Rob Pope (baskitaar en agtergrondstem) en Eric Harvey (sintetiseerder, kitaar, perkussie, en agtergrondsang). Spoon is in 1994 deur Daniel en Eno opgerig.

Britt Daniel en Jim Eno het as lede van 'n ander groep, The Alien Beats, ontmoet en het die groep Spoon in 1994 tot stand gebring. Die naam is 'n eerbetoon aan die Duitse avant-gardegroep Can wat in 1972 'n treffer met die titel "Spoon" gehad het wat ook die temalied van die rolprent "Das Messer" (Duits, "Die Mes") was.

Spoon se opnamedebuut was die vinielvrystelling van die EP "Nefarious" in Mei 1994.

In 1995 het die groep 'n platekontrak met Matador Records aangegaan en in 1996 het hulle hul eerste vollengte LP, "Telephono", vrygestel. Die album het gemengde resensies ontvang en kritici het hul klank met dié van Pixies en Wire vergelyk. Maar — vergelykinge ter syde gestel — met "Telephono" het die groep 'n wegbreek van hul invloede getoon met hul mengsel van postpunk en pop. Minder as één jaar daarna het Spoon hul tweede EP, "Soft Effects", vrygestel, wat as 'n oorgang tot hul meer herkenbare, versoete klank gedien het. In teenstelling met sy voorgangers was "Soft Effects" minder geraserig en suur en het dit 'n meer gesofistikeerde, minimalistiese benadering gedemonstreer.

In 1998 het Spoon 'n platekontrak met Elektra Records aangegaan, onder wie se etiket die groep in Mei 1998 "A Series of Sneaks" vrygestel het. Weens swak verkope het Ron Laffitte, Spoon se verteenwoordiger by Elektra wat beloof het om die groep nie te verlaat nie, vier maande ná die vrystelling bedank en in daardieselfde week is die groep se kontrak gekanselleer. Uit wederaksie het Spoon 'n humoristies getitelde tweesnit-enkelspeler vrygestel, genaamd "The Agony of Laffitte" met die snitte "The Agony of Laffitte" en "Laffitte Don't Fail Me Now", waarin hulle oor hul ervaring in die musiekbedryf sing en Laffitte se persoonlike agenda bevraagteken.

In 2000 het die groep 'n platekontrak met die indierockuitgewer Merge Records onderteken en het hulle in dieselfde jaar die EP "Love Ways" vrygestel. Baskitaarspeler Josh Zarbo het nie saam aan hierdie EP gewerk nie, aangesien hy die groep vir 'n kort rukkie verlaat het.

Spoon se derde vollengte ateljeealbum, "Girls Can Tell", is in 2001 tot suksesvolle ontvangs vrygestel: meer eksemplare daarvan is verkoop as van beide vorige vollengte albums tesame.

Die groep se volgende vrystelling in 2002, "Kill the Moonlight", het soortgelyke sukses behaal. "Kill the Moontlight" het die enkelsnit "The Way We Get By" bevat, wat as deel van die klankbaan van "The O.C." gewildheid verwerf het.

Hul volgende album, "Gimme Fiction", is in Mei 2005 vrygestel en het op posisie 44 op die Amerikaanse trefferlys "Billboard" 200 gedebuteer. Meer as 160 000 kopieë is verkoop.

Spoon se Britt Daniel het in samewerking met Brian Reitzell die 2006 rolprent "Stranger Than Fiction" se klankbaan gekomponeer en aangepas. Die klankbaan bevat ook menige snitte van "Kill the Moonlight" en "Gimme Fiction" wat tot instrumentele weergawes aangepas is.

Op 10 Julie 2007 is "Ga Ga Ga Ga Ga" vrygestel en het dit op 10de posisie op die "Billboard" 200-trefferlys gedebuteer.

Spoon se sewende ateljeealbum, "Transference", is op 18 Januarie 2010 vrygestel. Dit het op #4 op die "Billboard" 200-trefferlys gedebuteer en daar is 53 000 kopieë daarvan in die eerste week verkoop.

Sedert die vrystelling van "Kill the Moonlight" in 2002 het Spoon op laataand TV-kletsprogramme begin optree, soos "The Late Show With David Letterman", "Late Night with Conan O'Brien", "The Late Late Show With Craig Ferguson", "Last Call with Carson Daly", "The Tonight Show with Conan O'Brien", en "Austin City Limits". Hulle was ook musikale gaste op "Saturday Night Live" op 6 Oktober 2007, waar hulle "The Underdog" en "You Got Yr. Cherry Bomb" opgevoer het.






</doc>
<doc id="48824" url="https://af.wikipedia.org/wiki?curid=48824" title="São Luís">
São Luís

São Luís is die hoofstad van die Brasiliaanse deelstaat Maranhão en die terminus van die spoorlyn Estrada de Ferro Carajás wat die ertsmyne in die gebied rondom Carajás met die kus verbind. Die stad is in die ooste van die eiland Ilha de São Luis in die São Marcos-baai geleë - in 'n kusgebied waar die getyeverskil sowat sewe meter is sodat uitgestrekte sandgebiede deur die laaggety blootgelê word.

São Luís het sy oorsprong in 'n Franse fort wat 1612 opgerig is en ter ere van koning Lodewyk XIII Saint-Louis genoem is - in 'n tydperk toe Portugal nog min in die noordooste van Brasilië belanggestel het. Frankryk het vervolgens aanspraak gemaak op hierdie gebied, die plaaslike Tupinambi-Indiane van hul grond ontneem en hulle genoodsaak om die eed van trou aan die Franse koning af te lê.

Maar net drie jaar later is die nedersetting deur die Portugese ingeneem - die Nederlandse heerskappy tussen 1641 en 1643 was net 'n kortstondige tussenspel voordat Portugal in 1664 in beheer oor die hele Brasilië was. Onder die Portugese koloniale bewind het São Luís tot in die laat 18de eeu sy bloeitydperk beleef - so dateer die ryklik met tradisionele blou Portugese teëls of "azulejos" versierde woonhuise van welvarende handelaars en plantasie-eienaars uit hierdie periode. 

Dit was juis die plantasies met hul onversadigbare behoefte aan mannekrag wat tot die verslawing van plaaslike Indiane gelei het - 'n praktyk wat ongeag 'n aantal beperkings tot in die 18de eeu wettig was. Maar hulle was minder geskik vir die dwangarbeid op plantasies so dat Afrikane ingevoer moes word, en dit was juis slawehandel wat aan São Luís sy rykdom besorg het. So was die stad ná die afskaffing van slawerny in 1888 in 'n staat van ongekende ekonomiese agteruitgang.

Die historiese stadskern van São Luís is deur UNESCO in 1997 tot wêrelderfenis verklaar.



</doc>
<doc id="48825" url="https://af.wikipedia.org/wiki?curid=48825" title="Austin, Texas">
Austin, Texas

Austin is die hoofstad van die Amerikaanse staat Texas en die setel van die administratiewe distrik ("county") Travis. Austin is in Sentraal-Texas op die oostelike rand van die Amerikaanse Suidweste geleë en is die vierde grootste stad in Texas en die vyftiende grootste in die Verenigde State. Dit was die derde snelgroeiendste grootstad in die land van 2000 tot 2006. Volgens die Julie 2009 Amerikaanse sensusskatting het Austin 'n bevolking van 786 382 en is dit die kulturele en ekonomiese sentrum van die Groter Austin metropolitaanse gebied, wat 'n bevolking van 1 705 075 het en daarby die 35ste grootste metropolitaanse gebied in die Verenigde State is. 

Die gebied is in die 1830's op die oewers van die Coloradorivier (dit is 'n ander Colorado-rivier) deur pioniers gevestig wat die dorp Waterloo genoem het. In 1839 is Waterloo verkies as die hoofstad van die pas onafhanklik geworde Republiek van Texas. Die stad is hernoem na Stephen F. Austin, wat bekend staan as die vader van Texas. Die stad het in die 19de eeu deurgaans gegroei en dit het die sentrum vir regering en opvoeding geword ná die konstruksie van die Texas-staatskapitool en die Universiteit Texas. Ná 'n gesusde groeitydperk as gevolg van die Groot Depressie het Austin voortgegaan om in 'n belangrike stad te ontwikkel en dit het later as 'n sentrum vir tegnologie en besigheid voorgetree. Vandag is die Groter Austin die tuiste van vele hoë-tek en ander maatskappy, waaronder die hoofkwartiere van vier Fortune 500-maatskappye: Whole Foods Market, Freescale Semiconductor, Forestar Group, en Dell.

Die inwoners van Austin staan as Austiniete bekend en onder hulle tel 'n diverse mengsel universiteitsprofessore, studente, politici, staatsamptenare, hoë-tek arbeiders, blou- en witboordjiearbeiders. Die hoofkampus van die Universiteit Texas is in Austin geleë. Die stad is die tuiste van ontwikkelingsentra vir vele tegnologiemaatskappye en in die hoë-tek 1990's het dit die bynaam "Silicon Hills" gekry. Die huidige amptelike slagspreuk bevorder Austin egter as "Die Regstreeksmusiek-hoofstad van die Wêreld" — 'n verwysing na die talle musici en regstreeksmusiek-oorde in die gebied. In onlangse jare het vele Austiniete die nie-amptelike slagspreuk "Hou Austin Eienaardig" aangeneem; dít verwys deels na die eklektiese en liberale lewenstyle van baie Austiniete, maar dis ook die slagspreuk vir 'n veldtog om kleiner plaaslike ondernemings te beskerm.

Die Austin-Bergstrom Internasionale Lughawe is by die stad geleë.



</doc>
<doc id="48827" url="https://af.wikipedia.org/wiki?curid=48827" title="Britt Daniel">
Britt Daniel

Britt Daniel (* 1971) is die medestigter, voorsanger en kitaarspeler van die rockgroep Spoon.








</doc>
<doc id="48834" url="https://af.wikipedia.org/wiki?curid=48834" title="Instrument">
Instrument

'n Instrument is 'n konkrete hulpmiddel met behulp waarvan die een of ander taak verrig word (werktuig, apparaat).



</doc>
<doc id="48838" url="https://af.wikipedia.org/wiki?curid=48838" title="FSV Wacker 03 Gotha">
FSV Wacker 03 Gotha

Die klub is in 1907 gestig as 'n suiwer sokkerklub "FC Wacker Gotha" en het later in 'n sportklub genaamd "SV Wacker 07 Gotha" omvorm. Die klub was in sy vroeë jare baie suksesvol in die Wes-Thüringse kompetisies en het in 1916 die halfeindstryd gehaal van die Middel-Duitse kampioenskap.

Na die Tweede Wêreldoorlog is die klub as "SG Gotha" heropgerig en is kort daarna herdoop na "SG Vorwärts Gotha". Vanaf 1950 het die klub die naam "BSG Motor Gotha" aangeneem en die volgende 40 jaar in die laer ligas van Oos-Duitsland deurgebring.

Na die Hereniging van Duitsland in 1990 het die klub sy naam verander na "SV Motor Gotha" voordat die oorspronklike naam "SV Wacker Gotha" weer in 1993 aangeneem is. Die klub het in 2001 die eerste keer die Oberliga gehaal. In 2003 het die sokkerafdeling weggebreek om 'n onafhanklike klub vorm onder die huidige naam.



</doc>
<doc id="48840" url="https://af.wikipedia.org/wiki?curid=48840" title="Musiekinstrument">
Musiekinstrument

'n Musiekinstrument is 'n toestel bedoel om musiek mee te maak. Musiekinstrumente kan uit verskillende materiale soos hout, koper, glas ens. bestaan. Musiekinstrumente is 'n baie goeie manier om jou selfbeeld en gehue te versterk.

Musikologies kan musiekinstrumente ingedeel word met behulp van hoe die klank voortgebring word:




</doc>
<doc id="48856" url="https://af.wikipedia.org/wiki?curid=48856" title="Grens Bulldogs">
Grens Bulldogs

Grens (ook bekend as die Grens Bulldogs) is 'n provinsiale rugbyspan in Suid-Afrika wat gebaseer is in Oos-Londen.

Grens neem jaarliks aan die Curriebeker se Eerste Afdeling deel maar lewer nooit groot resultate nie.

Hulle speel in bruin, groen, wit en rooi drag en hulle tuisveld is die Buffalo City-stadion.


</doc>
<doc id="48860" url="https://af.wikipedia.org/wiki?curid=48860" title="Arende">
Arende

Arende (ook bekend as SWD of die SWD Arende) is 'n provinsiale rugbyspan in Suid-Afrika wat gebaseer is in George.

Die Arende neem jaarliks deel aan die Rugby-uitdaagreeks en die Curriebeker se Eerste Afdeling.

Hulle speel in groen en swart klere en hulle tuisveld is Outeniekwapark in George.


</doc>
<doc id="48862" url="https://af.wikipedia.org/wiki?curid=48862" title="Griffons">
Griffons

Die Griffons (amptelik bekend as die Down Touch Griffons weens borgskapredes) is 'n provinsiale rugbyspan in Suid-Afrika wat gebaseer is in Welkom, Noord-Vrystaat. Die Griffons neem jaarliks deel aan die Rugby-uitdaagreeks en die Curriebeker se Eerste Afdeling.

Hulle speel in pers, goud en wit klere en hulle tuisveld is die Noordwes-stadion.

Die Noord-Vrystaatse Rugbyunie is in 1968 gestig toe Danie Craven, destydse president van Suid-Afrikaanse rugby die spel na Suid-Afrika se landelike gebiede wou uitbrei. Die Noord-Vrystaat was een van vier nuwe provinsiale spanne wat in 1968 gestig is.

Met die aanvang van die professionele era in 1996 het die Suid-Afrikaanse Rugbyvoetbalunie onder Louis Luyt besluit om die rugbyunies in Suid-Afrika te herverdeel sodat daar net 14 provinsiale spanne oorbly. Met hierdie herskommeling is die Oos-Vrystaat Rugbybond by die Noord-Vrystaat ingelyf. Sedert 1999 staan die span van die Noord-Vrystaat bekend as die Griffons.

In 2016 het die Griffons vir die eerste keer in die bestaan van die unie ’n telling van meer as 100 punte aangeteken in die Curriebekerkwalifiseringstoernooi teen die Welwitschias van Namibië. Die span het 15 drieë gedruk waarvan 13 deur George Whitehead verdoel is.

Alle rekords gemeld geld vir die Noord-Vrystaatse Rugbyunie:


</doc>
<doc id="48863" url="https://af.wikipedia.org/wiki?curid=48863" title="Oostelike Provinsie">
Oostelike Provinsie

Die Oostelike Provinsie Olifante is 'n provinsiale rugbyspan in Suid-Afrika wat gebaseer is in Port Elizabeth.

Die Oostelike Provinsie Olifante neem jaarliks aan die Curriebeker se Eerste Afdeling asook aan die Rugby-uitdaagreeks.

Hulle speel in rooi en swart gestreepte truie en hulle tuisveld is sedert 2010 die Nelson Mandelabaai-stadion. Voorheen was hul tuisveld die Boet Erasmus-stadion.


</doc>
<doc id="48866" url="https://af.wikipedia.org/wiki?curid=48866" title="Televisietoring van Berlyn">
Televisietoring van Berlyn

Die televisietoring van Berlyn (Duits: "Fernsehturm Berlin") is met 368 meter die hoogste gebou in Duitsland en ook die vierde hoogste gebou in Europa wat nie afgespan is nie.

Die toring is tussen 1965 en 1969 wes van die Alexanderplein in die historiese stadskern van Berlyn opgerig, vlakby die middeleeuse Sint Mariakerk en nie ver van die Rooi Raadsaal nie. Die toring is tans in besit van die "Deutsche Funkturm GmbH (DFMG)" in Münster, 'n dogtermaatskappy van "Deutsche Telekom AG".

Reeds in die 1950's was daar planne om 'n televisietoring in die destydse Oos-Berlyn op te rig. Aanvanklik is die heuwelreeks Müggelberge in die administratiewe distrik Köpenick as 'n geskikte plek gekies. Boubedrywighede was al aan die gang toe die projek uiteindelik stopgesit moes word – die toring sou 'n moontlike gevaar vir opstygende en landende vliegtuie op die Schönefeld-lughawe net buite Berlyn ingehou het. Só is slegs die toring se voetstuk voltooi. 'n Terrein langsaan die Volkspark Friedrichshain is as 'n alternatiewe plek vir die toringprojek voorgestel, maar ook hierdie voorneme is uiteindelik nog tydens die beplanningsfase laat vaar.

Danksy die invloed van die eerste sekretaris van die Sosialistiese Eenheidsparty van Duitsland (SED), Walter Ulbricht, is in 1964 besluit om die beplande televisietoring in die middestad van Berlyn te bou. Die bouplanne is volgens 'n idee van Hermann Henselmann en Jörg Streitparth deur die "VEB Industrieprojektierung (Ipro) Berlin" ontwikkel. Die belangrikste argitekte hierby was Fritz Dieter, Günter Franke en Werner Ahrend. Die geboue rondom die voetstuk is deur Walter Herzog en Heinz Aust ontwerp.

Die televisietoring sou volgens die destydse planne " 'n stadskroon word wat bo alles sou uitrys en die seëviering van die sosialisme verkondig". Volgens Henselmann se ontwerp sou die toring dan ook rooi verlig word. Bruno Flierl het daarop verwys dat die metaalfasade van die toring se koeël ooreenkomste met die Sowjet-satelliet "Spoetnik" toon en sodoende die tegnologiese superioriteit van die sosialistiese state sou versinnebeeld. Sy konstruksie as "betonnaald" baseer op die televisietoring in Stuttgart, Baden-Württemberg.

Om plek vir die nuwe toring en die herontwerp van sy onmiddellike omgewing te skep, is teen die middel van die 1960's alle geboue in die gebied – met uitsondering van die Sint Mariakerk en die Rooi Raadsaal – gesloop en die oorspronklike middeleeuse straatuitleg van Berlyn se historiese stadskern laat vaar.

Die boubedrywighede het op 4 Augustus 1965 begin. Die konstruksiehoof en leier van die "Deutsche Bauakademie", Gerhard Kosel, is nog in dieselfde jaar uit sy pos onthef nadat die werklike boukoste sesvoudig toegeneem het – tot sowat 200 miljoen DDR-mark. Die hoofrede vir die kostestyging was die noodsaaklikheid om 'n groot deel van die benodigde boumateriaal in te voer – so moes die afwerking vir die buitefasade net soos die buiteverligting uit Wes-Duitsland, die hysbakke en lugreëling uit Swede en die vensters uit België ingevoer word. Die presiese koste is nooit bepaal nie.
As eerste deel van die toring is die betonskag met 'n beweeglike staal-stellasie gebou wat in die hol ruimte boontoe verskuif kon word. Vervolgens is die koeël se staalskelet op die grond aanmekaargesit. Bo-op die skag is 'n hyskraan gemonteer wat die staalelemente van die toring se koeël boontoe gelig het. Die kraan is nog steeds in die skag, sy arm is net na benede gedraai. Die antenne bestaan uit enkele segmente met 'n lengte van vier meter wat met 'n spesiale hyskraan aan die antenne se buitekant gelig en aanmekaargesit is. Hierdie kraan is ná voltooiing van die bouwerk weer verwyder.

Ná 'n boutyd van ruim vier jaar – waartydens daar deurgaans aan die toring gewerk is – is Berlyn se televisietoring op 3 Oktober 1969 deur die destydse voorsitter van die staatsraad, Walter Ulbricht, ingewy en op 7 Oktober, die 20ste verjaardag van die Duitse Demokratiese Republiek se stigting, geopen. Die argitekte is – in teenstelling met die gebruik – nie uitgenooi om die inwydingsplegtigheid by te woon nie. Na bewering was Ulbricht ontsteld oor die kruisvormige ligweerkaatsing op die toring se koeël wat in die Berlynse volksmond gou as "die pous se wraak" bekend geword het.

Met die bou van die televisietoring is die gebied tussen die stadstrein-spoorlyn by die Alexanderplein-stasie, Karl-Liebknecht-straat, Rathaus-straat en die Spree-rivier in 'n groot oop plein omskep – met 'n fontein, groepe bome en blombeddens. Die plein word deur moderne veelverdiepinggeboue omring, en behalwe vir die Sint Mariakerk en die Rooi Raadsaal het daar niks van die historiese argitektuur van Berlyn se middestad oorgebly nie.

Die televisietoring is lank reeds een van die bekendste besienswaardighede in Berlyn en lok jaarliks sowat 'n miljoen besoekers. Ná die Duitse hereniging is die toring deur die "Deutsche Telekom" oorgeneem en opgeknap. Hierby is die antenne vervang en die toring se totale hoogte tot 368 meter verhoog. Dit is tans in besit van die "Deutsche Funkturm GmbH (DFMG)".


</doc>
<doc id="48867" url="https://af.wikipedia.org/wiki?curid=48867" title="Trom">
Trom

Die trom is 'n lid van die perkussiefamilie van musiekinstrumente en word tegnies onder die membranofone geklassifiseer. Tromme bestaan minstens uit een membraan, wat die tromkop of tromvel heet, wat oor 'n holte gestrek is en deur die speler se hande of met behulp van 'n tromstok geslaan word om 'n klank voort te bring. Ander tegnieke kan ook gebruik word om klank uit tromme voort te bring, soos die "duimrol". Gewoonlik word 'n paar tromme gerangskik om 'n trommestel te vorm.

Tromme is die wêreld se oudste instrumente in die aangetekende geskiedenis en hulle is ook die alomteenwoordigste. Die basiese ontwerp het oor duisende jare virtueel onveranderd gebly. Die meeste tromme word as ongestemde instrumente gesien, maar moderne musici het begin om tromme tot liedjies te stem; Terry Bozzio het bv. 'n trommestel gekonstrueer deur van diatoniese en chromaties gestemde tromme gebruik te maak. Sommige tromme, soos die timpani, is altyd tot 'n sekere toonhoogte gestem.



</doc>
<doc id="48870" url="https://af.wikipedia.org/wiki?curid=48870" title="Drom">
Drom

Drom is 'n minder gebruiklike sinoniem van trom.

Drom kan ook verwys na:


</doc>
<doc id="48871" url="https://af.wikipedia.org/wiki?curid=48871" title="Koggelmander">
Koggelmander

'n Koggelmander is 'n klein insekvretende reptiel met 'n lang stert wat oral oor Afrika voorkom.

Koggelmanders (familie "Agamidae") is akkedisse met goed ontwikkelde pote en 'n lang stert. Daar is ongeveer 200 spesies wat by uiteenlopende omstandighede aangepas is. Tydens paring en wanneer hulle hul gebied afbaken, toon baie koggelmanders hul snel wisselende kleure, groot stekels en 'n opgeblase keel. Die familie kom in Afrika, Australië, Asië en Europa voor. 

In Suid-Afrika word slegs een genus, "Agama", met ongeveer 10 spesies aangetref, met die bloukopkoggelmander ("Agama atra") en die boomkoggelmander (Agama atricollis) as dis bekendstes. Die koggelmander het sy Afrikaanse naam gekry omdat hy sy kop koggelagtig op en af beweeg, veral wanneer hy nuuskierig of senuweeagtig is. Die akkedisfamilie "Agamidae", waartoe die koggelmander behoort, is nou verwant aan die van die likkewaan ("Iguanidae"). 

Onderskeid tussen die 2 families kan op grond van hul gebit gemaak word. Hoewel beide families se spesies in soortgelyke omstandighede leef, kom hulle nêrens saam voor nie. Die koggelmander kom voor in Afrika, Asië, Australië en die gebied rondom die Middellandse See, terwyl die likkewane in die VSA, op Madagaskar en op 'n paar eilande in die Stille Oseaan aangetref word. 

Daar kan aangeneem word dat likkewane vroeër oor die hele wêreld aangetref is, maar tater deur die koggelmanders uit die Ou Wêreld verdring is. Koggelmanders was blykbaar beter aanpasbaar by die omstandighede wat geheers het. Koggelmanders het goed ontwikkelde pote en 'n lang stert wat nie regenereer, dit wit se aangroei, as dit beskadig sou word nie. Die huid is bedek met skubbe wat dakpansgewys gerangskik is en is dikwels van skerp punte voorsien. 

Sommige spesies het sterk ontwikkelde stekels op die rug of aan die keel. Die doel van die stekels is om ander mannetjies tydens paartyd af te skrik of om vreemdes uit hul gebied te verdryf. Die gebit bestaan uit skerp, spits tande en die meeste koggelmanders is insekte-eters, hoewel sommige plantetend (herbivoor) is. 'n Paar spesies het 'n gemengde dieet van insekte en plante. 

Die meeste spesies het 'n bepaalde paarseisoen wat so bereken is dat daar vir die kleintjies genoeg kos beskikbaar sal wees wanneer hulle uitbroei. Boonop moet die wyfie tydens die ontwikkeling van die eiers oor voldoende voedsel beskik omdat die vorming van die dooiermateriaal baie voedingstowwe vereis. In die trope vind paring en die lê van eiersdaarom kort na die reënseisoen plaas.

In baie streke van Afrika wemel dit van die Agama-spesies. Hierdie genus het ongeveer 50 verteenwoordigers, waarvan 'n paar in die Ooste en Suidoos-Europa voorkom. Die bekendste spesie is die Afrika-koggelmander ("Agama agama"), wat soveel kleurvariasies het dat hy dikwels vir verskillende spesies aangesien word. Nie alleen verskil die individuele koggelmanders ten opsigte van kleur van mekaar nie, maar elke individu kan ook verskillende kleure aanneem. 

Snags is die Afrika-koggelmander bruin en bedags hang die kleur van die mannetjie af van die posisie wat hy teenoor 'n ander mannetjie inneem. In die meeste gevalle word die mannetjies bedags helderoranje en blou, terwyl ondergeskikte mannetjies ook bedags grysbruin is. Met die verdediging van 'n gebied probeer die mannetjies mekaar imponeer. Die koppe word hewig geskud totdat een die aftog blaas. Wanneer dit nie vreedsaam geskied nie, ontstaan 'n geveg waarin daar met die sterte geslaan word. 

Die wyfies veg ook onderling om ŉ gebied, wat 'n seldsame verskynsel in die diereryk is. Gemengde gevegte tussen mannetjies en wyfies kom egter nie voor nie. Die afskrikwekkende voorkoms van party koggelmanders word goed geïllustreer deur 2 Australiese verteenwoordigers, die molog ("Moloch horridus") en die kraagkoggelmander ("Chlamydosaurus kingi"). Die molog word ook die toornduiwel genoem omdat sy afgeplatte, 15 cm lange liggaam gewapen is met groot, onreëlmatig verspreide stekels. Die stekels is baie belangrik vir die molog se oorlewing omdat hy traag is en sy vyande dus moeilik ontwyk. 

Mologs kom voor in die woestyn, waar hulle van miere leef wat hulle by die nes oplek. Die kraagkoggelmander kry sy naam van die groot huidplooi, voorsien van kraakbeen, rondom die nek. Die kraagkoggelmander kan die plooi as 'n groot doringagtige kraag optrek, terwyl hy terselfdertyd sy bek wyd oopmaak, sodat die saffraangeel binnekant sigbaar word. Wanneer die indringer ondanks die angswekkende vertoning nie vlug nie, laat die kraagkoggelmander sy plooi plat teen die nek lê, Jig sy agterpote op en slaan self op die vlug. 

Nou verwant aan die kraagkoggelmander is die vlieënde akkedisse (genus "Draco") van Indonesië en Suidoos-Asië. Hierdie baie beweeglike akkedisse leef in bome en kan tot 35 cm groot word. Hulle soek insekte in die stamme van die bome terwyl hulle spiraalgewys van onder na bo beweeg. Wanneer hulle bo kom, gee hulle een sprong, sprei die huidplooie wat aan weerskante van die liggaam deur 5 of 6 ribbes gesteun word, en sweet na 'n volgende boom. Hier herhaal hulle hul soektog, afgewissel met ruspouses waarin hulle doodstil bly sit. 

Hulle word skaars teen die boomstam opgemerk, danksy die grysbruin kleur van die rug. Die buik en die opblaasbare keel is helderoranje, rooi of blou van kleur. In Suid-Afrika is die boomkoggelmander ("Agama atricollis"), die stekelkoggelmander ("Agama hispida") en die bloukopkoggelmander ("Agama atra") die bekendste. Die boomkoggelmander kom hoolsaaklik in Gauteng voor en is baie nuuskierig. Die koggelmander word omtrent 35 cm lank. Die kop van die mannetjie is baie groot en groenblou of helderblou van kleur. Agama hispida word in die sentrale dele van Suid-Afrika aangetref en leef in gate in die grond. Die bloukopkoggelmander kom in die rotsagtige dele van Suid-Afrika voor en die mannetjies is helderblou van kleur.





</doc>
<doc id="48873" url="https://af.wikipedia.org/wiki?curid=48873" title="2011 Curriebeker Premierafdeling">
2011 Curriebeker Premierafdeling

Die 2011 Absa Curriebeker kompetisie is vanaf 15 Julie tot 29 Oktober 2011 gespeel. Die Curriebeker is 'n jaarlikse rugbykompetisie wat tussen provinsiale spanne in Suid-Afrika uitgespook word. Dit was die 72ste seisoen van die kompetisie sedert dit vir die eerste keer in 1889 gespeel is.

Die Natalse Haaie was die verdedigende kampioene. Hulle het die Westelike Provinsie met 30–10 in die 2010 Curriebeker Premierafdeling op Kings Park verslaan. Die eindstryd is op 29 Oktober 2011 beslis tussen die Leeus en die Natalse Haaie met die Leeus wat die titel gewen het.

Voor die aanvang van die seisoen het al die provinsiale spanne in een verpligte vriendskaplike wedstryd elk gespeel. Die uitslae word hier onder weergegee.




</doc>
<doc id="48875" url="https://af.wikipedia.org/wiki?curid=48875" title="Billboard 200">
Billboard 200

Die "Billboard" 200 is 'n weeklikse ranglys van die 200 mees verkope musiekalbums en EP's in die Verenigde State wat deur die "Billboard"-tydskrif gepubliseer word. Daar word gereeld na hierdie ranglys verwys om die gewildheid van 'n kunstenaar of groep kunstenaars vas te stel. Handelinge word gewoonlik aan hul nommereen-items onthou — dit is daardie albums wat alle ander in die mark in verkope ootref het, vir minstens een week.

Die ranglys word alleen saamgestel uit verkoopsyfers (beide in die kleinhandel as digitaal) van albums in die Verenigde State. Die verkoopsyfers wat in ag geneem word, word van Maandag tot Sondag versamel. Die volgende Dondersdag word daardie week se syfers gepubliseer, maar dít onder die datum van die volgende Saterdag.

Normaalweg word nuwe materiaal in die Amerikaanse mark op 'n Dinsdag vrygestel. Digitale aflaaie word onder die "Billboard" 200-tabulerings ingesluit, solank die album in sy geheel afgelaai word. Albums wat nie in die VSA vir kleinhandelverkope gelisensieer is nie, maar in die VSA as invoere aangekoop word, word nie by die ranglysberekeninge in ag geneem nie. 'n Langstaande beleid wat titels uitgesluit het wat net by uitgesoekte verkoopspunte soos Wal-Mart en Starbucks te koop aangebied is, is op 7 November 2007 geskrap en het op die publikasie van 17 November effek geneem.



</doc>
<doc id="48876" url="https://af.wikipedia.org/wiki?curid=48876" title="Skellington">
Skellington

Skellington was sanger-liriekeskrywer Britt Daniel se eerste musiekgroep. Die groep is in 1990 in Austin, Texas (VSA) tot stand gekom en het drie kasette vrygestel voordat hulle in 1992 ontbind het. Daniel het later voortgegaan om Spoon te stig.

Skellington het "This Town's Gone Dry" in 1991 opgeneem en self vrygestel, met "Skellington" EP wat in 1992 daarop gevolg het. Hul laaste uitgawe, "Skellington Rex", het snitte bevat wat later op Spoon se debuutalbum "Telephono" heropgeneem is.


</doc>
<doc id="48878" url="https://af.wikipedia.org/wiki?curid=48878" title="Cassette">
Cassette

Cassette is 'n Suid-Afrikaanse musiekgroep. Die groep het vir hul debuutalbum "Welcome Back to Earth" 'n SAMA (Suid-Afrikaanse Musiektoekenning) vir "Best Rock Album" (beste rockalbum) in 2007 gewen. Hulle is ook in twee ander kategorieë genomineer, waaronder díe van "Best Group" (beste groep). In 2008 is Cassette in die "Best Live Performer"- (beste regstreekse opvoerder) kategorie by die MTV Africa Music Awards genomineer.

Cassette het al samewerkinge met Mahotella Queens, Zubs, Vusi Mahlasela, onder meerdere Suid-Afrikaanse kunstenaars, gehad. Hulle het ook al internasionale handelinge in konsert ondersteun, waaronder Pink, Evanescence, Eagle-Eye Cherry en BLØF. In Desember 2007 het Cassette die 46664-konsert geopen.



</doc>
<doc id="48883" url="https://af.wikipedia.org/wiki?curid=48883" title="The Get Up Kids">
The Get Up Kids

The Get Up Kids is 'n Amerikaanse alternatiefrock-groep uit Kansas City, Missouri. Die groep is in 1995 gevorm en was 'n groot rolspeler die middel-90's emo-toneel, 'n tydperk was as die "tweede golf" van emo-musiek bekend staan. Soos wat hul gewildheid toegeneem het, het hulle met groepe soos Green Day en Weezer op musiektoere gegaan, totdat hulle later hul eie internasionale toere onderneem het en byvoorbeeld in Japan en Europa opgetree het. Hulle het die plate-etiket Heros & Villains gestig wat as beginpunt vir die vrystelling van The Get Up Kids se albums gedien het, maar later ook as lanseervlak vir van hul kantlynprojekte soos The New Amsterdams en Reggie and the Full Effect.

The Get Up Kids is tydens hul bestaan deurgaans as 'n prototipiese emo-groep geag weens hul groot bydrae tot die Midwestelike emo-beweging van die middel 1990's. Die groep het egter — soos menige ander emo-groep — probeer om aan die term afstand te doen, aangesien vlee op die "emo-groep"-beeld neersien. Jare later het kitaarspeler Jim Suptic om verskoning gevra vir die invloed wat The Get Up Kids op moderne emo-groepe in die derde golf van die emo-beweging gehad het:

Weens interne konflik het die groep in 2005 ontbind. In 2008 het hulle egter 'n 2009 reünietoer aangekondig ter steuning van die heruitreiking van "Something to Write Home About", hul suksesvolste ateljeealbum. Sedert die groep weer saam is het hulle reeds genoeg materiaal geskep om 'n album te vul, maar die groep oorweeg daarvoor alternatiewe vrystellingsmetodes.



</doc>
<doc id="48886" url="https://af.wikipedia.org/wiki?curid=48886" title="Lotus Plaza">
Lotus Plaza

Lotus Plaza is die soloprojek van Amerikaanse musikant Lockett Pundt, die kitaarspeler en multi-instrumentalis van Atlanta-gebaseerde ambiansgroep Deerhunter. Pundt het by Deerhunter in 2005 as kitaarspeler aangesluit. Sy debuutalbum onder die Lotus Plaza-persona, "The Floodlight Collective", is op 23 Maart 2009 op laserskyf (CD) en viniel uitgereik en het gemengde kritiek ontvang. Pundt lys sy grootste musikale invloede as Stereolab, My Bloody Valentine en Roxy Music.

Lockett Pundt as lid van Deerhunter:

As Lotus Plaza:


</doc>
<doc id="48889" url="https://af.wikipedia.org/wiki?curid=48889" title="Tomáš Berdych">
Tomáš Berdych

Tomáš Berdych (Tsjeggiese uitspraak: [toˈmaːʃ ˈbɛrdɪix], ; * 17 September 1985 in Valašské Meziříčí) is 'n Tsjeggiese professionele tennisspeler. Hy is 'n lang, skraal speler wat sy vlak houe as wapen aanwend en sedert 2002 professioneel deelneem. In 2010 het hy die halfeindstryd van die Franse Ope en die eindstryd van die Wimbledon-kampioenskap bereik. Op 18 Mei 2015 was hy nommer vier in wêreldtennis vir mans.

Tydens die Paryse Meesters van 2005 het Berdych sy eerste ATP Masters Series-titel gewen. Hy het in hierdie toernooi Jiří Novák, die tweede geplaasde Guillermo Coria, die dertiende geplaasde Juan Carlos Ferrero, die sewende geplaasde Gaston Gaudio, die agtste geplaasde Radek Štěpánek en die sesde geplaasde Ivan Ljubičić verslaan. Ander hoogtepunte in 2005 was sy oorwinning oor die wêreldnommertwee Rafael Nadal in die eerste rondte van die Cincinnati Masters, die haal van die eindstryd in die Sweedse Ope en die haal van die halfeind in Washington. In 2006 het Berdych tydens die Gerry Weber Ope sy eerste graseindstryd gehaal, waarin hy teen die wêreld nommer een Roger Federer 0–6, 7–6, 2–6 verloor het. Nog 'n hoogtepunt in 2006 was sy oorwinning oor die wêreldnommertwee Rafael Nadal tydens die Kanadese Meesters 6–3, 4–6, 7–6(5).

In Oktober 2006 het Berdych sy tweede ATP-eindstryd van daardie jaar in Mumbai gehaal, maar hy is deur die Rus Dmitri Toersoenof verslaan. In die meesterstoernooi van Madrid het Berdych vir Roddick en Nadal geklop en sodoende die halfeindrondte bereik.

Berdych is as gevolg van sy oorwinning oor die Spanjaard Rafael Nadal nie gewild by die Spaanse tennisliefhebbers nie. Tydens die wedstryd tussen die Spanjaard en Berdych is daar gereeld in laasgenoemde se rigting geskreeu. In die halfeind teen Fernando González is Berdych se spel hierdeur beïnvloed en hy het die wedstryd verloor.

Berdych kon nie sy Meesterstitel in Parys behou nie: hy het teen Dominik Hrbatý in die kwarteindstryd verloor. In die rondtes voor dit het Berdych Olivier Rochus en Robby Ginepri uitgeskakel.

Die tabel toon Berdych se prestasie tydens elk van die Grand Slam-toernooie in mansenkels waaraan hy deelgeneem het:



</doc>
<doc id="48895" url="https://af.wikipedia.org/wiki?curid=48895" title="The O.C.">
The O.C.

The O.C. is 'n Amerikaanse tienerdrama-televisiereeks wat vir die eerste keer op 5 Augustus 2003 op die Fox-netwerk in die VSA uitgesaai is en tot en met die laaste episode op 22 Februarie 2007 oor vier seisoene gestrek het. Die reeks, wat deur Josh Schwartz geskep is, volg die fiktiewe lewens van 'n groep tieners en hul families wat in Newport Beach in Organge County, Kalifornië woonagtig is.

"The O.C." is in meer as vyftig lande uitgesaai en was een van die gewildste nuwe dramas van 2003. "The O.C." het 9.7 miljoen kykers in die eerste seisoen gelok, maar kykertalle het daarna begin daal. Die lae kykertalle het in vroeg 2007 tot die kansellering van die reeks gelei, nadat daar oor vier seisoene altesaam 92 episodes uitgesaai is.

Die reeks draai om Ryan Atwood, 'n besorge tiener uit 'n gebroke tuiste wat deur die ryk en filantropiese Sandy en Kirsten Cohen aangeneem word. Ryan en sy surrogaatbroeder Seth, 'n sosiaal ongemaklike en aanvanklik vriendelose tiener, hanteer die lewe as buitestaanders in die wilde hoë-klas wêreld van Newport Beach. Dít sluit in hul gewoonlik probleem- en immer dramatiese verhoudinge met Summer Roberts, Marissa Cooper, Alex Kelly, Lindsay Gardner, Taylor Townsend, en andere. Die reeks volg ook MArissa se moeder, Julie Cooper, en vir die eerste twee seisoene ook haar gewese man Jimmy Cooper en Kirsten se oorbarende vader Caleb Nichol. Skoolwaterpololspeler Luke Ward, Marissa se ou en vroeë teenkarakter tot Ryan en Seth, veroorsaak in die eerste seisoen probleme. Drama ontstaan ook rondom Marissa se jonger suster, Kaitlin Cooper. Hierdie hoofkarakters het probleme en verhaalboë met talle steunkarakters vanuit hul verledes, werkplek, en skool.



</doc>
<doc id="48896" url="https://af.wikipedia.org/wiki?curid=48896" title="Elektra Records">
Elektra Records

Elektra was 'n platemaatskappy wat in 1950n deur Jac Holzman in New York opgerig is. Hy is tot hierdie stap geïnspireer nadat hy 'n optrede van Georgianna Banister bygewoon het. Hy het besluit om die musiek self uit te gee en 1951 het 150 eksemplare van "New Songs by John Gruen" verskyn: 100 eksemplare vir verkope en 50 vir promosiedoeleindes. Ná enkele maande het Elektra sy eerste terugslag as beginnende platemaatskappy beleef: die verspreider het die vyftig gratis eksemplare verloor. Die ander 100 is aan Holzman terugbesorg.

Holzam het later besluit om 'n platewinkel vir meestal folkmusiek te open. Die winkel is gereeld deur folkliefhebbers uit die buurt besoek en so het Holzman in kontak gekom met folksangeres Jean Ritchie. Die resultaat was Elektra se tweede albumuitgawe: "Jean Ritchie Singing the Traditional Songs of Her Kentucky Mountain Family". Daar is net enkele honderde eksemplare van verkoop, maar die LP is goed ontvang. Elektra het geblyk om op die regte pad te wees en gevolglik het Holzman besluit om sy eie opnameapparatuur aan te skaf.

Elektra het geleidelik gegroei en veral op folk en blues gefokus. In die begin van die 1960's het 'n belangrike deurbraak vir Elektra voorgekom toe Holzman Judy Collins kontrakteer. Die sake hetdaarna só goed verloop dat Holzman die produksie aan Mark Abramson en later Paul Rothchil oorgelaat het. Elektra het toe op die vervaardiging van popkunstenaars begin fokus, meestal om kommersiële redes. 'n Eerste kontrak met The Lovin' Spoonful het deur die mat geval, maar Elektra het wel daarin geslaag om die groep Love binne te haal. In Mei 1966 het Holzman die Whiskey A Go-Go in Los Angeles besoek om Love daar te sien optree. As openingshandeling het 'n toe nog onbekende groep opgetree waar Holzman self ook nog nooi van gehoor het nie, maar wat later een van die mees legendariese groepe op die poptoneel sou word: The Doors. Ná aarselinge met Rothchild is The Doors gekontrakteer.

Van toe af het die sake vir Elektra uitstekend gegaan, maar Holzman het besef dat sy platemaatskappy te klein was om selfstandig voort te bestaan. In 1967 het hy Elektra vir VS$10 miljoen aan Warner Brothers verkoop, al het Elektra as onderdeel van Warner Brothers voortgegaan om sy eie keuses te maak en beslissings te neem. So het Elektra in die 1970's besluit om hul meer op country, rock en funk te rig. Holzman was toe reeds nie meer betrokke nie: hy het in 1973 met pensioen gegaan.

In Februarie 2004 het Warner Music Group Elektra en Atlantic Records versmelt. Sedertdien word albums onder die logo van Atlantic Records gepubliseer.


</doc>
<doc id="48901" url="https://af.wikipedia.org/wiki?curid=48901" title="Matador Records">
Matador Records

Matador Records is 'n Amerikaanse plate-etiket wat bekend is vir die aantal wêreldberoemde indierock kunstenaars en musiekgroepe wat hulle kontrakteer. Die etiket is in beide New York Stad en Londen gebaseer.

In 1989 is Metador deur Chris Lombardi vanuit sy woonstel in New York Stad gestig. In 1990 is hy deur die voormalige bestuurder van Homestead Records, Gerard Cosloy, vergesel. In 1994 het die etiket 'n samewerkingsooreenkoms met Atlantic Records aangegaan, wat 'n paar jaar geduur het. Capitol Records het in 1996 'n belang van 49% in Metador gekoop, maar in 1999 het Lombardi en Cosloy hierdie aandele teruggekoop. Vanaf 2002 is Beggars Group mede-eienaar.

Onlangs was daar 'n konflik tussen Metador en die Recording Industry Association of America (RIAA), aangesien dese die etiket op hul ledelys geplaas het, terwyl Metador nog nooit 'n lid van die RIAA was nie. Slegs ná herhaaldelike versoeke deur Metador is die etiket van die ledelys geskrap.



</doc>
<doc id="48902" url="https://af.wikipedia.org/wiki?curid=48902" title="Can">
Can

Can (tot 1970 bekend as The Can) was 'n eksperimentele en avant-garde rockgroep wat in 1968 in Wes-Duitsland opgerig is. Hulle was geen konvensionele kommersiële groep nie; trotsdem word hulle tot die belangrikste Krautrock-groepe gereken en het hulle talle van vandag se kunstenaars in die rock- en elektroniese musiek beïnvloed. Hulle het wel invloed van tydgenote soos The Velvet Undeground en Frank Zappa getrek, maar hul eie musiek was veel ernstiger en ontoegankliker. Hul opnames het nie uit popliedjies bestaan nie, maar het geluide, sintetiseerders, wêreldmusiek, knip-en-plaktegnieke en elektroniese musiek bevat.



</doc>
<doc id="48908" url="https://af.wikipedia.org/wiki?curid=48908" title="Homokinetiese koppeling">
Homokinetiese koppeling

'n Homokinetiese koppeling, konstantesnelheidslasas, Rzeppa-as of kortweg homokineet word veral gebruik as onderdeel van 'n knikbare aandryfas in onder andere motorvoertuie. Dit staan in Engels bekend as 'n "Constant-velocity joint", kortweg "CV joint".

"Homokineties" beteken "gelyke snelheid"; in hierdie geval word na hoeksnelheid verwys. Die uitgaande as van die homokinetiese koppeling het op elke oomblik dieselfde hoeksnelheid as die ingaande as. Dít in teenstelling tot die kardaniese koppeling, waarby, by 'n konstante hoeksnelheid van die ingaande as, die uitgaande as 'n afwisselend hoër en laer hoeksnelheid het, waarby hierdie fluktuasies groter is namate die knikhoek van die koppeling groter is.

Die homokinetiese koppeling is in 1928 deur Alfred Hans Rzeppa uitgevind, wat as ingenieur by Ford werksaam was. Hierdie koppeling bestaan uit 'n kooi en 'n binnebol, beide met gleuwe waarin staalkogels kan beweeg. Daar bestaan egter ook ander konstruksies, soos die DKW F1.

Homokinetiese koppelinge is onmisbaar in 'n voorwielaangedrewe motorvoertuig. Hulle sorg daarvoor dat die wiele met 'n gelykmatige hoeksnelheid aangedryf word, ook by 'n groot stuuruitslag (50° word gemaklik hanteer). As hier 'n kardaniese koppeling gebruik sou word (soos vroeër by onder andere die Citroën Traction Avant en die eerste uitvoerings van die Citroën 2CV), sou die voertuig by groot stuuruitslae (byvoorbeeld by parkeerbewegings) skokkerig ry.

By 'n agterwielaangedrewe motorvoertuig hoef die kardanas slegs 'n klein knikhoek te maak vanweë die vering van die agteras. Deurdat hierdie knikhoek klein is, kan hier met 'n eenvoudiger kardaniese koppeling volstaan word. Bowendien bevat 'n kardanas meestal twee kardankoppelinge, sodat die verlengde eerste en derde dele van die driedelige kardanas ewewydig is. Dít lewer ook 'n gelykmatige oorbrenging. Sommige agterwielaangedrewe voertuie het egter ook homokinetiese koppelinge in die agterasse.



</doc>
<doc id="48909" url="https://af.wikipedia.org/wiki?curid=48909" title="Diego Forlán">
Diego Forlán

Diego Forlán Corazo (Montevideo, 19 Mei 1979) is 'n Uruguaanse professionele sokkerspeler wat vir Cerezo Osaka speel en vanaf 2002 tot 2014 vir die Uruguaanse nasionale sokkerspan gespeel het. Na afloop van die Sokker-Wêreldbekertoernooi in 2010 is hy as die beste speler van die toernooi aangewys.


</doc>
<doc id="48927" url="https://af.wikipedia.org/wiki?curid=48927" title="Konstantinos Paparrigopoulos">
Konstantinos Paparrigopoulos

Konstantinos Paparrigopoulos (Κωνσταντίνος Παπαρρηγόπουλος) (1815-1891) word beskou as die grondlegger van moderne Griekse geskiedskrywing. Hy het sy ontleding van Griekse geskiedenis, van antieke tot moderne tye, as ononderbroke verloop van gebeure voorgelê in sy multi-band "Geskiedenis van die Griekse Volk", en is ook bekend om sy oorspronklike ondersoek na die Bisantynse geskiedenis, asook ander Griekse studievelde. 

Paparrigopoulos is gebore in Konstantinopel in 1815. Sy pa, 'n boorling van Vytina, is om die lewe gebring deur die gepeupel van Konstantinopel met die uitbreek van die Griekse onafhanklikheidsoorlog in 1821. Paparrigopoulos het nie net dié grusame toneel aanskou nie, maar het ook die terregstelling van sy broer, Michael, asook van sy twee ooms bygewoon. Sy ma het die slagting ontsnap en na Odessa gevlug, waar Paparrigopoulos sy studies kon verwesentlik met 'n beurs van Tsaar Alexander I.

In 1830 het Paparrigopoulos na Griekeland gereis om te studeer aan die "Sentrale Skool" (Κεντρικό Σχολείο) van Aegina, gestig deur die Griekse leier Ioannis Kapodistrias. Hy het sy studies voortesit by universiteite in Frankryk en Duitsland.

Met sy terugkeer na Griekeland is Paparrigopoulos aangestel in die Ministerium van Justisie, maar het hom in 1845 onttrek aangesien hy nog nie oor Griekse burgerskap beskik het nie. Hy is heraangestel as onderwyser toe hy sy Griekse burgerskap (as 'n "Gortyniaan") ontvang het. In 1851 word hy 'n professor in geskiedenis aan die Nasionale en Kapodistriaanse Universiteit van Athene.

In 1873 het Paparrigopoulos sy geliefde seun, die beroemde digter Dimitrios Paparrigopoulos, afgestaan aan die dood. In 1876 en 1884 het die Griekse staat hom aangewend in nasionale belang, deur hom aan te stel as president van die "Nasionale Verdediging" en as president van die "Uitstalling van gedenkwaardighede van die Onafhanklikheidsoorlog".

In 1843, tydens sy werksaamheid by die Ministerie van Justisie, het Paparrigopoulos sy eerste ondersoek bekendgestel, "Omtrent die emigrasie van Slawiese stamme uit die Peloponnese", waardeur hy met robuuste argumente Fallmerayer se mening teëstaan dat moderne Grieke van Slawiese afkoms is, sonder enige bloedverwantskap aan die antieke Grieke. In 1844 het hy sy tweede verslag bekendgestel, "Die laaste jaar van Griekse onafhanklikheid", 'n ondersoek na die val van Korinthe. In 1855 lewer hy sy intreerede as professor van die universiteit, as teenredenasie vir 'n teorie wat die belang van Doriese invloed op die antieke Griekse beskawing sou geringskat.

Nietemin is sy monumentale geskrif die "Geskiedenis van die Griekse Volk", in 6 bande, wat later deur Pavlos Karolidis bygewerk is. Paparrigopoulos publiseer die eerste band in 1860 en voltooi sy werk in 1877 met die laaste band, 'n sinopsis van die Griekse onafhanklikheidsoorlog. Sy hoogs aangeskrewe boekdeel van die "Geskiedenis van die Griekse Volk" is die 1925 uitgawe van Eleftheroudakis wat bygewerk is deur Karolidis. In hierdie werk het hy die drieledige ontleding van eras aanvaar wat reeds deur Spyros Zampelios voorgestel is (antieke Hellenisme, middeleeuse Hellenisme en moderne Hellenisme) en dit aangewend as 'n hulpmiddel in die geskiedkundige verhaal van die Griekse volk deur die eeue.

In Griekeland is Paparrigopoulos algemeen aangeslaan as die voorste geskiedkundige van moderne Griekeland, aangesien hy die eerste was wat, in sy "Geskiedenis van die Griekse Volk", die Griekse verhaal van antieke tot onlangse tye as 'n eenheid behandel het, met 'n klem op die kontinuïteit van die Griekse volk. Terseldetyd het hy die belang van die Bisantynse ryk uitgelig en van die Bisantynse geskiedenis in die algemeen. Weens sy diepgaande ondersoeke, is vorige minagting jeens Bisantynse geskiedenis ingekort.

Al sy vernaamste geskrifte is in Grieks.



</doc>
<doc id="48928" url="https://af.wikipedia.org/wiki?curid=48928" title="Delos">
Delos

Die eiland Delos (Grieks: Δήλος, uitgespreek "ðilos"), is effens afgeleë in die midde van die byna sirkelvormige kring van eilande, die Kuklade, naby Mykonos, en is een van die belangrikste mitologiese, historiese en argeologiese terreine in Griekeland. Die uitgrawings van die eiland is van die omvattendstes in die Middellandse See-gebied. Die werk vind plaas onder leiding van die Franse Skool in Athene en baie van die artefakte wat gevind is, word uitgestal by die Argeologiese Museum van Delos en die Nasionale Argeologiese Museum van Athene. Delos is in 1990 deur UNESCO tot wêrelderfenisgebied verklaar.

Delos is as heilig beskou 'n millennium voor die Olimpiese Griekse mitologie dit beskryf het as die geboorteplek van Apollo en Artemis. Van die Heilige Hawe af kan twee keëlvormige heuwels gesien word wat landmerke aandui wat elders toegewy is aan 'n godin: een daarvan steeds met 'n voor-Griekse naam, Berg Kynthos, wat beskik oor 'n hoogte wat aan Dionysos toegewy is.

As 'n kultuursentrum het Delos 'n belangrikheid gehad wat sy natuurlike hulpbronne nooit sou kon verwesentlik nie. Leto van Homeros, op soek na 'n geboorteplek vir Apollo, het die eiland so aangespreek:




</doc>
<doc id="48929" url="https://af.wikipedia.org/wiki?curid=48929" title="Tiran">
Tiran

In klassieke politiek, is 'n tiran (Grieks: τύραννος, "tirannos") iemand wat 'n magsgreep uitgevoer het en mag behou uit eie middele, in teenstelling met oorerflike of konstitusionele prosesse. Hierdie soort bewind word na verwys as tirannie ("τυραννίς", "turannis").

Plato en Aristoteles definieer 'n tiran as "iemand wat regeer buite die wet, kyk na sy eie voordeel eerder as dié van sy onderdane, en wat ekstreme en wrede taktieke toepas – teen sy eie mense asook andere".

In algemene gebruik, dra die woord "tiran" 'n konnotasie van 'n krasse en wrede regeerder wat sy of haar eie belange, of die belange van 'n klein oligargie verhef bo die beste belange van die algemene bevolking, wat deur die tiran regeer of beheer word. Die Griekse term het geen perjoratiewe (d.w.s. negatiewe of afkeurige) konnotasie gedra tydens die Argaïese en Klassieke periodes nie, en het slegs sodanige betekenis verkry tydens die Hellenistiese periode.

Die woord is uit Latyn, "tyrannus", afgelei wat "onregmatige bewindhebber" beteken, en op sy beurt van die Grieks, τύραννος (d.i. "tyrannos"), afstam, d.w.s. "monarg, die regeerder van 'n polis"; die woord "tyrannos" het op sy beurt 'n voor-Griekse oorsprong.

In antieke Griekeland was tiranne invloedryke opportuniste wat mag verkry het deur die steun van verskillende faksies van 'n dêmos te bekom. Die woord "tyrannos", waarskynlik voor-Grieks, Pelasgiaans of van oostelike oorsprong, het dan geen etiese sensuur gedra nie; dit het eenvoudig na enigiemand verwys, hetsy goed of sleg, wat uitvoerende mag bekom het in 'n polis deur onkonvensionele middele. Steun vir die tiranne het gekom van die groeiende middelstand en die grondlose landelikes, of diegene wat by welgestelde landeienaars in die skuld was. Weliswaar kon hulle hulself op geen regsgronde beroep vir hul bewind nie, maar die mense het hulle bo die konings of die aristokrasie verkies. Die Griekse tiranne het mag behou deur huursoldate van buite aan te wend vir hul onderskeie stadstate. Thales het geskerts met tirannie deur 'n "bejaarde tiran" as die vreemdste verskynsel te beskryf, waarmee hy impliseer dat tiranne weens hul gebrek aan publieke steun, gou uit die kussings gelig word.


</doc>
<doc id="48930" url="https://af.wikipedia.org/wiki?curid=48930" title="Duitse Ambassade in Windhoek">
Duitse Ambassade in Windhoek

Die Duitse Ambassade in Windhoek (Duits: "Deutsche Botschaft Windhuk") is die diplomatieke sending van Duitsland na Namibië. Dit is geleë by Sanlamsentrum, 154 Independence Avenue in Windhoek. Die huidige ambassadeur van Duitsland in Namibië is Christian Matthias Schlaga wat die pos sedert Julie 2015 beklee.



</doc>
<doc id="48931" url="https://af.wikipedia.org/wiki?curid=48931" title="Manuel Neuer">
Manuel Neuer

Manuel Peter Neuer (* 27 Maart 1986 in Gelsenkirchen, Noordryn-Wesfale) is 'n Duitse sokkerdoelwagter wat tans vir die Bundesliga-sokkerklub FC Bayern München speel.

Neuer se kollegas het hom as die beste Duitse doelwagter van die Bundesliga-seisoen 2006/07 aangewys. Op 19 Mei 2009 is Neuer vir die eerste keer deur die nasionale Duitse sokkerafrigter Joachim Löw vir die Asië-toernooi van die Duitse sokkervereniging DFB se nasionale A-span benoem en het op 2 Junie in die wedstryd teen die Verenigde Arabiese Emirate (waarin Duitsland 'n 7-2 oorwinning behaal het) vir die eerste keer in die doelhok gestaan.

Manuel Neuer het daarnaas 'n belangrike bydrae tot Duitsland se sukses tydens die Europese U21-sokkerkampioenskappe van 2009 in Swede gelewer. Op 28 Mei 2010 is Neuer as doelwagter in Duitsland se nasionale sokkerspan benoem. Hy word 'n wêreldkampioen in 2014 toe Duitsland die FIFA Sokker-Wêreldbekertoernooi wen.



</doc>
<doc id="48932" url="https://af.wikipedia.org/wiki?curid=48932" title="Sanlamsentrum, Windhoek">
Sanlamsentrum, Windhoek

Die Sanlamsentrum is 'n sakegebou in die middestad van Windhoek, Namibië. Die sentrum in Independence Avenue is in 1990 opgerig, die jaar waarin Namibië sy onafhanklikheid verkry het.

Die Sanlamsentrum sluit 15 verdiepings kantoorruimte van 28 000 m² in en huisves onder meer die Duitse, Sweedse en Venezuelaanse ambassades, net soos die Amerikaanse Kulturele Sentrum ("American Cultural Center"), 'n uitbreiding van die Verenigde State se ambassade in Namibië. Dit is genoem na die Suid-Afrikaans-gebaseerde maatskappy Sanlam Bpk.


</doc>
<doc id="48956" url="https://af.wikipedia.org/wiki?curid=48956" title="Zombie Movie">
Zombie Movie

Zombie Movie is 'n kortfilm (15 minute) deur "2Chums Moving Pictures". Dit is op 14 Oktober 2005 vrygestel.




</doc>
<doc id="48981" url="https://af.wikipedia.org/wiki?curid=48981" title="Plutarchus">
Plutarchus

Plutarchus, gebore Plutarchos (Grieks: Πλούταρχος), met verkryging van sy Romeinse burgerskap, Lucius Mestrius Plutarchus (Μέστριος Πλούταρχος), "c." 46 – 120 n.C., was 'n Griekse historikus, biograaf, opstelskrywer en middelplatonis, mees bekend om sy "Parallelle Lewens" en "Moralia". Hy het afgestam van 'n vername familie in Chaironeia, Boiotië, 'n dorp sowat twintig myl oos van Delphi.

Plutarchus is gebore in 46 n.C. in die klein dorp Chaironeia, in die Griekse landstreek bekend as Boiotië. Sy familie was welgesteld. Die naam van Plutarchus se vader het nie behoue gebly nie, maar was miskien Nikarchos, te oordeel aan die algemene gebruik onder Griekse families om 'n naam in alternatiewe geslagte te herhaal. Die naam van Plutarchus se oupa was Lamprias, soos hy in "Moralia" te kenne gee, asook in sy "Lewe van Antonius". Sy broers, Timon en Lamprias, word dikwels genoem in sy opstelle en dialoë, waar Timon in die mees toegeneënde terme aangehaal word. Rualdus, in sy werk van 1624, "Lewe van Plutarchus", het die naam van Plutarchus se gade, Timoxena, uit interne getuienis van sy geskrifte verkry. 'n Brief is steeds bekend, van Plutarchus aan sy vrou, waar hy haar vra om nie toe te gee aan oormatige smart by die dood van hul tweejarige dogter Timoxena nie, lg. vernoem na haar moeder. Interessant genoeg, sinspeel hy op 'n geloof in reïnkarnasie in die vertrosingsbrief.
Sy presiese getal seuns is onseker, alhoewel twee van hulle, Autobulus en Plutarchus, dikwels vermeld word. Plutarchus se verhandeling oor die "Timaios van Plato" is opgedra aan een van hulle, en die huwelik van sy seun Autobulus is die geleëntheid vir een van die dinees aangeteken in 'Tafelgesprek.' 'n Ander persoon, Soklarus, word genoem in terme wat sou voorgee dat hy Plutarchus se seun was, maar dit word nêrens uitdruklik gestel nie. Sy verhandeling oor Huweliksvrae, gerig aan Eurydike en Pollianos, blyk haar te beskryf as 'n huisgenoot, maar sonder dat 'n mening gevorm kan word dat sy Plutarchus se dogter was.

Plutarchus het wiskunde en filosofie studeer by die Akademie van Athene onder Ammonios van 66 tot 67 n.C.. Hy het 'n aantal invloedryke vriende gehad, insluitend Quintus Sosius Senecio en Fundanus, beide gesaghebbende senatore, aan wie enige van sy latere geskrifte opgedra is. Plutarchus het wyd gereis in die Mediterreense wêreld, insluitend sentraal-Griekeland, Sparta, Korinthe, Patrai (d.i. Patras), Sardes en Alexandria, benewens twee reise na Rome.

By 'n sekere geleentheid het Plutarchus Romeinse burgerskap opgeneem. Soos aangedui deur sy nuwe naam, Lucius Mestrius Plutarchus, was die borg vir sy burgerskap Lucius Mestrius Florus, 'n Romein met konsulêre status, wat ook vir Plutarchus tot hulp was as 'n bron van historiese inligting rakende die "Lewe van Otho".

Hy het die oorgrote deel van sy lewe in Chaironeia gewoon, en is ingewy in die misteriekultus van die Griekse god Apollo. Blykbaar het sy pligte as die meer gesaghebbende van twee priesters van Apollo by die Orakel van Delphi (waar hy verantwoordelik was vir uitleg van die waarsêers van die Pythia) min van sy tyd in beslag geneem. Hy het 'n aktiewe sosiale en burgerlike lewe gelei en gelyketyd 'n ontsaglike opus van geskrifte die lig laat sien, waarvan heelwat behoue gebly het.

Vir baie jare het Plutarchus waargeneem as een van twee priesters by die tempel van Apollo te Delphi (die ligging van die roemryke Delphiese orakel) twintig myl van sy tuiste. Deur sy geskrifte en lesings het Plutarchus roem verwerf in die Romeinse ryk, maar het nietemin in sy geboorteplek bly woon, waar hy aktief deelgeneem het aan plaaslike sake, deur persoonlik waar te neem as burgemeester. By sy plattelandse landgoed het gaste van oor die ryk besoek afgelê vir diepe gesprek, onder toesig van Plutarchus in sy marmerstoel. Baie van hierdie dialoë is opgeteken en gepubliseer, en die 78 opstelle en ander werke wat behoue gebly het, staan nou bekend as die "Moralia".

Benewens sy pligte as priester van die Delphiese tempel, was Plutarchus ook magistraat in Chaironeia en het hy sy tuiste verteenwoordig op verskeie sendings in die buiteland in sy vroeë volwassenheid. Plutarchus het die archonskap beklee in sy tuismunisipaliteit, maar moontlik net as jaarlikse aanstelling, waarin hy meer as een keer waargeneem het. Hy het hom besorg oor selfs die onbenulligste sake van die dorp en het die geringste van pligte uitgevoer.

Die Suda, 'n middeleeuse Griekse ensiklopedie, meld dat keiser Trajanus vir Plutarchus aangestel het as prokurator van Illyrië. Nietemin beskou meeste historici dit as onwaarskynlik, aangesien Illyrië nie 'n prokuratoriale provinsie was nie, en Plutarchus waarskynlik nie Illyries magtig was nie.

Volgens die 10de eeuse historikus George Syncellus, het keiser Hadrianus, Plutarchus laat in sy lewe nominaal aangestel as prokurator van Achaea – 'n amp wat hom gemagtig het om die ampsparamente en -ornamente van 'n konsul te dra.

Plutarchus is tussen die jare 119 en 127 n.C. oorlede.


</doc>
<doc id="48983" url="https://af.wikipedia.org/wiki?curid=48983" title="Gelsenkirchen">
Gelsenkirchen

Gelsenkirchen is 'n selfregerende stad en historiese sentrum van steenkoolmynbou en swaar nywerhede in die Ruhrgebied, 'n digbevolkte nywerheidsgebied in die Duitse deelstaat Noordryn-Wesfale. Die stad het in Duitsland veral vanweë die plaaslike sokkerklub "FC Schalke 04" bekendheid verwerf.

Die huidige stadsgebied het as gevolg van 'n aantal inlywings van aangrensende stede soos Buer ontstaan. In 1903 het die bevolking vir die eerste keer die 100 000-kerf verbygesteek en in 1959 tot meer as 390 000 gestyg. Vandag is Gelsenkirchen met ruim 256 000 inwoners die elfde grootste stedelike nedersetting in Noordryn-Wesfale.

Dekades lank is die lewe in Gelsenkirchen deur steenkoolnywerhede oorheers. Vanweë die oortollige gas wat in brandstoffabrieke verbrand is, is na Gelsenkirchen dikwels as die "Stadt der 1 000 Feuer" ("Stad van 1 000 vure") verwys. Die nywerheidsomwenteling en vinnige groei van swaar nywerhede sedert die middel van die 19de eeu het gepaard gegaan met 'n ongekende bevolkingsgroei. Voor die Tweede Wêreldoorlog het baie van die werkers uit Pole gekom, later het immigrante uit Suid-Europa en Turkye hulle hier gevestig.

Die historiese werkersbuurte, myne en nywerhede het as industriële monumente bewaar gebly, terwyl Gelsenkirchen se ekonomie sedert die 1980's op ander sektore begin toespits. So onderneem die stad onder meer pogings om 'n sentrum van die sonenergiebedryf te word.


</doc>
<doc id="48986" url="https://af.wikipedia.org/wiki?curid=48986" title="Slaginstrument">
Slaginstrument

Perkussie is volgens die HAT slaginstrumente wat deel van ’n orkes of kleiner musiekgroep vorm. Die WAT beskryf perkussie verder as die klank wat deur die slaginstrumente voortgebring word, gewoonlik energiek en met ’n bogemiddelde ouditiewe impak, veral dié wat voortgebring word wanneer twee voorwerpe teen mekaar gestamp word. 

Die slagsinstrumente word gewoonlik op ’n kleiner verhoog langs die kontrabasse opgestel, of aan die teenoorgestelde kant langs die Franse horings. In ’n groot orkes op ’n groot verhoog sal dit die laaste linie agter die koperblasers vorm.

Daar word in die geneeskunde ook van perkussie gepraat wanneer daar na beklopping verwys word, soos wanneer fisioterapeute slym op die bors behandel en hulle posturale dreinering en perkussie toepas.

Gedurende die 18e eeu is daar gewoonlik slegs van pouke (keteltromme, timpani) gebruik gemaak, maar mettertyd is daar ŉ groter verskeidenheid van slaginstrumente bygevoeg (dit word vandag afsonderlik in die orkespartituur genoteer). 

Vandag tree poukespelers byvoorbeeld ook as soliste op en 'n hele paar werke is spesiaal vir slaginstrumente gekomponeer. Die slaginstrumente van die Westerse orkes is min of meer almal verbeterde vorme van nie-Europese instrumente. Slaginstrumente word in 2 groepe ingedeel, naamlik die met ŉ bepaalde toonhoogte (wat gestem word) en dikwels as melodiese instrument gebruik word, en die met 'n onbepaalde toonhoogte, wat ŉ ritmiese of kleurfunksie het. 

Die klankbron van slaginstrumente is ook tweërlei van aard en kan idiofonies wees, dit wil sê die klank word deur die hele klankliggaam voortgebring (byvoorbeeld die triangel of " driehoekie"), of membranofonies, dit wil sê die trillings van 'n gespanne vel is die eintlike geluidsbron.

Die pouk is die belangrikste slag instrument met 'n vaste stemming. Dit het 'n ketelvormige koper-klankliggaam, en 'n vel (gewoonlik kalfsleer, maar soms ook kunsleer) is oor die oop bokant gespan. Pouke word bespeel met stokke waarvan die koppe met verskillende materiale (meestal vilt) oorgetrek is om die verskillende trimbres te verkry. Die pouk het veral gedurende die kruistogte in Europa bekend geword en was aanvanklik sterk op die lees van die Asiatiese pouk geskoei. 

In die tweede helfte van die 16e eeu het die instrument sy halfronde vorm verkry, en gedurende die 18e eeu is dit vir die eerste keer in die orkes gebruik. In die tyd is dit hoofsaaklik vir harmoniese ondersteuning gebruik en omdat daar nouliks van modulasies sprake was, was 2 pouke (tonika en dominant) voldoende. Sedert Beethoven het die pouk ŉ groter rol in die orkes begin speel en het die stemmeganisme ook verbeter. (Pouke is geweldig gevoelig vir temperatuur en vogtigheidsverskille, en vroeër moes die poukenis die instrumente voortdurend tydens uitvoerings stem.) 

Aanvanklik is die "vel" van die pouk met toue gespan. Later is 'n skroefmeganisme hiervoor gebruik en nog later slegs een sentrale skroef. In die 2e helfte van die 19e eeu is die pedaalpouk ontwikkel, waarvan die skroefmeganisme deur 'n pedaal bedien is. Sedertdien kan pouke binne die omvang van 'n kwint (5e) of 'n sekst (6e) gestem word, en die pedaal het ook glissandi (glytone) moontlik gemaak. In die moderne orkes word daar gewoonlik tussen 2 en 5 pouke, wat deur een speler bespeel word, gebruik, maar 4 paarsgewys gestemde pouke, byvoorbeeld 2 G-en 2 C-pouke, kom die algemeenste voor. 

'n Bekende houtslaginstrument wat sedert die 18e eeu en veral in die 20e eeu dikwels in orkeste gebruik word, is die xilofoon. Dit bestaan uit 'n dubbele ry houtstafies, 'n diatoniese ry en 'n ry met chromatiese tussentone, wat op 'n onderstel vas is. Tussen die stafies is isolators van vilt of strooi. Dit word met 2 of meer stokke bespeel, en omdat die stafies nie 'n naklank het nie, is tremolo ŉ tipiese speelwyse waarop die toon verleng kan word. 

Die Glockenspiel (klokkespel) bestaan uit 2 rye metaalstafies en word met hamertjies met rubberkoppe bespeel. Dit is in die 18e eeu in die orkes ingevoer en 'n voorbeeld van die vroeë gebruik daarvan word in Händel se oratorium Saul (1738) aangetref. Die instrument is later van 'n toetsbord (klawers) voorsien. In 1886 het Mustel die celesta gebou, wat van buite baie soos 'n harmonium lyk. Die stafies was van staal en het op houtresonators gerus. 

Dit het 'n deursigtige klank en van die eerste werke waarin die celesta gebruik is, is die "Neutkrakersuite" van Tsjaikofski en wel in "Die dans van die suikerfeetjie". Die vibrafoon is in 1907 in die VSA gebou. Onder die instrument se metaalstafies hang metaalbuise waarin die klanktrillings voortgesit word, wat die karakteristieke vibrerende klank gee. Die trillinge kan gewysig word deur die lug vinniger of stadiger deur die buise te stuur (deur middel van 'n elektriese meganisme). 

Die vibrafoon word veral in ligte musiek gebruik. Die litofoon (met klipstafies of -plaatjies) is al baie vroeg in die Chinees-Indonesiese kultuur gebruik. Dit is eers deur Carl Orff (geb. 1895) in Westerse musiek gebruik, maar het min navolging gevind. Die sogenaamde "steeldrums" is van Trinidad afkomstig en word meestal in Amerikaanse "show" musiek gebruik. Simbale bestaan uit 2 konkawe koperskywe wat teen mekaar geslaan word. Die ghong is 'n ronde bronsplaat met 'n opstaande rand en 'n verdikking in die middel.

Slaginstrumente wat nie gestem word nie, vervul gewoonlik net 'n suiwer ritmiese funksie, of sorg vir 'n bepaalde klankkleureffek. Die bekendste is die tamboere, wat 'n silindriese vorm het en aan een of albei kante met vel le oorspan is. In die orkes word die kleintrom of militêre tamboer (2 velle, metaalkas), die roertrom (ietwat groter, 2- vellig, houtkas) en die groottrom (-tamboer) of Turkse trom (1- of 2- vellig, basinstrument) gebruik. 

Die Turkse trom is deur Mozart in sy opera "Die Entführung aus dem Serail" ("Die ontvoering uit die harem") gebruik om 'n Oosterse atmosfeer te verkry. Die snaartrom lyk soos die bastrom, maar het ŉ baie kleiner deursnee, ongeveer 400 mm. 

Dit word met 2 houtstokke bespeel, meestal vir vinnige en wisselende ritmes. Oor die onderste tromvel, waarop nie geslaan word nie, is snare gespan wat meetril wanneer die instrument bespeel word en 'n deurdringende rateltoon gee. Die tamboeryn (skelletrom) is ŉ eenvellige trom met klingelo aan die kant. Die instrument word met die hand geslaan of geskud. Dit het as ŉ tipiese sigeunermusiekinstrument bekend geword. 

Die triangel (driehoek) is 'n driehoekige staalstaaf waarop met ŉ metaalstafie geslaan word. Dit is saam met simbale gedurende die 18e eeu ingevoer Kastanjette is 'n geliefde Spaanse instrument wat veral vir die begeleiding van dansers gebruik word. Dit bestaan uit 2 houtklappers wat aan die vingers geheg word. Kastanjette word gewoonlik gebruik om 'n Spaanse atmosfeer te suggereer. Die tamtam is 'n soort ghong (meestal groter) sonder 'n opstaanrand.

Slaginstrumente of perkussie word op die basis van klankvoortbrenging in verskillende groepe verdeel. 
Die geluid word deur 'n materiaal met natuurlike klankrykheid veroorsaak word, met ander woorde 'n vastestof wat in hoorbare trillings gebring kan word. (bv. xilofoon – hout, driehoek – metaal.) 

Die geluid word deur 'n vel of membraan veroorsaak. (bv. timpani, klein trom) 

Die geluid word voortgebring deur 'n snaar in beweging te bring. (bv. klavier, kitaar en viool.)











Handwoordeboek van die Afrikaanse Taal (6de uitgawe), soos by <nowiki>https://viva-afrikaans.org/portale/woordeboekportaal</nowiki> op 5 Junie 2019 besigtig

<nowiki>https://www.roodekrans.net/sites/default/files/Gr.%203%20Assesseringstaak%20-%20Perkussie-instrument..pdf</nowiki>:

Woordeboek van die Afrikaanse Taal, soos by <nowiki>https://viva-afrikaans.org/portale/woordeboekportaal</nowiki> op 5 Junie 2019 besigtig



</doc>
<doc id="48988" url="https://af.wikipedia.org/wiki?curid=48988" title="Bambous">
Bambous

Bambous is 'n dorp in die distrik Black River in Mauritius, op die pad van Tamarin na die hoofstad Port Louis.


</doc>
<doc id="48990" url="https://af.wikipedia.org/wiki?curid=48990" title="Fuck">
Fuck

Fuck is 'n Amerikaanse indierockgroep uit Oakland, Kalifornië wat in 1993 gevorm is. Die groep bestaan uit Timothy Prudhomme, Geoff Soule, Kyle Statham, en Theodore Ellison. Hulle het al onder verskeie etikette vrygestel, waaronder Matador Records en Homesleep Records (Italië).





</doc>
<doc id="49000" url="https://af.wikipedia.org/wiki?curid=49000" title="Andrés Iniesta">
Andrés Iniesta

Andrés Iniesta Luján (gebore op 11 Mei 1984 in Fuentealbilla) is 'n Spaanse sokkerspeler. Hy speel sedert 1996 as middelvelder by FC Barcelona en draf ook vir die Spaanse nasionale sokkerspan uit. Sy bynaam is "El Blanquito" ("Die Bleekgesig"), wat na sy bleek gelaat verwys, 'n familietrek van sy moeder se kant.

Op 11 Julie 2010 teken hy Spanje se enigste doel tydens die eindstryd van die FIFA Sokker-Wêreldbekertoernooi in 2010 teen Nederland aan. Met die doel wen Spanje die toernooi, die eerste keer in die geskiedenis wat die eer hulle te beurt val.

Vir die Spaanse nasionale sokkerspan:


</doc>
<doc id="49001" url="https://af.wikipedia.org/wiki?curid=49001" title="Mangosuthu Buthelezi">
Mangosuthu Buthelezi

Mangosuthu Buthelezi (1928–) is 'n Zoeloehoofman en politikus. Hy is ook die stigter en leier van die Inkatha-Vryheidsparty (IVP). Vanaf 1994 tot 2004 het hy as die minister van Binnelandse Sake in die kabinette van Nelson Mandela en Thabo Mbeki gedien.

Mangosuthu (Gatsha) Ashpenaz Nathan Buthelezi is op 27 Augustus 1928 in Mahlabathini in die Unie van Suid-Afrika gebore. Aan die einde van die 1940's het hy by die ANC-jeugliga (ANCYL) aangesluit. Met verloop van tyd het hy kommunisme verwerp en sy rug op die African National Congress gekeer.

In 1964 tree hy as 'n akteur in die fliek "Zulu" op, waarin hy die rol van koning Cetshwayo vertolk het.

In die 1970's word hy die leier van die voormalige KwaZulu-tuisland, en staan as die hoof daarvan tot met die verkiesing van 1994. Die ANC het hom vel gekritiseer omdat hy in die 1970's en 1980's saam met die toenmalige Suid-Afrikaanse apartheidsregering saamgewerk het.

In 1975 stig hy die Inkatha-Vryheidsparty.

Van 1994 tot 2004 was Buthelezi die minister van Binnelandse Sake in die Suid-Afrikaanse regering. Hy het in die kabinette van Nelson Mandela en Thabo Mbeki gedien.

Hy het in 1952 met Irene Mzila († 2019) in die huwelik getree en het drie seuns en vier dogters.



</doc>
<doc id="49002" url="https://af.wikipedia.org/wiki?curid=49002" title="Fuentealbilla">
Fuentealbilla

Fuentealbilla is 'n klein dorpie en munisipaliteit in die Spaanse provinsie Albacete in die streek Kastilië-La Mancha met 'n oppervlakte van 108 km². In 2011 tel Fuentealbilla 2 029 inwoners.




</doc>
<doc id="49003" url="https://af.wikipedia.org/wiki?curid=49003" title="Mahlabatini">
Mahlabatini

Mahlabatini is 'n klein dorpie in KwaZulu-Natal, Suid-Afrika. Die dorpie is 15 km noord van Ulundi.

Dit is in 1898 deur die Britte gestig as 'n magistraatkantoor. Die naam beteken "plek van wit sande".

Die distrik is 1 600 km groot. Daar word hoofsaaklik met beeste, skape en bokke geboer.




</doc>
<doc id="49004" url="https://af.wikipedia.org/wiki?curid=49004" title="Kabinet van F.W. de Klerk">
Kabinet van F.W. de Klerk

Die Kabinet van F.W. de Klerk was vanaf 16 Augustus 1989 tot 11 Mei 1994 in Suid-Afrika aan bewind.



</doc>
<doc id="49005" url="https://af.wikipedia.org/wiki?curid=49005" title="Kabinet van P.W. Botha">
Kabinet van P.W. Botha

Die Kabinet van P.W. Botha was vanaf 9 Oktober 1978 tot 15 Augustus 1989 in Suid-Afrika aan bewind.



</doc>
<doc id="49007" url="https://af.wikipedia.org/wiki?curid=49007" title="Stilbaai">
Stilbaai

Stilbaai, ook bekend as die "Baai van die slapende skoonheid", is 'n dorp langs die suidelike kus van Suid-Afrika, tussen Riversdale en Albertinia, 26 km van die N2 nasionale hoofweg, en ongeveer 4 ure se motorrit vanaf Kaapstad. Dit is deel van die Hessequa-munisipaliteit in die Wes-Kaapprovinsie. Die strand by Lappiesbaai is as 'n blouvlagstrand gesertifiseer en bevat ook die sogenaamde "Preekstoel", 'n kenmerkende rots wat uit die sand steek. Die Goukourivier verdeel die dorp in twee, naamlik Stilbaai-oos en Stilbaai-wes, met die hawe geleë op die westelike oewer. Die rivier kan vir ongeveer 15 km bevaar word.

Die eerste erwe is in 1894 uitgemeet. In 1930 is die twee dele met 'n pont verbind wat later in 1955 met 'n brug vervang is.

Stilbaai se munisipale raad het in 1975 'n wapen by die Buro vir Heraldiek geregistreer : "In silwer, 'n golwende dwarsbalk van blou vergesel in die skildhoof van 'n skulp en in die skildvoet van 'n anker, alles rooi, die anker gekabel van swart; die skild aan weerskante rond uitgesny van blou, elk belaai met 'n regop swemmende vis van goud". Die helmteken was 'n seilboot, en die wapenspreuk "Otium maritimum".

Stilbaai het 'n matige klimaat en die gebied kry bykans eweveel reën in al vier seisoene, met hoogtepunte wat bereik word in herfs en lente.

Temperatuur wissel gemiddeld tussen 20° en 28° Celsius in die somer en tussen 12° en 20° Celsius in die winter. Die reënval is gemiddeld 639,2 mm per jaar.

Stilbaai het 'n aantal natuurreservate. Aan die oostekant is Pauline Bohnen-natuurreservaat, 'n groot reservaat met verskeie staproetes. Die Skulpiesbaai-natuurreservaat is naby die hawe geleë en strek tot by die Noordkapperpunt-visvywers. Die Geelkrants-natuurreservaat is langs die "Preekstoel" geleë.





</doc>
<doc id="49008" url="https://af.wikipedia.org/wiki?curid=49008" title="Pous Innocentius X">
Pous Innocentius X

Innocentius X was die 236ste pous van die Rooms-Katolieke Kerk van 1644 tot 1655. Na sy opleiding as regsgeleerde volg hy Pous Urbanus VIII op. Hy was polities baie slim en het die wêreldlike mag van die Vatikaan aansienlik uitgebrei. Hy was die agter-agter-agter-kleinseun van Pous Alexander VI.

Pous Innocentius X is gebore as Giovanni Battista Pamphilj of Pamphili op 6 Mei 1574 in Rome, Italië seun van Camillo Pamphilj en sy vrou Flaminia de Bubalis. Sy familie was afkomstig van Gubbio in Umbrië. Hy behaal 'n graad in die regte aan die Collegio Romanum en volg sy oom Girolamo Pamphilj op as ouditeur van die Rota. Op 19 Januarie 1626 stel Pous Gregorius XV hom aan as titulêr patriarg van Antiochië. Op 30 Mei 1626 stuur Pous Urbanus VIII hom as nuntius na Spanje. Op 30 Augustus 1626 stel Pous Urbanus VIII hom aan as kardinaal in pectore. Op 19 November 1629 word hy aangestel as kardiaal-priester van S. Eusebio. Op 15 September 1644 volg hy Pous Urbanus VIII en word gekroon op 4 Oktober 1644 deur kardinaal Carlo de' Medici. Hy regeer tot sy dood op 7 Januarie 1655 en word opgevolg deur Pous Alexander VII.
Die naam ‘Innocentius’ beteken 'onskuldige'.


Die konklaaf na die dood van Pous Urbanus VIII was stormagtig en het geduur van 9 Augustus 1644 tot 15 September 1644. Die Spaanse kandidaat kardinaal Firenzola, was nie aanvaarbaar vir die Franse kardinale gelei deur kardinaal Mazarin nie. Pamphilj is as kompromis-kandidaat verkies en hy neem die naam Innocentius X aan.

Na sy verkiesing kla die nuwe pous die Barberini-familie aan van die misbruik van publieke fondse. Die broers Francesco, Antonio en Taddeo Barberine vlug na Parys, waar hulle beskerm word deur kardinaal Mazarin. Innocentius het hulle eiendomme gekonfiskeer. Op 19 Februarie 1646 publiseer hy 'n bul wat kardinale verbied om Rome vir langer as ses maande te verlaat sonder die toestemming van die pous. Die Franse parlement het die ordinansie ongeldig verklaar vir Frankryk. Innocentius moes toegee toe kardinaal Mazarin dreig om Franse troepe na Italië te stuur. Die betrekkinge met Frankryk het later verbeter, die Barberini is gerehabiliteer en 'n seun van Taddeo, Don Maffeo Barberini het getrou met Olimpia Giustiniani, 'n niggie van die pous.
Op 31 Mei 1653 publiseer Innocentius X sy bul "Cum Occasione" waarin die vyf stellings van die Jansenisme veroordeel word. Dit het aanleiding gegee tot die formulierstryd. Blaise Pascal het die Janseniste gesteun, maar uiteindelik is hulle uitgeroei en hulle klooster in Port-Royal is met die grond gelyk gemaak.

Innocentius het die oorlog teen Parma, wat sy voorganger Pous Urbanus VIII begin het, voortgesit. Op 2 September 1649 vernietig die pouslike troepe die stad Castro.

Die pous publiseer op 26 November 1648 'n bul met die titel "Zelo Domus Dei" waarin hy die Vrede van Wesfale (ook Vrede van Münster) veroordeel. Die Europese magte verontagsaam die bul.

In die Engelse Burgeroorlog steun die pous die onafhanklikheid van die Konfederasie van Ierland in weerwil van die teenstand van kardinaal Mazarin en die koningin-moeder Henrietta Maria. Die pous stuur kardinaal Giovanni Battista Rinuccini, aartsbiskop van Fermo na Ierland. Die aartsbiskop land in Kilkenny met 'n groot vrag wapens en militêre voorrade insluitende 20 000 pond buskruit en 'n groot som geld. Rinuccini word met groot seremonie in Ierland ontvang. Hy verklaar dat hy die koning steun en die katolieke wil beskerm. Uiteindelik bring Oliver Cromwell Ierland oor na die kant van die parlementariërs met veel bloedvergieting en aartsbiskop keer onverrigter sake na Rome terug in 1649.

Die weduwee van die pous se broer, Olimpia Maidalchini, het baie invloed op die pous gehad, hoewel daar geen bewyse is dat sy sy minnares was. Sy was egter baie suinig, het die pous se besittings na sy dood uit die Vatikaan verwyder en wou nie bydra tot sy begrafeniskoste nie.

Pous Innocentius X het 40 nuwe kardinale aangestel in agt konsistories.












Saamgestel en vertaal uit die , , en wikipedia en aangevul uit ander bronne soos aangedui.

Basis URL: 


</doc>
<doc id="49013" url="https://af.wikipedia.org/wiki?curid=49013" title="Kabinet van Suid-Afrika">
Kabinet van Suid-Afrika

Die kabinet van Suid-Afrika is die hoogste uitvoerende vlak van die regering van Suid-Afrika. Dit bestaan uit 'n die President, die Adjunkpresident, die Ministers en Adjunkministers.



</doc>
<doc id="49015" url="https://af.wikipedia.org/wiki?curid=49015" title="Eerste kabinet van Thabo Mbeki">
Eerste kabinet van Thabo Mbeki

Die eerste kabinet van Thabo Mbeki was van 17 Junie 1999 tot 29 April 2004 in Suid-Afrika aan bewind gewees.

Samestelling van Mbeki se kabinet:


</doc>
<doc id="49016" url="https://af.wikipedia.org/wiki?curid=49016" title="Suurreën">
Suurreën

Suurreën is reën of enige ander vorm van presipitasie wat ongewoon suuragtig is, dus verhoogde vlakke van waterstofione (lae pH). Reën, sneeu, mis, hael or selfs stof wat neerslaan kan suur wees.

Suurreën ontstaan gewoonlik wanneer swaweldioksied (SO), stikstofoksides (NO), ammoniak (NH) en ander vlugtige organiese stowwe ("VOS") oplos in reënwolke. Stikstofoksides (NO), is 'n versamelnaam vir giftige stikstofmonoksied (NO) en stikstofdioksied (NO). Ammoniak en vlugtige organiese stowwe word meestal geproduseer deur die uitlaatgasse van motorvoertuie en die verbranding van swawel- en stikstofbevattende brandstowwe soos steenkool, ru-olie, diesel en petrol. Hierdie stowwe reageer met water om sure te vorm. Die uitwerking van suurreën is skadelik vir plante, waterdiere en selfs infrastruktuur. Sedert die 1970's het regerings dwarsoor die wêreld maatreëls ingestel om die produksie van swaweldioksied in die atmosfeer te verminder. Suurreën kan egter ook natuurlik veroorsaak word deur die vorming van stikstofverbindings deur weerlig, of die vrystelling van swaweldioksied deur vulkaniese uitbarstings.


</doc>
<doc id="49022" url="https://af.wikipedia.org/wiki?curid=49022" title="Suid-Afrikaanse Kommunistiese Party">
Suid-Afrikaanse Kommunistiese Party

Die Suid-Afrikaanse Kommunistiese Party (SAKP) is 'n politieke party in Suid-Afrika. Dit is in 1921 gestig as die "Kommunistiese Party van Suid-Afrika" deur die samesmelting van die "International Socialist League" en ander onder leierskap van William H. Andrews.

Die SAKP is deel van 'n drieparty-alliansie wat tans saam met die ANC en COSATU die land regeer.

Die Suid-Afrikaanse Kommunistiese Party (SAKP) is in 1921 gestig as die Kommunistiese Party van Suid-Afrika (KPSA) en het aanvanklik uitsluitlik op wit werkers gefokus. Die party was 'n lid van die Kommunistiese Internasionale (Komintern). Die eerste voorsitter van die party was Bill Andrews. Die KPSA het eers in 1922 tydens die Rand-rebellie, 'n staking deur wit mynwerkers op die voorgrond getree. Die rede vir die staking was die bedoeling van die eienaars van die myne om 'n meer soepeler beleid teenoor die swart werkers in te stel. Dit is met hewige opposisie van die wit werkers teengestaan wat bang was om hul bevoorregte werk posisie te verloor. Tydens die staking het die party 'n beroep gedoen op die wêreldwye vereniging van werkers vir 'n blanke Suid-Afrika (""Workers of the world, unite and fight for a white South Africa""). Die staking is hardhandig onderdruk deur die regering met behulp van die weermag. 

Na die onderdrukking van die staking is die party-leierskap van die KPSA deur die Komintern in Moskou, Sowjetunie ontbied en die party is beveel om sy beleid te verander. Van toe af moet die KPSA nie meer uitsluitlik op wit werkers fokus nie, maar veral op swart werkers. Die KPSA het ook die Inheemse Republiek ('n republiek vir die oorspronklike bevolking)-strategie van die Komintern (1924) aangeneem. Die party se naam is verander na die SAKP. Toenadering tot die ANC het aanvanklik op niks uitgeloop nie omdat die ANC op daardie tydstip veral probeer het om met die blanke regering in gesprek te tree. Daarbenewens was die ANC-leiers destyds baie anti-kommunisties.

In 1928 was van die 1750 party lede 1600 swart. In 1939 het Moses Kotane Sekretaris-Generaal van die Sentrale Komitee van die SAKP geword en die grondslag gelê vir samewerking met die ANC. Dit was hoofsaaklik te wyte aan die nie-dogmatiese aard van Kotane. Suid-Afrikaanse kommuniste het outomaties lede van die ANC geword, terwyl hulle ook in hul eie party aktief gebly het.

In 1948, nadat die Nasionale Party van dr Daniel François Malan die parlementsverkiesing gewen het, word apartheid geimplimenteer. Die nuwe regering het 'n wet aanvaar wat alle kommunistiese (of vermeende kommunistiese) aktiwiteite verbied het. Onder hierdie wet is die SAKP in 1950 verban. Die SAKP het ondergronds gegaan en was sterk teen die apartheidsregering gekant. Van die begin het die SAKP gewapende weerstand teen die regime bepleit, maar die ANC het steeds sterk op nie-gewelddadige weerstand gefokus. Na die verbod op die SAKP het die partyleierskap sy lede aangeraai om 'n lid van die ANC te word. Die ondergrondse SAKP het sy strategie van die "Inheemse Republiek" laat vaar en sedertdien het dit 'n nie-rassige Suid-Afrika nagestreef. Die nuwe benadering was ook meer in lyn met die doel van die ANC.

Baie SAKP lede beklee sleutelpunte binne die ANC. Kotane was jare lank tesourier van die ANC. Wit kommuniste verenig in die Congress of Democrats (COD), 'n organisasie wat aan die ANC geaffilieer is. Binne die ANC was daar egter baie lede van die ou garde wat die instroming van kommuniste gekant het, maar die jonger generasie nasionaliste het geen beswaar teen die kommuniste gehad nie, solank hulle nie hul ideologie op nie-kommunistiese ANC lede opgedwing het nie. In 1959 het sommige Afrikaniste van die ANC weggebreek en het die Pan Africanist Congress (PAC) gestig wat streef na 'n Afrika beheerde Suid-Afrika eerder as 'n nie-rassige benadering. Die PAC beskou die Marxisme-Leninisme van die "kommunistiese gesinde ANC" as 'n vreemde ideologie.

In 1960 is die ANC en die PAC ook deur die regering verban. 'n Aantal ANC-leiers het hulself in ballingskap gevestig, maar baie het ook ondergronds in Suid-Afrika gebly. Ná die verbod op die ANC het die jonger geslag onder leiding van Nelson Mandela en Walter Sisulu hul uitgespreek ten gunste van 'n gewapende weerstand teen die regering. Hulle het die Umkhonto we Sizwe ("Spies van die Volk"), die militêre vleuel van die ANC, gevorm. Binne Unmkhonto we Sizwe was baie kommuniste aktief. In 1961 het die SAKP-lid Joe Slovo bevelvoerder van Umkhonto geword. Ruth First, Slovo se vrou, het Umkhonto se hoof-teoretikus geword en verskillende guerrilla taktieke geleer. Die invloed van die kommuniste in die ANC het toegeneem toe die kommunistiese state wapens aan die gewapende vleuel van die ANC begin voorsien het. Die ANC self het egter 'n sosiaal-demokratiese organisasie gebly.

In 1984 word Slovo, wat sedert 1963 in ballingskap was, die sekretaris-generaal van die SAKP. In 1990 het Slovo teruggekeer na Suid-Afrika om deel te neem aan gesprekke met die regering van staatspresident Frederik Willem de Klerk oor die beëindiging van apartheid. Die Suid-Afrikaanse regering het tot die gevolgtrekking gekom dat die apartheidsregering nie meer volhoubaar was nie. Op 2 Februarie 1990 het die regering die SAKP, die ANC, die PAC en ander verbode partye en organisasies ontban. Die ANC het in Augustus 1990 aangekondig dat dit die gewapende stryd gestaak het. In 1991 het Chris Hani, voormalige hoof van personeel Umkhonto, Slovo as sekretaris-generaal van die SAKP opgevolg. Hani is op 10 April 1993 in Boksburg vermoor deur die wit ekstremis Janus Walús wat kontak gehad het met die LP van die pro-apartheidsparty Konserwatiewe Party, Clive Derby-Lewis. Hani was naas Mandela een van die gewildste lede van die ANC.

Tydens die eerste demokratiese en veelrassige parlementsverkiesings van April 1994 het die SAKP nie as 'n onafhanklike party aan die verkiesing deelgeneem nie, maar sy lede aangemoedig om die ANC te steun. Die ANC het die verkiesing gewen en in sy kabinet het die nuwe president, Mandela, 'n aantal lede van die SAKP / ANC aangestel, insluitende Joe Slovo as die Minister van Behuising. Opmerklik, die ANC het nie die kapitalistiese ekonomie vervang met 'n beplande ekonomie nie. Onder president Thabo Mbeki (1999-2008) was die invloed van die kommuniste op die regering se beleid uiters beperk. Mbeki se ekonomiese beleid het geen ruimte vir kommunistiese insette gelaat nie, omdat Mbeki as 'n ondersteuner van 'n vryemarkekonomie beskou is. In 2007 het die SAKP 'n belangrike rol gespeel om Mbeki as voorsitter van die ANC te vervang en sy vervanging deur Jacob Zuma. In 2008 het die SAKP gehelp om die bedanking van Mbeki as president van Suid-Afrika te bewerstelig.

Aanvanklik tydens die presidentskap van Jacob Zuma, word hy beskou as meer toegeeflik teenoor die eise van die SAKP en die vakbondbeweging COSATU. Zuma was ook lid van die SAKP, maar het sy lidmaatskap in 1990 beëindig. Die huidige sekretaris-generaal van die SAKP, dr. Blade Nzimande, is minister van hoër onderwys in die Zuma-kabinet aangestel. Gedeeltelik danksy die deelname van die SAKP in die regeringskolisie, word die Zuma-kabinet deur die Demokratiese Alliansie (DA) as 'n kommunistiese vriendelike kabinet beskou.

Hoewel die SAKP Marxisme-Leninisme as politieke ideologie aanhang, het die party reeds in 1989 sy Marxisties-Leninistiese beeld van 'n "revolusionêre voorhoede" -party gestroop. In 1989 het die destydse sekretaris-generaal van die SAKP, Joe Slovo, die boek geskryf. "Has Socialism Failed?" ("Het die sosialisme misluk?"), Waarin Slovo die ekstremisme van stalinisme as onmenslik verwerp het en die gewildheid van sosialisme in Suid-Afrika beperk het. Slovo het egter sterk gekant teen die idee dat sosialisme se dae getel is. Benewens marxisme is die party ook ten gunste van 'n veelrassige Suid-Afrika waar daar plek is vir swartes, blankes en alle ander volke wat tradisioneel in Suid-Afrika gewoon het. Die party is verbind tot die verbetering van die lewensomstandighede van die armes en is sterk teen rassisme en uitbuiting. Die SAKP was sterk gekant teen die Robert Mugabe-regime in Zimbabwe.

Soos ander kommunistiese partye het die SAKP die tradisionele struktuur van 'n kommunistiese party met 'n partykongres as die hoogste liggaam, 'n sentrale komitee as bestuur en 'n politburo as daaglikse administrasie en partysekretariaat.




</doc>
<doc id="49025" url="https://af.wikipedia.org/wiki?curid=49025" title="Lys van munisipaliteite in Suid-Afrika">
Lys van munisipaliteite in Suid-Afrika

Hierdie is 'n lys van munisipaliteite van Suid-Afrika.

In 2007 was daar 6 munisipaliteite met meer as 1 miljoen inwoners en 8 met tussen 500,000 en 1 miljoen inwoners (in 2001 was daar 6). Munisipaliteite in die lys sluit dikwels verskeie dorpe in, met sommige wat bestaan uit honderde klein nedersettings wat naby aan mekaar geleë is. Dit is gewoonlik munisipaliteite wat in die voormalige tuislande geleë is (soos kaNgwane, QwaQwa en Transkei) waar verspreide nie-Westerse nedersettings geprakseer is.

Gauteng is verdeel in drie metropolitaanse munisipaliteite en drie distriksmunisipaliteite. Die distriksmunisipaliteite is onderverdeel in nege plaasliek munisipaliteite.
KwaZulu-Natal is verdeel in een metropolitaanse munisipaliteit en tien distriksmunisipaliteite. Die distriksmunisipaliteite is onderverdeel in vyftig plaaslike munisipaliteite.
Limpopo is verdeel in vyf distriksmunisipaliteite wat verder onderverdeel is in vyf-en-twintig plaaslike munisipaliteite.
Mpumalanga is verdeel in drie distriksmunisipaliteite wat onderverdeel is in agtien plaaslike munisipaliteite.
Die Noord-Kaap is verdeel in vyf distriksmunisipaliteite wat onderverdeel is in sewe-en-twintig plaaslike munisipaliteite in terme van die Wet op Munipale Strukture van 1998 en een verteenwoordigende raad in terme van die Oorgangswet op Plaaslike Regering van 1993.
"Notas:"

Noordwes is verdeel in vier distriksmunisipaliteite wat onderverdeel is in twintig plaaslike munisipaliteite.
Die Oos-Kaap is onderverdeel in twee metropolitaanse munisipaliteite en ses distriksmunisipaliteite. Die distriksmunisipaliteite is verder onderverdeel in agt-en-dertig plaaslike munisipaliteite.
Die Vrystaat is verdeel in vyf distriksmunisipaliteite wat onderverdeel is in twintig plaaslike munisipaliteite
Die Wes-Kaap is verdeel in een metropolitaanse munisipaliteit en vyf distriksmunisipaliteite. Die distriksmunisipaliteite is onderverdeel in vier-en-twintig plaaslike munisipaliteite.

 Die setel van die Sarah Baartman-distriksmunisipaliteit is geleë buite die gebied, in die Nelson Mandelabaai Metropolitaanse Munisipaliteit.



</doc>
<doc id="49030" url="https://af.wikipedia.org/wiki?curid=49030" title="Heracles Almelo">
Heracles Almelo

Heracles Almelo is 'n sokkerspan in die stad Almelo wat in die Nederlandse Eredivisie speel. Heracles speel in die Polman Stadion (kapasiteit: 13 500 toeskouers). Vroeër (tot 1974) het die klub SC Heracles (Sport Club) geheet. Heracles het in die amateurtyd twee keer die nasionale titel gewen. In 2012 het "Heracles" in die eindstryd van die KNVB-Beker met 3-0 geklop vir PSV Eindhoven.

SC Heracles is op 3 Mei 1903 gestig. Die klub is vernoem na die Griekse held Herakles. Heracles het sy goue era in die amateurtyd van die Nederlandse sokker beleef. In daardie tyd het hulle tweemaal die nasionale titel (1927 en 1941) ingepalm en het die span sesmaal die kampioenskap van Oost Nederland (wat bestaan het tussen 1898 en 1954) gewen.
As in 1954 in Nederland professioneel sokker ingevoer word, het die span van Heracles baie krag ingelewer nie en daarom begin hulle in die Tweede divisie. In 1958 wen Heracles die Tweede Divisie en promoveer hulle na die Eerste divisie. Deur konkurensie in die regio (Sportclub Enschede, Enschedese Boys en later FC Twente), blyf Heracles 'n kleine rol in die Nederlandse professionele sokker speel. Tot 2005 sal hulle tweemaal kampioen in die Eerste divisie wees, maar hulle verblyf in die Eredivisie is altyd kort.
In 2005 vat hulle veur die derde maal die titel in die Eerste Divisie. Deur goed beleid van voorsitter Jan Smit het hulle met min geld altyd 'n goeie span en sedert 2005 het hulle in die Eredivisie geblyf. Ook is die klub verhuis na die Polman Stadion en is die naam (op versoek van die dorp) verander in Heracles Almelo. Sedert 2010 het hulle hoger in die liga meegedraai en het Heracles byna kwalifikasie vir die Europa League behaal.
In seisoen 2011/12 beleef "Heracles" weer 'n lekker tyd, deur eerst in die Grolsch Veste vir die eerste keer in meer as 25 jaar vir hulle mededinger "FC Twente" te klop met 2-3 in die Twentse derby en dan vir die eerste keer in hulle geskiedenis die eindstryd van die KNVB-Beker te behaal, waarby hulle met 3-0 het geklop vir PSV Eindhoven. In 2015 bou die klub 'n tweede ring en kry die stadion 'n kapasiteit van 13 500 toeskouers.



Heracles kom saam met FC Twente uit die Nederlandse streek Twente. Die jeugdakademies van beide spanne het saamgesmelt, maar by die derby leef heel die regio mee. Die Twentse derby is vir die ondersteuners van Heracles miskien die belangrikste wedstryd van die jaar.


</doc>
<doc id="49031" url="https://af.wikipedia.org/wiki?curid=49031" title="Goodwill Zwelithini kaBhekuzulu">
Goodwill Zwelithini kaBhekuzulu

Goodwill Zwelithini kaBhekuzulu (gebore 14 Julie 1948 te Nongoma) is die heersende koning van die Zoeloenasie.

Hy het sy vader, koning Cyprian Bhekuzulu kaSolomon, in 1968 opgevolg. Prins Israel Mcwayizeni KaSolomon het van 1968 tot 1971 as heerser waargeneem terwyl Zwelithini op Sint Helena geskuil het om 'n aanslag op sy lewe te voorkom. Na sy 21ste verjaarsdag en troue, is Zwelithini gekroon as die agtste monarg van die Zoeloes tydens 'n tradisionele seremonie. Dit is op 3 Desember 1971 in Nongoma gehou waar 20 000 mense die seremonie bygewoon het.


</doc>
<doc id="49042" url="https://af.wikipedia.org/wiki?curid=49042" title="2011-Drienasiesreeks">
2011-Drienasiesreeks

Die 2011-Drienasiesreeks was die sestiende jaarlikse rugbykompetisie tussen die nasionale spanne van Suid-Afrika, Australië en Nieu-Seeland gewees. Die reeks is vanaf 23 Julie tot 27 Augustus 2010 gespeel. Die lande se spanne word onderskeidelik die Springbokke, Wallabies en All Blacks genoem.

Die kompetisie was deur SANZAR georganiseer, 'n konsortium wat uit die drie lande se rugbyfederasies bestaan. Sedert 2012 is dit na die Rugbykampioenskapreeks verander toe ook Argentinië tot die kompetisie toegetree het.


</doc>
<doc id="49047" url="https://af.wikipedia.org/wiki?curid=49047" title="Lizz Meiring">
Lizz Meiring

Lizz Meiring (geb. Pretoria, 9 Desember 1961) is 'n Afrikaanssprekende Suid-Afrikaanse aktrise, regisseur, teatervervaardiger, TV-aanbieder, seremoniemeester, spreker, kunsteaktivis, kreatiewe konsultant en skrywer. Benewens in Afrikaanse produksies, tree sy gereeld in Engelse produksies op en het ook al in Frans, Duits en Sotho gewerk. Haar bynaam is "Bizzie Lizzie" omdat sy soms aan tot ses of meer produksies tegelyk werk. Sy het al 17 pryse gekry vir haar werk as aktrise, skrywer, regisseur, vervaardiger en vir haar kulturele bydrae. Sy is ook 18 keer vir pryse en eerbewyse benoem.

Elizabeth Henriette Meiring is gebore in die Nuwe Moedersbond Kraaminrigting, Pretoria, Suid-Afrika. Haar pa, prof. Lewis Meiring (oorlede 29 Januarie 2011) was 'n chemiese patoloog en diagnostikus, asook deeltydse professor in chemiese patologie aan die Universiteit van Pretoria. Haar ma, Villi'ere Meiring (née Esterhuisen) is onderwyseres in kunsgeskiedenis en Engels. Elizabeth, later professioneel bekend as Lizz, is die enigste dogter, en middelste kind. Sy het 'n ouer broer, Karl Rocco Meiring, wat in die geesteswetenskaplike rigting werk, en 'n jonger broer, Rocco de Villiers Meiring, wat 'n biokinetikus is.

Sy speel vanaf sesjarige ouderdom in produksies by die Laerskool Pretoria-Oos en begin haar professionele loopbaan op as tienjarige. Sy speel in 1974 as kind in die Universiteit van Pretoria se dramadepartement se produksie "Langenhovenjaar" en in die toneelstuk "Vrou van Suid-Afrika". Sy tree ook as tiener op TV op.

Meiring het reeds vanaf haar eerstejaar as dramastudent in professionele teater- en televisieproduksies gewerk. Sy voltooi haar B.A. Drama (Honneurs) in 1983 aan die Universiteit van Pretoria. Sy doen ook reeds as dramastudent oorklankings en radiowerk by die SAUK, sowel as aanbiedingswerk vir die destydse Truk-balletgeselskap, speel as dramastudent in TV-produksies by die SAUK en verhoogproduksies by Truk.

Sedert haar universiteitsjare het sy in meer as 342 verhoogproduksies, 282 TV-produksies en 18 rolprente opgetree. As TV-aanbieder het sy reeds vier reekse in Engels en Afrikaans aangebied op verskeie TV-kanale. Sy het vier rolprentdraaiboeke geskryf sowel as verskeie TV-tekste.

As skrywer, regisseur en teatervervaardiger het Meiring 207 produksies geskep. Sy tree dikwels op as teksredigeerder vir bekende en nuwe dramaturge, draaiboekskrywers en TV-skrywers.

Meiring was ook een van die stigterslede en later voorsitter van die Independent Performance Trust, 'n onafhanklike kunsorganisasie bestaande uit 12 lede; wat van 1997 tot 1999 sowat 15 nuwe teaterproduksies geskep het.

Meiring het al dikwels in die buiteland opgetree, veral saam met die satirikus Pieter-Dirk Uys. Sy het ook op as akteur in TV-produksie in die Verenigde Koninkryk opgetree. ("Message to Major" Thames Television)
Meiring het ook verskeie boeke vertaal of verwerk as verhoogproduksies of draaiboeke. Sy het in musiekvideo's vir Dozi, Snotkop en Rocco de Villiers gespeel en opnames vir CD's gemaak saam met Bill Flynn ("Dis 'n stryd"), Snotkop ("Snotkop" debuutalbum), Thys die Bosveldklong ("Looks is nie alles nie") en vir die rolprent Pretville. Vroeër was daar sangopnames vir langspeelplate gemaak vir die TV-reekse "Mof en Mat" en "Doffel, Babbel en Bekkie".

As kunsjoernalis skryf sy sedert 1999 meer as 250 profielonderhoude met kunsmense vir 12 verskillende publikasies, onder meer "Insig" (tydskrif), "De Kat", "Rapport-Tydskrif", "Sarie", "Rooi Rose" en "Kakkerlak" (letterkundetydskrif). As rubriekskrywer skryf sy 10 jaar lank 'n rubriek onder die naam "Bizzie Lizzie" vir "Rooi Rose" en vyf jaar lank die rubriek "Lizz se dinge" vir RSG.

Meiring tree sowat 150 keer elke jaar op as gaskunstenaar, geleentheidspreker, seremoniemeester vir vermaaklikheidsindustrie, korporatiewe, sosiale en liefdadigheidsgeleenthede. Meiring is ook 'n gekwalifiseerde afslaer (South African College of Auctioneers, 2011).

Meiring was nog altyd betrokke by die uitbou en bevordering van die visuele kunste en open dikwels kunstuitstallings van bekende, gerekende Suid-Afrikaanse kunstenaars. Sy is dikwels die seremoniemeester by van die land se grootste kunskompetisies se prysuitdelings. Meiring is op 'n welwillendheidsbasis aktief betrokke by die loopbaanontwikkeling van jong akteurs, skrywers, vervaardigers en regisseurs. Sy is ook 'n bestuurslid van die Teaterbystandfonds, die uitvoerende kunste in Suid-Afrika se enigste hulpfonds.

Sy was die eerste Afrikaanssprekende gasredakteur van die tydskrif "Kulula Mag", en die enigste Afrikaanssprekende wat gekies is om individueel die "DStv EXPLORA" loodsadvertensie te doen.

Meiring is uit vrye wil ongetroud en kinderloos. Sy het in 2015 aan die vrouetydskruif "Sarie" gesê: "Ek het om een of ander rede mans aangetrek wat die tradisionele ding wou hê. Trou, kinders. Terwyl my selfwaarde, raison d’être, aan my werk gekoppel is. Dis ’n minnaar teen wie geen man kan baklei nie. Ek vlieg tot 200 keer per jaar, soms vier vlugte op ’n dag. Watter man gaan dit aanvaar? Dit was ’n bewuste besluit. Baie vroue besef nie jy het ’n keuse nie."

Meiring se oeuvre sluit in:

Meiring het al in 342 teaterproduksies opgetree, onder meer:

Meiring het al in 282 televisieproduksies opgetree, onder meer:







</doc>
<doc id="49048" url="https://af.wikipedia.org/wiki?curid=49048" title="Proesstraat">
Proesstraat

Proesstraat is 'n Afrikaanse TV-program wat op KykNET uitgesaai word. Die program is op die Duitse improvisasie-komedie "Schillerstraße" gebaseer. Dit word sonder 'n skrip voor 'n lewendige gehoor opgeneem en oorwegend ongesensor uitgesaai.

Die hoofrolle word gespeel deur:


</doc>
<doc id="49051" url="https://af.wikipedia.org/wiki?curid=49051" title="Incubus">
Incubus

Incubus is 'n Amerikaanse rockgroep uit Calabasas, Los Angeles County, Kalifornië. Die groep is in 1991 deur hoërskoolleerlinge Brandon Boyd (voorsanger), Mike Einziger (kitaarspeler) en Jose Pasillas (tromspeler) gevorm. Die groep het later uitgebrei deur baskitaarspeler Alex Katunich en Gavin Koppell in te sluit, wat later deur onderskeidelik baskitaarspeler Ben Kenney en DJ Kilmore vervang is.

Incubus is krities sowel as kommersieel suksesvol: hul verkope het al multiplatinumstatus bereik en hulle het al talle hoogs suksesvolle enkelspelers uitgereik. Die groep se kreatiewe vertakking het hulle in 1999 met die album "Make Yourself" hoofstroomerkenning besorg. 2001 word die groep geweldig suksesvol met die enkelspeler "Drive" en die daaropvolgende album "Morning View". Hul album "Light Grenades" het in 2006 op #1 gedebuteer en het goudstatus in die VSA behaal. Incubus se eerste grootste treffers-album "Monuments and Melodies" is in Junie 2009 vrygestel in begeleiding van 'n musiektoer deur die VSA en Kanada.




</doc>
<doc id="49054" url="https://af.wikipedia.org/wiki?curid=49054" title="Jacques-Louis Potgieter">
Jacques-Louis Potgieter

Jacques-Louis Potgieter (gebore in Pretoria, 2 September 1984) is 'n rugbyspeler wat vir die Blou Bulle in die Curriebeker en Super 14-rugby speel.


</doc>
<doc id="49055" url="https://af.wikipedia.org/wiki?curid=49055" title="Pionierorganisation Ernst Thälmann">
Pionierorganisation Ernst Thälmann

Die Pionierorganisation Ernst Thälmann was in die Duitse Demokratiese Republiek (DDR) die politieke massa-organisasie vir kinders tussen die ouderdomme van ses en veertien jaar. Sedert die 1960's en 1970's was byna alle leerders in grade 1 tot 7 lede van dié organisasie - as "Junge Pioniere" (ouderdomme 6-10) en "Thälmann-Pioniere" (ouderdomme 9/10-13/14).

Die "Pionierorganisation", wat op 13 Desember 1948 gestig en in Augustus 1990, kort voor die Duitse hereniging, ontbind is, was volgens die Sowjet-voorbeeld georganiseer en het deel uitgemaak van die kommunistiese jeugorganisasie "Freie Deutsche Jugend (FDJ)". Sy naam is afgelei van die Hamburgse hawearbeider Ernst Thälmann (1886-1944) wat tussen 1925 en 1933 as leier van die Moskou-georiënteerde Kommunistiese Party van Duitsland (KPD) gefungeer het en in 1944 deur die Nazi's vermoor is. Die stigtingsdag van die "Pionierorganisation", 13 Desember, is in die DDR jaarliks as "Pioniergeburtstag" gevier.

Die "Pionierorganisation" het in verskeie opsigte op die "Boy Scouts" ("Padvinders")-beweging gebaseer, maar was veral daarop gemik om leerders volgens die sosialistiese ideologie groot te maak en hulle vir lidmaatskap in die FDJ voor te berei. Kinders wat hul namiddae by die organisasie deurgebring het, is aan 'n mengsel van avonture, buitelewe en sosialistiese onderwys blootgesteel en het daarnaas geleer om rewolusionêre tradisies te bewaar. "Pioniere" het gewoonlik net soos padvinders of lede van die Duitse "Wandervogel"-beweging hul somervakansies in jeugkampe gespandeer. Internasionale jeugkampe is georganiseer om vriendskapsbande tussen verskillende nasionaliteite te smee.


</doc>
<doc id="49056" url="https://af.wikipedia.org/wiki?curid=49056" title="Jacques Botes">
Jacques Botes

Jacques Botes (gebore in Johannesburg, 28 November 1980) is 'n Suid-Afrikaanse rugbyspeler wat sy loopbaan by die Pumas begin het en in Natal voortgesit het, waar hy vir die Haaie in die Curriebeker en die Sharks in Superrugby speel.

Op 30 Augustus 2014 bereik hy die besonderse hoogtepunt deur in sy 150ste Curriebekerwedstryd te speel, die eerste speler ooit.



</doc>
<doc id="49059" url="https://af.wikipedia.org/wiki?curid=49059" title="Pierre Spies">
Pierre Spies

Pierre Spies (gebore 8 Junie 1985 in Pretoria) is 'n Springbok rugbyspeler wat 10 jaar lank as agsteman vir die Blou Bulle in die Curriebeker en die Bulls in Superrugby gespeel het. Hy het 53 toetse vir die Springbokke op agsteman en flank gespeel.

Sedert 2016 speel hy op agsteman vir Montpellier Hérault se span in Frankryk.



</doc>
<doc id="49063" url="https://af.wikipedia.org/wiki?curid=49063" title="Supra Familias">
Supra Familias

Supra Familias is 'n Suid-Afrikaanse platemaatskappy wat deur Pierre Greeff (van Lukraaketaar, Die Heuwels Fantasties) bestuur word en in Bellville in die Wes-Kaap gesetel is. Die etiket word gesamentlik deur Greeff en Hunter Kennedy (van Fokofpolisiekar, Die Heuwels Fantasties) besit.



</doc>
<doc id="49069" url="https://af.wikipedia.org/wiki?curid=49069" title="Herkie Kruger">
Herkie Kruger

Herkie Kruger (gebore in Kemptonpark, 21 Maart 1979) is 'n rugbyspeler wat vir die Goue Leeus in die Curriebeker en Super 14-rugby speel.


</doc>
<doc id="49073" url="https://af.wikipedia.org/wiki?curid=49073" title="Gio Aplon">
Gio Aplon

Gio Aplon (gebore in Hawston, 6 Oktober 1982) is 'n Springbok rugbyspeler wat vir die Westelike Provinsie in die Curriebeker en die Stormers in Superrugby speel.



</doc>
<doc id="49074" url="https://af.wikipedia.org/wiki?curid=49074" title="Jim Eno">
Jim Eno

Jim Eno is die tromspeler en een van die stigterslede van die Austin, Texas musiekgroep Spoon. Daarbenewens is hy 'n platevervaardiger en halfgeleier-rekenaarskyfontwerper.


</doc>
<doc id="49075" url="https://af.wikipedia.org/wiki?curid=49075" title="Peter Grant (rugbyspeler)">
Peter Grant (rugbyspeler)

Peter Grant (* Durban, 15 Augustus 1984) is ’n oud-Springbokrugbyspeler wat ook vir die in Superrugby gespeel het.

Na ’n lang ruk by die Westelike Provinsie, waar Grant ook vir die gespeel het en waar hy van 2010 tot 2014 buite die Superrugbyseisoen in Japan vir Kobelco Steelers gespeel het, is hy na Frankryk om vir twee seisoene vir La Rochelle te speel.

In 2002 het Grant vir die Suid-Afrikaanse Skolespan gespeel en die volgende jaar vir die Suid-Afrikaanse onder-19 span. In 2007 het hy een wedstryd vir die Barbarians en 3 wedstryde vir die Opkomende Springbokke gespeel. Grant het die Springbokke in 2007–2008 in 5 toetse verteenwoordig.



</doc>
<doc id="49077" url="https://af.wikipedia.org/wiki?curid=49077" title="Rob Pope">
Rob Pope

Robert is 'n Amerikaanse musikant vanuit Olathe, Kansas. Hy het in die Amerikaanse somer van 1994 'n groep met sy broeder Ryan en toekomstige Get Up Kids-medelid Jim Suptic gevorm. Die groep het weens interne konflik ontbind, maar het later sonder Ryan en met nuweling Matt Pryor en tromspeler Nathan Shay hervorm. Shay is later weer deur Rob se broeder Ryan vervang en die groep het hul eerste plaat, "Four Minute Mile", opgeneem.


</doc>
<doc id="49079" url="https://af.wikipedia.org/wiki?curid=49079" title="Francois Louw">
Francois Louw

Francois Louw (gebore in Kaapstad, 15 Junie 1985) is 'n Springbokrugbyspeler wat vir die Westelike Provinsie in die Curriebeker en die in Superrugby gespeel het. Hy speel ook oorsee vir Bath Rugby. Hy was ook deel van Suid-Afrika se span tydens die Rugbywêreldbeker 2015. Hy sal ook tydens die Rugbywêreldbeker 2019 vir Suid-Afrika uitdraf.



</doc>
<doc id="49080" url="https://af.wikipedia.org/wiki?curid=49080" title="Willem de Waal">
Willem de Waal

Willem de Waal (gebore in Paarl, 17 Februarie 1978) is 'n Suid-Afrikaanse rugbyspeler wat vir die Luiperds, Cheetahs en Westelike Provinsie in die Curriebeker gespeel het en vir die Cheetahs en die Stormers in die Superrugbykompetisie.


</doc>
<doc id="49085" url="https://af.wikipedia.org/wiki?curid=49085" title="Nobelprys vir Fisiologie of Geneeskunde">
Nobelprys vir Fisiologie of Geneeskunde

Die Nobelprys vir Fisiologie of Geneeskunde (Sweeds: "Nobelpriset i fysiologi eller medicin") is ’n jaarlikse prys wat deur die Sweedse Nobelpleging by die Karolinska Instituut in Solna naby Stockholm toegeken word aan mense wat wêreldwyd die uitmuntendste bydraes op die gebied van fisiologie of geneeskunde gelewer het. Dit is een van vyf pryse waarvoor Alfred Nobel in sy testament voorsiening gemaak en sedert 1901 toegeken word; die ander is die Nobelpryse vir chemie, fisika, letterkunde en vrede.
Die akademie kondig die naam van die Nobelpryswenners jaarliks vroeg in Oktober aan, met die Nobelprys vir Fisiologie of Geneeskunde tradisioneel eerste en op 'n Maandag. Die prys word jaarliks in Stockholm, Swede, toegeken op 10 Desember, die herdenking van Nobel se dood. Tot met 2019 is die prys aan altesaam 219 individue toegeken. Nog 12 vroue het dit gekry.

Een Nobelprys vir Fisiologie of Geneeskunde-wenners, naamlik die Duitser Gerhard Domagk (1939), was deur sy regering, die destydse Nazi-Duitsland, nie toegelaat om die prys te aanvaar nie. Hy sou later ná die afloop van die Tweede Wêreldoorlog 'n medalje en diploma ontvang, maar nie die prysgeld nie.

Die 2019-Nobelprys vir Fisiologie of Geneeskunde is toegeken aan William G. Kaelin, Peter J. Ratcliffe en Gregg L. Semenza "vir hul ontdekkings van hoe selle voel en hulle by die beskikbaarstelling van suurstof inpas".

Die pryse, wat 'n bedrag geld (SEK9 miljoen, omtrent VSA$1 miljoen per pryskategorie, wat dan gelykop onder die Bekroondes verdeel word), 'n goue medalje en 'n diploma insluit, word op 10 Desember, die herdenking van Nobel se sterfdag in 1896, tydens 'n seremonie deur die Sweedse koning, tans Carl XVI Gustaf van Swede, in die Stockholmse Konsertsaal uitgedeel.

Hieronder volg 'n lys van die ontvangers van die Nobelprys vir Fisiologie of Geneeskunde vanaf 1901 tot op hede. In 1915–1918, 1921, 1925 en 1940–1942 is die prys nie toegeken nie.
1900's – 1910's – 1920's – 1930's – 1940's – 1950's – 1960's – 1970's – 1980's – 1990's – 2000's – 2010's




</doc>
<doc id="49090" url="https://af.wikipedia.org/wiki?curid=49090" title="Delphi">
Delphi

Delphi of Delfi (Grieks: Δελφοί, uitspraak ðelˈfi) is ’n argeologiese terrein en moderne dorp in Griekeland, op die suidwestelike uitloper van Berg Parnassos in die vallei van Phokis. Streektaalvorme het ingesluit Belphoi (Aioliese vorm), Dalphoi (Phokiese vorm) asook ander Griekse variante. Die argeologiese terrein van Delphi is in 1987 deur Unesco as wêrelderfenisgebied aangewys.

In die Griekse mitologie was Delphi die ligging van die Delphiese orakel, die belangrikste orakel van die klassieke Griekse wêreld, en ’n vername heiligdom vir die god Apollo nadat hy die Piton sou verslaan het. Dié was ’n godheid wat glo hier gewoon en die middelpunt van die aarde beskerm het. Sommige beweer Pito (afgelei van die werkwoord "pythein", "om te vrot") was die oorspronklike naam van die ligging na aanleiding van die Piton wat hier deur Apollo verslaan is. Die Homeriese lofsang aan die Delphiese Apollo roep egter in herinnering dat die antieke naam van die terrein "Krisa" was.
Apollo se heilige gebied in Delphi was ’n panhelleense heiligdom, waar atlete van oor die Griekse wêreld vanaf 586 v.C. elke vier jaar meegeding het in die Pitiese Spele, een van die vier panhelleense (of stephanitiese) spele, voorgangers van die Olimpiese Spele. Aan die wenners by Delphi is ’n lourierkroon toegeken wat seremonieel van ’n boom in Tempe gesnoei is, deur ’n seun wat ’n vertolking gelewer het van die onderwerping van die Piton. Delphi het verskil van die ander speleterreine aangesien dit ook gasheer was vir die "mousikos agon", ’n kompetisie in musiek. Die Pitiese Spele was, wat belangrikheid en chronologiese volgorde betref, tweede uit die vier stephanitiese spele. Dit het egter nie, soos die spele by Olimpia, die belangrikste rol in die bestaan van die stad verteenwoordig nie. Delphi sou ’n vername stad gewees het of dit gasheer was vir die spele of nie; dit het ander attraksies gehad wat daartoe gelei het dat dit as die "omfalos" ("middelpunt") van die aarde beskou is.

In die binneste "hestia" ("herd") van die Tempel van Apollo het ’n ewige vlam gebrand. Ná die Veldslag van Plataia het die Griekse stede hul eie vure uitgedoof en nuwe vure uit Delphi gebring; in die ontstaanverhale van verskillende Griekse kolonies is die stigtingskoloniste eers by Delphi ingewy.




</doc>
<doc id="49098" url="https://af.wikipedia.org/wiki?curid=49098" title="Vlag van Trinidad en Tobago">
Vlag van Trinidad en Tobago

Die nasionale vlag van Trinidad en Tobago is op 31 Augustus 1962 amptelik in gebruik geneem. Die vlag vertoon ’n rooi vlag met ’n diagonale swart baan met wit fraaiings van die bokant van die vlagpaalkant na die onderkant van die wapperkant.

Die rooi stel die vitaliteit van die land voor asook die moed van die mense en die warmte en energie van die son. Die wit stel die see voor, wat baie belangrik is vir die eilande. Daarnaas verteenwoordig hierdie kleure die gelykheid van alle mense en die suiwerheid van die nasionale aspirasies. Die swart staan vir krag, eenheid en die natuurlike rykdomme van die land. Rooi, wit en swart saam simboliseer die elemente vuur, water en aarde en daarmee saam ook die verlede, hede en toekoms.

Voor sy onafhanklikheid van die Verenigde Koninkryk in Augustus 1962 het Trinidad en Tobago ’n blou Britse vaandel met die koloniale wapen in die wapperkant gebruik.



</doc>
<doc id="49104" url="https://af.wikipedia.org/wiki?curid=49104" title="Eben Dönges">
Eben Dönges

Theophilus Ebenhaezer (Eben) Dönges (Klerksdorp, Transvaal, 8 Maart 1898 – Kaapstad, 10 Januarie 1968) was ’n Suid-Afrikaanse politikus, koerantman, advokaat en kultuurleier.

Dönges was die seun van eerw. Theophilus Christiaan Dönges en Cornelia Hendrika Appeldoorn Cruywagen. Hy het in Kroonstad en Boshof skoolgegaan en het in 1915 aan die Hoërskool Robertson gematrikuleer. Hy is vir harde werk beloon met die Thomas Louwbeurs en is gevolglik na die Victoria-kollege waar hy ’n aktiewe rol gespeel het in die studentelewe waar hy ondervoorsitter van die studenteraad was. In 1918 verwerf hy die B.A.- en in 1919 die M.A.-graad in filosofie, wat hy albei met lof geslaag het. Hierdeur word hy beloon met die Koningin Victoria-toekenning vir oorsese studie maar hy het dit nie benut nie. In 1920 het hy registratuur van die Vrystaatse Regter-president, Etienne de Villiers, in Bloemfontein geword en in die regte begin studeer. Die volgende jaar is hy na Engeland waar hy in 1922 die LL.B.-graad aan die Universiteit van Londen met lof behaal. In 1923 het hy dit opgevolg met ’n soortgelyke graad van die Universiteit van Suid-Afrika, terwyl hy aan die London School of Economics gestudeerd het en deur middel van die Middle Temple tot die balie toegelaat is. Hy het aan die einde van 1923 terugkeer na Suid-Afrika en in 1925 verwerf hy die LL.D.-graad aan die Universiteit van Londen.

Na sy terugkeer in Suid-Afrika het Dönges in 1924 redakteur van die nuwe weekblad van die NP, The South African Nation, geword en dit gebly tot die einde van die blad se bestaan in 1928. Tergelykertyd was hy van Julie 1924 tot Julie 1927 assistent-hoofredakteur van Die Burger

Benewens sy dubbele redaksionele betrokkenheid is hy ook in 1924 in Pretoria tot die Transvaalse balie toegelaat en nadat hy sy werk by "Die Burger" bedank het, is hy in 1927 tot die Kaapse balie toegelaat. Van 1929 tot 1939 het hy as deeltydse regsadviseur vir die Kaapse Provinsiale Administrasie opgetree, hoewel hy reeds in 1937 tot die Vrystaatse Afdeling van die Hooggeregshof toegelaat is. In 1939 het hy senior advokaat geword en tot 1948 gepraktiseer. Hy was een van enkele Suid-Afrikaners wat ’n saak voor die Geheime Raad in Londen behartig het. Tesame met sy regswerk was hy ook deeltydse lektor in die regte aan die Universiteit van Stellenbosch, waar hy die uitleg van wette gedoseer het en gespesialiseer het in die maatskappyreg.

Tydens die politieke samesmelting in 1934 tussen genls. J.B.M. Hertzog en J.C. Smuts het hy die leiding van dr. D.F. Malan gevolg en met die algemene verkiesing in 1938 die NP as kandidaat vir Hoopstad verteenwoordig, maar met 402 stemme teen J.H. Viljoen van die VP verloor.

Dönges was betrokke by verskeie aspekte van die politieke woelinge gedurende die Tweede Wêreldoorlog. Hy was onder meer lid van ’n kommissie wat deur die AB aangewys is en onder voorsitterskap van prof. L.J. du Plessis op 4 November 1939 byeengekom het om ’n konsepgrondwet vir ’n toekomstige republiek op te stel. Die dokument het later groot spanning tussen die AB, die Herenigde Nasionale Party (Volksparty) en die Ossewa-Brandwag (OB) tot gevolg gehad.

In 1941, ná die uittrede van Hertzog en N.C. Havenga uit die politiek, het Dönges as kandidaat van die HNP in Fauresmith (Havenga se setel) gestaan en P.P. Swanepoel van die Afrikanerparty (AP) beslissend met 1 580 stemme verslaan. In 1943 het hy teen twee kandidate gewen met ’n meerderheid van 2 028 stemme. As parlementariër in die opposisiebanke het Dönges vinnig opgang gemaak en hom onderskei as die HNP se hoofwoordvoerder oor finansies. Hy het ook ’n belangrike bydrae in gekose komitees gelewer, soos die een wat ondersoek ingestel het na die "Duitse dokumente" en die Denk-geval en gehandel het oor kontak tussen Nasionaaldenkendes in Suid-Afrika en Duitsland tydens die Tweede Wêreldoorlog.

In die stryd teen die OB het Dönges, wat aanvanklik ook lid was van dié organisasie, tydens ’n konferensie van HNP-leiers op 29 September 1941 maatreëls teengestaan wat Nasionaliste verplig het om uit die OB te bedank omdat hy gemeen het dat lede van die OB nie doelbewus van die HNP vervreem moes word nie. Nogtans het hy in dieselfde jaar uit die organisasie bedank, aangesien hy nie met die ideologie van die OB saamgestem het nie. Hy was wel een van dié wat tydens ’n vergadering van die AB in Mei 1945 geëis het dat die OB hom aan die politieke terrein moet onttrek en sy steun aan die beginsels van die HNP verleen.

Die ooreenkoms tussen die HNP en die AP het met die inisiatief van die AB tot stand gekom en dit was die rede waarom die samekoms van Malan en Havenga op 1 Maart 1947 aan huis van Dönges, wat ondervoorsitter van die AB was, plaasgevind het.

Met die algemene verkiesing van 1948 het Dönges die kiesafdeling Worcester vir die HNP verower en dié kiesafdeling tot sy uittrede in 1967 vertegenwoordig. In die referendum van 1960 (om te stem vir of teen ’n republiek in die suide van Afrika) het 6 793 uit 10 215 in Worcester se kiesafdeling ten gunste van ’n republiek gestem.

Met die bewindsaanvaarding van die HNP na die oorwinning op 26 Mei 1948 is Dönges in die kabinet opgeneem as Minister van Binnelandse Sake en van Pos- en Telegraafwese. Laasgenoemde portefeulje is egter die jaar daarop vervang deur dié van Mynwese wat hy tot 1950 behartig het. Daarna het hy slegs Binnelandse Sake gehanteer tot 1958, toe hy as Minister van Finansies aangewys is. Hy het dié portefeulje beklee tot en met sy uittrede in 1967.

Op 18 November 1953 het Dönges Malan as leier van die Nasionale Party (Die HNP het sedert 1951 as die Nasionale Party bekend gestaan) in Kaapland opgevolg. Met die premiersverkiesing in 1954 is sy naam as ’n moontlike kandidaat vir die premierskap genoem, maar hy het nie belanggestel nie. Met die afsterwe van J.G. Strijdom in 1958 het hy hom wel vir die premierskap verkiesbaar gestel, C.R. Swart in die eerste stemming gewen maar teen dr. H.F. Verwoerd verloor in die volgende rondte. Na die sluipmoord op dr. Verwoerd op 6 September 1966, het hy ’n ruk lank as Waarnemende Eerste Minister opgetree.

Ná die uittrede van staatspresident C.R. Swart is Dönges deur die NP-koukus as kandidaat vir dié amp aangewys en op 23 Februarie 1967 het die parlementêre kieskollege hom as die staatshoof gekies. Hy kon egter nie op 31 Mei 1967 ingehuldig word nie omdat hy op 11 Mei 1967 breinbloeding opgedoen het en in ’n koma verval het. Op 10 Junie 1967 is ’n delikate breinoperasie op hom uitgevoer waarna sy toestand beter geword het. Op 3 Oktober 1967 het hy egter ’n beroerte gekry en was so swak daarna dat sy regsverteenwoordiger in Desember namens hom sy bedanking as aangewese staatspresident moes indien.

Dönges het hom deurentyd beywer vir die Afrikanersaak en op politieke, kulturele en ekonomiese gebied diep spore getrap deur leiding te gee in die opheffing van sy volk wat in vele opsigte nog tweede viool moes speel teen die Engelse.

Hierna het hy egter ’n tyd lank op die voorpunt van kulturele en ekonomiese gebeure beweeg. Hy het ’n prominente rol in die Afrikaner-Broederbond en die FAK gespeel en in die veertigerjare gevorder tot ondervoorsitter van albei organisasies. Toe die Eerste Ekonomiese Volkskongres van 3 tot 5 Oktober 1939 in Bloemfontein vergader, het hy die referaat "Die mobilisering van die kapitaal- en spaarkrag van die Afrikaner" gelewer. Met die stigting van die Ekonomiese Instituut op 1 Desember 1939, wat ’n uitvloeisel van die Volkskongres was, is Dönges vanweë sy kennis opgeneem in die dagbestuur wat moes toesig hou oor die fondse van die Reddingsdaadbond, waarvan hy ’n stigterslid sowel as lid van die uitvoerende raad was. Met die ontstaan van die Afrikaanse Handelsinstituut (AHI) in 1942 het hy in die uitvoerende raad van dié liggaam gedien, terwyl hy eweneens ’n stigters- en direksielid van Federalde Volksbeleggings was.

Benewens bogenoemde, was Dönges ook voorsitter van die Kaapstadse Skakelkomitee van Afrikaanse Kultuurverenigings en in 1948 ’n stigterslid van die Suid-Afrikaanse Buro vir Rasseaangeleenthede (SABRA). Hy was verder ook lid van die Sentrale Monumentekommissie (voorloper van die Raad vir Nasionale Gedenkwaardighede), lid van die sentrale komitee van die Afrikaanse Taalmonument en Taalstudiefonds, van 1963 af erelid van die Suid-Afrikaanse Akademie vir Wetenskap en Kuns en van 1959 tot 1968 kanselier van die Universiteit van Stellenbosch. Hy het ook in die direksie van die Nasionale Pers, Voortrekkerpers en "New Era" gedien.

Op sportgebied het Dönges graag rugby, tennis, krieket en gholf gespeel. As student was hy die kaptein van die Universiteit van Stellenbosch se krieketspan en later ook ’n paar jaar lank kaptein van die parlement se krieketspan.

Dönges is op 10 Januarie 1968 ná agt maande in die Groote Schuur-hospitaal oorlede. Hy is met staatseerbetoon vanuit die Groote Kerk in Kaapstad, waar hy vir sessie jaar as diaken en ouderling gedien het, op 15 Januarie 1968 begrawe met die teraardebestelling in Stellenbosch.

In 1959 het die Universiteit van Stellenbosch aan hom ’n ere-LL.D.-graad toegeken. In 1969, ’n jaar na sy dood is sy nagedagtenis geëer deur ’n afbeelding van hom wat op die eenrandmuntstuk van daardie jaar aangebring is. In Kraaifontein is die Hoërskool Eben Dönges na hom genoem en op Bothaville die Primêre Skool Eben Dönges. Op Worcester is die Eben Dönges-hospitaal (nou die Worcester-hospitaal) ook na hom genoem. In Benoni is daar ’n Voortrekkerkommando wat sy naam dra.

Dönges is op 30 September 1926 getroud met Johanna Catharina Louisa (Billie) Schoeman, dogter van J.H. Schoeman, Volksraadslid vir Oudtshoorn, en twee dogters is uit die huwelik gebore.





</doc>
<doc id="49105" url="https://af.wikipedia.org/wiki?curid=49105" title="Sportclub Enschede">
Sportclub Enschede

Sportclub Enschede (of SC Enschede) is 'n amateursokkerspan in die Nederlandse stad Enschede. Die professionele afdeling van die klub het in 1965 met Enschedese Boys saamgesmelt om FC Twente te vorm. Die klub het die nasionale titel in 1926 gewen.




</doc>
<doc id="49109" url="https://af.wikipedia.org/wiki?curid=49109" title="Hoffepark">
Hoffepark

Hoffepark (ook bekend as GWK-park) is 'n stadion in Kimberley wat vir rugby en sokker gebruik word. Dit bied sitplek aan 18 000 toeskouers.




</doc>
<doc id="49110" url="https://af.wikipedia.org/wiki?curid=49110" title="Olënpark">
Olënpark

Olënpark (ook bekend as Profertpark) is 'n stadion in Potchefstroom wat vir rugby en sokker gebruik word. Dit kan ongeveer 22 000 toeskouers akkommodeer. Die Luiperds en die Pampas XV gebruik die stadion as hulle tuisveld.



</doc>
<doc id="49130" url="https://af.wikipedia.org/wiki?curid=49130" title="Kaptein (sport)">
Kaptein (sport)

'n Kaptein in sport is 'n spanlid wat sy span aanvoer en verteenwoordig. Die kaptein word meestal deur die afrigter aangewys, maar kan soms ook deur medespanlede verkies word.

'n Kaptein moet op die sportveld kan leiding neem en deur sy spanlede gerespekteer word. 'n Kaptein het ook gewoonlik sekere voordele en take om te verrig, soos om namens die span met die skeidsregter te kommunikeer, om kapteinsvergaderings te hou, om onderhoude met die media te voer, of om 'n beker of trofee namens die span te ontvang as hulle gewen het.


</doc>
<doc id="49137" url="https://af.wikipedia.org/wiki?curid=49137" title="Ricky Januarie">
Ricky Januarie

Ricky Januarie (* 2 Januarie 1982 in Hopefield, Suid-Afrika) is 'n oud-Springbokrugbyspeler wat tot 2010 vir die Westelike Provinsie in die Curriebeker en vir die Stormers Super 14-rugby gespeel het.



</doc>
<doc id="49149" url="https://af.wikipedia.org/wiki?curid=49149" title="Delft, Nederland">
Delft, Nederland

Delft is 'n stad en munisipaliteit in die Nederlandse provinsie Zuid-Holland, geleë tussen Rotterdam en Den Haag. Die munisipale gebied het sowat 99 000 inwoners (2012) en 'n oppervlakte van 24 km². Delft het 'n ou binnestad en 'n universiteit, die Tegniese Universiteit Delft. In die Nieuwe Kerk lê 42 Oranjes begrawe, waaronder stadhouer Willem van Oranje.



</doc>
<doc id="49153" url="https://af.wikipedia.org/wiki?curid=49153" title="Lys van nedersettings in Nederland">
Lys van nedersettings in Nederland

Hierdie is 'n alfabetiese lys van nedersettings in Nederland. 

Aadorp -
Aagtdorp -
Aagtekerke -
Aalbeek -
Aalburg -
Aalden -
Aalsmeer -
Aalsmeerderbrug -
Aalst, Buren -
Aalst, Noord-Brabant -
Aalst, Zaltbommel -
Aalsum, Friesland -
Aalsum, Groningen -
Aalten -
Aardenburg -
Aarlanderveen -
Aarle-Rixtel -
Aartswoud -
Abbega -
Abbenbroek -
Abbenes -
Abcoude -
Absdale -
Abshoven -
Achlum -
Achterberg -
Achterste Erm -
Achterveld -
Achthuizen -
Achtmaal -
Achttienhoven, Suid-Holland -
Achttienhoven, Utrecht -
Acquoy -
Adorp -
Aduard -
Aduarderzijl -
Aegum -
Aerdenhout -
Aerdt -
Afferden, Gelderland -
Afferden, Limburg -
Agelo -
Aijen -
Akersloot -
Akkrum -
Akmarijp -
Albergen -
Alblasserdam -
Aldeboarn -
Alem -
Alkmaar -
Allingawier -
Almelo -
Almen -
Almere -
Almkerk -
Alphen aan den Rijn -
Alphen, Gelderland -
Alphen, Noord-Brabant -
Alteveer, Roden -
Alteveer, Zuidwolde -
Alteveer, Groningen -
Altforst -
Alverna -
Ambt Delden -
Amby -
Ameide -
Ameland -
Amen -
America -
Amerongen -
Amersfoort -
Ammerstol -
Ammerzoden -
Ampsen -
Amstelhoek -
Amstelveen -
Amstenrade -
Amsterdam -
Amsweer -
Andel -
Andelst -
Anderen -
Andijk -
Ane -
Anerveen -
Anevelde -
Angeren -
Angerlo -
Anjum -
Ankeveen -
Ankum -
Anloo -
Anna Jacobapolder -
Anna Paulowna -
Annen -
Annerveensche Kanaal -
Ansen -
Apeldoorn -
Appelscha -
Appeltern -
Appingedam -
Arcen -
Archem -
Arkel -
Armhoede -
Arnemuiden -
Arnhem -
Arriën -
Arriërveld -
Arum -
Asch -
Asperen -
Assel -
Asselt -
Assen -
Assendelft -
Assum -
Asten -
Augsbuurt -
Augustinusga -
Austerlitz -
Avenhorn -
Avest -
Axel -
Azelo -
Azewijn

Baaiduinen -
Baak -
Baambrugge -
Baard -
Baardwijk -
Baarland -
Baarle-Nassau -
Baarlo, Limburg -
Baarlo, Overijssel -
Baarn -
Baars -
Baarschot -
Baarsdorpermeer -
Babberich -
Babyloniënhoek -
Badhoevedorp -
Baexem -
Baflo -
Baijum -
Bakel -
Bakhuizen -
Bakkeveen -
Bakkum -
Balgoij -
Balinge -
Balk -
Balkbrug -
Ballo -
Balloërveld -
Ballum -
Baneheide -
Banholt -
Bant -
Bantega -
Barchem -
Barendrecht -
Bareveld -
Barger-Compascuum -
Barger-Oosterveld -
Barlo -
Barneveld -
Barnflair -
Barsingerhorn -
Bartlehiem gem. Ferweradeel -
Bartlehiem gem. Tietjerksteradeel -
Basse -
Batenburg -
Bath -
Bathmen -
Bavel -
Beckum -
Bedum -
Beegden -
Beek en Donk -
Beek gem. Bergh -
Beek -
Beekbergen -
Beek-Ubbergen -
Beemte Broekland -
Beers, Friesland -
Beers, Noord-Brabant -
Beersdal -
Beerta -
Beerze -
Beerzerveld -
Beesd -
Beesel -
Beetgum -
Beetgumermolen -
Beets -
Beetsterzwaag -
Beilen -
Beinsdorp -
Bekveld -
Belfeld -
Bellingwolde -
Beltrum -
Belt-Schutsloot -
Bemelen -
Bemmel -
Beneden-Leeuwen -
Bennebroek -
Bennekom -
Benneveld -
Benningbroek -
Benschop -
Bentelo -
Benthuizen -
Bentveld -
Berg aan de Maas -
Berg en Dal -
Berg en Terblijt -
Bergambacht -
Bergen aan Zee -
Bergen, Limburg -
Bergen, North Holland -
Bergen op Zoom -
Bergenhuizen -
Bergentheim -
Bergeyk -
Bergharen -
Berghem -
Berghuizen -
Bergschenhoek -
Bergum -
Beringe -
Berkel en Rodenrijs -
Berkelaar -
Berkel-Enschot -
Berken-Enschot -
Berkenwoude -
Berkhout -
Berkmeer -
Berkum -
Berlicum -
Berlikum -
Bern -
Besoyen -
Best -
Besthmen -
Beugen -
Beuningen, Gelderland -
Beuningen, Overijssel -
Beusichem -
Beutenaken -
Beverwijk -
Biddinghuizen -
Bierum -
Biervliet -
Biest-Houtakker -
Biezelinge -
Biezenmortel -
Biggekerke -
Bilderdam -
Bilthoven -
Bingelrade -
Bingerden -
Binnenwijzend -
Birdaard -
Blaaksedijk -
Bladel -
Blankenham -
Blaricum -
Blauwhuis -
Bleijerheide -
Bleiswijk -
Blerick -
Blesdijke -
Bleskensgraaf -
Blessum -
Blija -
Blijham -
Blitterswijck -
Bloemendaal -
Blokhuizen -
Blokker -
Blokzijl -
Bobeldijk -
Bocholz -
Bodegraven -
Boekel -
Boekelo -
Boelenslaan -
Boer -
Boerakker -
Boerakker gem. Leek -
Boerdonk -
Boerhaar -
Boesingheliede -
Boijl -
Bokhoven -
Boksum -
Bollingawier -
Bolnes -
Bolsward -
Bontebok -
Boornbergum -
Boornzwaag -
Borculo -
Borger -
Borgercompagnie -
Borghalen -
Borgsweer -
Borkel en Schaft -
Born -
Borne -
Bornerbroek -
Bornwird -
Borssele -
Bosch en Duin -
Boschoord -
Boskoop -
Bosschenhoofd -
Botlek -
Boukoul -
Bourtange -
Boven Hardinxveld -
Bovenkarspel -
Bovenkerk -
Boven-Leeuwen -
Bovensmilde -
Boxmeer -
Boxtel -
Bozum -
Braamt -
Brakel -
Brandwijk -
Brantgum -
Breda -
Bredevoort -
Breedenbroek -
Breezand -
Breezanddijk -
Breklenkamp -
Breskens -
Breugel -
Breukelen -
Breukeleveen -
Brielle -
Britil -
Britsum -
Britswerd -
Broek fr -
Broek in Waterland -
Broek op Langedijk -
Broekerhaven -
Broekhuizen, Drenthe -
Broekhuizen, Limburg -
Broekhuizenvorst -
Broekland -
Broeksterwâld -
Bronkhorst -
Bronneger -
Bronnegerveen -
Brouwershaven -
Brouwhuis -
Bruchem -
Brucht -
Bruchterveld -
Bruinehaar -
Bruinisse -
Brummen -
Brunssum -
Bruntinge -
Buchten -
Budel -
Budel-Dorplein -
Budel-Schoot -
Buggenum -
Buiksloot -
Buinen -
Buinerveen -
Buitenkaag -
Buitenpost -
Bunde -
Bunne -
Bunnik -
Bunschoten-Spakenburg -
Buren -
Buren, Friesland -
Buren, Gelderland -
Burgerbrug -
Burgerveen -
Burgervlotbrug -
Burgh-Haamstede -
Burgum -
Burgwerd -
Burum -
Bussum -
Buurmalsen -
Buurse

Cadier en Keer -
Cadzand -
Callantsoog -
Camerig -
Camperduin -
Capelle aan den IJssel -
Capelle -
Castelre -
Castenray -
Casteren -
Castricum -
Catrijp -
Catsop -
Chaam -
Chèvremont -
Clinge -
Coevorden -
Colijnsplaat -
Collendoorn -
Colmschate -
Cornjum -
Cornwerd -
Cortenoever -
Cothen -
Cottessen -
Creil -
Cromvoirt -
Cruquius -
Cuijk -
Culemborg

Daarle -
Daarlerveen -
Dale -
Dalem -
Dalen -
Dalerend -
Dalerpeel -
Dalerveen -
Dalfsen -
Dalmsholte -
Damwâld -
Daniken -
Darp -
De Bilt -
De Blesse -
De Bult -
De Cocksdorp -
De Glind -
De Goorn -
De Groeve -
De Haukes -
De Heen -
De Heurne -
De Hoef -
De Hoek -
De Hoeve -
De Kar -
De Kiel -
De Klencke -
De Klomp -
De Knipe -
De Koog -
De Kooy -
De Krim -
De Kwakel -
De Lier -
De Lutte -
De Marshoek -
De Meern -
De Moer -
De Mortel -
De Pol -
De Pollen -
De Poppe -
De Punt -
De Rijp -
De Stapel -
De Steeg -
De Tike -
De Valom -
De Vecht -
De Veenhoop -
De Waal -
De Weere -
De Wijk -
De Wilgen -
De Wilp -
De Woude -
De Zande -
De Zilk -
Dearsum -
Dedemsvaart -
Dedgum -
Deelen -
Deersum -
Deest -
Deil -
Deinum -
Delden -
Deldenerbroek -
Delfgauw -
Delfstrahuizen -
Delft -
Delfzijl -
Delwijnen -
Demen -
Den Andel -
Den Bommel -
Den Bosch -
Den Burg -
Den Dolder -
Den Dungen -
Den Haag -
Den Ham, Groningen -
Den Ham, Overijssel -
Den Helder -
Den Hoorn, Texel -
Den Hoorn, Zuid-Holland -
Den Hout -
Den Hulst -
Den Ilp -
Den Kaat -
Den Nul -
Den Oever -
Den Velde -
Denekamp -
Dennenburg -
Deurne -
Deurningen -
Deursen -
Deurze -
Deventer -
De Westereen -
Dichteren -
Didam -
Dielen -
Diemen -
Diepenheim -
Diepenveen -
Dieren -
Diessen -
Dieteren -
Diever -
Dieverburg -
Diffelen -
Dijken -
Dijkerhoek -
Dijkhuizen -
Dinteloord -
Dinther -
Dinxperlo -
Diphoorn -
Dirkshorn -
Dirksland -
Dishoek -
Dodewaard -
Doenrade -
Doesburg -
Doetinchem -
Doeveren -
Doezum -
Dokkum -
Dokkumer Nieuwe Zijlen -
Doldersum -
Domburg -
Dommelen -
Donderen -
Dongen -
Dongjum -
Doniaga -
Donk, Limburg -
Donk, Noord-Brabant -
Donkerbroek -
Doorn -
Doornenburg -
Doornspijk -
Doorwerth -
Dordrecht -
Dorkwerd -
Dorplein -
Dorregeest -
Dorst -
Dortherhoek -
Douvergenhout -
Draaibrug -
Drachten -
Drachtster compagnie -
Dreischor -
Drempt -
Dreumel -
Drie -
Driebergen -
Driebergen-Rijsenburg -
Drieborg -
Driebrunnen -
Driehuis -
Driehuizen -
Driel -
Driesum -
Driewegen -
Drijber -
Drimmelen -
Drogeham -
Drogteropslagen -
Drongelen -
Dronrijp -
Dronten -
Drouwen -
Drouwenermond -
Drouwenerveen -
Drumpt -
Drunen -
Druten -
Dubbeldam -
Duistervoorde -
Duiven -
Duivendrecht -
Duizel -
Dulder -
Durgerdam -
Dussen -
Duur -
Dwingeloo

Eagum -
Echt -
Echteld -
Echten, Drenthe -
Echten, Friesland -
Echtenerbrug -
Echterbosch -
Eck en Wiel -
Eckelrade -
Edam -
Ede gld -
Edens -
Ederveen -
Ee -
Eede zld -
Eefde -
Eelde -
Eelderwolde -
Eemdijk -
Eemnes -
Eemshaven -
Eemster -
Een -
Eenigenburg -
Eenrum -
Eenum -
Een-West -
Eerbeek -
Eerde, Noord-Brabant -
Eerde, Overijssel -
Eernewoude -
Eersel -
Eerste Exloërmond -
Ees -
Eese -
Eesergroen -
Eeserveen Borger -
Eeserveen Odoorn -
Eesterga -
Eestrum -
Eesveen -
Eethen -
Eexsterveen -
Eexsterveensche Kanaal -
Eext -
Eexterzandvoort -
Egchel -
Egmond aan den Hoef -
Egmond aan Zee -
Egmond-Binnen -
Egmondermeer -
Eibergen -
Eierland -
Eijsden -
Eindhoven -
Einighausen -
Ekehaar -
Elahuizen -
Elburg -
Elden -
Eldersloo -
Eldrik -
Eleveld -
Elim -
Elkenrade -
Elkerzee -
Ell -
Ellecom -
Ellemeet -
Ellerhuizen -
Ellertshaar -
Ellewoutsdijk -
Elp -
Elsen -
Elsendorp -
Elshof -
Elshout -
Elsloo, Friesland -
Elsloo, Limburg -
Elspeet -
Elst, Gelderland -
Elst, Utrecht -
Emmeloord -
Emmen -
Emmer-Compascuum -
Empe -
Empel -
Emst -
Engelbert, Groningen -
Engelen -
Engelum -
Engwierum -
Enkhuizen -
Ens -
Enschede -
Enschot -
Enspijk -
Enter -
Enumatil -
Epe -
Epen -
Eperheide -
Eppenhuizen -
Epse -
Erica -
Erichem -
Erlecom -
Erm -
Ermelo -
Erp -
Esbeek -
Esch -
Escharen -
Espel -
Espelo -
Est -
Etenaken -
Etten gld -
Etten-Leur -
Europoort -
Eursinge gem. Ruinen -
Eursinge gem. Westerbork -
Euverem -
Everdingen -
Evertsoord -
Ewijcksluis Van -
Ewijk -
Exel -
Exloërveen -
Exloo -
Exmorra -
Eygelshoven -
Eys -
Eyserheide -
Ezinge -
Ezumazijl

Farmsum -
Feerwerd -
Ferwerd -
Ferwoude -
Fijnaart -
Finkum -
Finsterwolde -
Firdgum -
Fleringen -
Fluitenberg -
Fochteloo -
Follega -
Folsgare -
Formerum -
Fort -
Foudgum -
Foxham -
Foxhol -
Foxwolde -
Franeker -
Frederiksoord -
Friens -
Frieschepalen -
Froombosch

Gaanderen -
Gaarkeuken -
Gaast -
Gaastmeer -
Galder -
Gameren -
Gammelke -
Gapinge -
Garderen -
Garijp -
Garmerwolde -
Garminge -
Garnwerd -
Garrelsweer -
Garsthuizen -
Gassel -
Gasselte -
Gasselterboerveen -
Gasselternijveen -
Gasselter-Nijveensche-mond -
Gastel -
Gasteren -
Gasthuis -
Gauw -
Geelbroek -
Geersbroek -
Geersdijk -
Geertruidenberg -
Geervliet -
Gees -
Geesbrug -
Geesteren, Gelderland -
Geesteren, Overijssel -
Geeuwenbrug gem. Diever -
Geffen -
Gelderingen -
Geldermalsen -
Gelderswoude -
Geldrop -
Geleen -
Gellicum -
Gelselaar -
Gemert -
Gemonde -
Genderen -
Gendringen -
Gendt -
Genemuiden -
Gennep -
Genum -
Gerkesklooster -
Gerner -
Gersloot -
Gerwen -
Geulhem -
Geulle -
Geverik -
Geysteren -
Giekerk -
Giesbeek -
Giessen -
Giessenburg -
Giessendam -
Gieten -
Gieterveen -
Giethmen -
Giethoorn -
Gilze -
Glane -
Glanerbrug -
Glimmen -
Godlinze -
Goedereede -
Goënga -
Goëngahuizen -
Goes -
Goingarijp -
Goirle -
Goor -
Gorinchem -
Gorredijk -
Gorssel -
Gortel -
Gouda -
Goudriaan -
Goudswaard -
Gouerak -
Goutum -
Graauw -
Graetheide -
Grafhorst -
Graft -
Gramsbergen -
Grashoek -
Grathem -
Grave -
Greffelkamp -
Greonterp -
Grevenbicht -
Griendtsveen -
Grijpskerk -
Grijpskerke -
Groede -
Groenekan -
Groeningen -
Groenlo -
Groenveld -
Groesbeek -
Groessen -
Groet -
Groetpolder -
Grolloo -
Groningen -
Gronsveld -
Groot Dochteren -
Groot Genhout -
Groot-Ammers -
Groote Keeten -
Grootebroek -
Grootegast -
Grootschermer -
Grosthuizen -
Grouw -
Grubbenvorst -
Gulpen -
Guttecoven

Haaften -
Haaksbergen -
Haakswold -
Haalderen -
Haamrade -
Haamstede -
Haaren -
Haarle gem. Hellendoorn -
Haarle gem. Tubbergen -
Haarlem -
Haarlemmerliede -
Haarlo -
Haarsteeg -
Haart -
Haarzuilens -
Haasdal -
Haastrecht -
Haelen -
Haerst -
Hagestein -
Haghorst -
Haler -
Halfweg -
Hall -
Halle -
Hallum -
Halsteren -
Hamert -
Handel -
Hardinxveld-Giessendam -
Hank -
Hansweert -
Hantum -
Hantumeruitburen -
Hantumhuizen -
Hapert -
Haps -
Harbrinkhoek -
Harculo -
Hardegarijp -
Hardenberg -
Harderwijk -
Haren, Groningen -
Haren, Noord-Brabant -
Harfsen -
Hargen -
Harich -
Haringhuizen -
Harkema -
Harkstede -
Harlingen -
Harmelen -
Harreveld -
Harskamp -
Hartwerd -
Haskerdijken -
Haskerhorne -
Hasselo -
Hasselt -
Hattem -
Hattemerbroek -
Haule -
Haulerwijk -
Hauwert -
Havelte -
Havelterberg -
Hazerswoude-Dorp -
Hazerswoude-Rijndijk -
Hedel -
Hedikhuizen -
Hee -
Heeg -
Heek -
Heel -
Heelsum -
Heelweg -
Heemserveen -
Heemskerk -
Heemstede -
Heenvliet -
Heer -
Heerde -
Heerenveen -
Heerewaarden -
Heerhugowaard -
Heerjansdam -
Heerle -
Heerlen -
Heerlerbaan -
Heerlerheide -
Heesbeen -
Heesch -
Heesselt -
Heeswijk-Dinther -
Heeten -
Heeze -
Hegelsom -
Hei- en Boeicop -
Heibloem -
Heide -
Heidenhoek -
Heijen -
Heijenrath -
Heijningen -
Heikant -
Heilig Land-Stichting -
Heiligerlee -
Heiloo -
Heinenoord -
Heinkenszand -
Heino -
Hekelingen -
Hekendorp -
Helden -
Helenaveen -
Hellendoorn -
Hellevoetsluis -
Hellouw -
Hellum -
Helmond -
Helvoirt -
Hem -
Hemelum -
Hemmen -
Hempens -
Hemrik -
Hendrik-Ido-Ambacht -
Hengelo, Gelderland -
Hengelo, Overijssel -
Hengevelde -
Hengforden -
Hengstdijk -
Hennaard -
Hensbroek -
Herbaijum -
Herkenbosch -
Herkenrade -
Herkingen -
Hernen -
Herpen -
Herpt -
Herten -
Hertme -
Herveld -
Herwen -
Herwijnen -
Herxen -
Hessum -
Het Koegras -
Het Loo -
Het Woud -
Heteren -
Heugem -
Heukelom -
Heukelum -
Heumen -
Heurne gem. Aalten -
Heurne gem. Ruurlo -
Heusden gem. Asten -
Heusden gem. Heusden -
Heveadorp -
Heveskes -
Heythuysen -
Hezingen -
Hiaure -
Hichtum -
Hidaard -
Hien -
Hierden -
Hieslum -
Hijken -
Hijkersmilde -
Hijlaard -
Hijum -
Hillegom -
Hilleshagen -
Hilvarenbeek -
Hilversum -
Hindeloopen -
Hintham -
Hippolytushoef -
Hitzum -
Hobrede -
Hoedekenskerke -
Hoek -
Hoek van Holland -
Hoenderloo -
Hoensbroek -
Hoenzadriel -
Hoevelaken -
Hoeven -
Hoge Hexel -
Hogebeintum -
Hogeweg -
Hollandsche Rading -
Hollandscheveld -
Hollum -
Holset -
Holsloot -
Holten -
Holterberg -
Holthees -
Holtherne -
Holthone -
Holtum -
Holwerd -
Holwierde -
Holysloot -
Hommert -
Hommerts -
Homoet -
Honselerdijk -
Honthem -
Hoofddorp -
Hoofdplaat -
Hoog Soeren -
Hoogblokland -
Hoogcruts -
Hooge Mierde -
Hooge Zwaluwe -
Hoogeloon -
Hoogengraven -
Hoogenweg -
Hoogerheide -
Hoogersmilde -
Hoogeveen -
Hoogezand -
Hooghalen -
Hoogkarspel -
Hoog-Keppel -
Hoogkerk -
Hoogland -
Hooglanderveen -
Hoogmade -
Hoogvliet rt -
Hoogwoud -
Hoonhorst -
Hoordwijkerhout -
Hoorn -
Hoorn Terschelling -
Hoornaar -
Hoornsterzwaag -
Hopel -
Horn -
Hornhuizen -
Horssen -
Horst aan de Maas -
Horst lb -
Hout lb -
Hout-Blerick -
Houten -
Houtigehade -
Houwerzijl -
Huijbergen -
Huinen -
Huins -
Huis ter Heide, Drenthe -
Huis ter Heide, Utrecht -
Huisduinen -
Huisseling -
Huissen -
Huizen -
Huizinge -
Hulhuizen -
Hulsberg -
Hulsel -
Hulsen -
Hulshorst -
Hulst -
Hulten -
Hummelo -
Hunnecum -
Hunsel -
Hupsel -
Hurdegarijp -
Hurwenen

Idaard -
Idsegahuizum -
Idskenhuizen -
Idzega -
IJhorst -
IJlst -
IJmuiden -
IJsselham -
IJsselmuiden -
IJsselstein -
IJzendijke -
IJzendoorn -
IJzeren -
IJzerlo -
IJzevoorde -
Illikhoven -
Ilpendam -
Indijk -
Ingber -
Ingen -
Irnsum -
It Heidenskip -
Itnes -
Itteren -
Ittersum -
Ittervoort

Jaarsveld -
Jabeek -
Janum -
Jellum -
Jelsum -
Jipsingboermussel -
Jipsingboertange -
Jipsinghuizen -
Jislum -
Jisp -
Jistrum -
Jonkerslân -
Jonkersvaart -
Joppe -
Jorwerd -
Joure -
Jouswier -
Jubbega -
Julianadorp -
Junne -
Jutphaas -
Jutrijp

Kaag -
Kaalheide -
Kaart -
Kaatsheuvel -
Kadoelen -
Kakert -
Kalenberg -
Kallenkote -
Kalverdijk -
Kamerik -
Kampen -
Kampereiland -
Kamperland -
Kamperveen -
Kamperzeedijk -
Kantens -
Kapel-Avezaath -
Kapel-Avezaath gem. Buren -
Kapelle -
Kapellebrug -
Katlijk -
Kats -
Kattendijke -
Katwijk, Noord-Brabant -
Katwijk, Suid-Holland -
Katwijk aan de Rijn -
Katwijk aan Zee -
Katwoude -
Kedichem -
Keent -
Keijenborg -
Keinsmerbrug -
Kekerdom -
Keldonk -
Kelmond -
Kelpen -
Kerbuurt -
Kerk-Avezaath -
Kerk-Avezaath gem. Tiel -
Kerkdriel -
Kerkenveld -
Kerkrade -
Kerkwerve -
Kerkwijk -
Kessel, Limburg -
Kessel, Noord-Brabant -
Kesseleik -
Kesteren -
Kethel -
Keutenberg -
Kibbelveen -
Kiel-Windeweer -
Kijkduin -
Kijkuit -
Kilder -
Kimswerd -
Kinderdijk -
Kinnum -
Klaaswaal -
Klarenbeek -
Klazienaveen -
Klein Dochteren -
Klein Genhout -
Klein Ulsda -
Klein Zundert -
Kleine Huisjes -
Kleverskerke -
Klijndijk -
Klimmen -
Kloetinge -
Kloosterburen -
Kloosterdijk -
Kloosterhaar -
Klooster-Lidlum -
Kloosterzande -
Klundert -
Knegsel -
Kockengen -
Koedijk -
Koekange -
Koewacht -
Kogerpolder -
Kolderveen -
Kolderveense Bovenboer -
Kolderwolde -
Kolham -
Kolhorn -
Kollum -
Kollumerpomp -
Kollumerzwaag -
Kommerzijl -
Koningsbosch -
Koninngslust -
Koog aan de Zaan -
Kootstertille -
Kootwijk -
Kootwijkerbroek -
Kornhorn -
Kornwerderzand -
Kortehemmen -
Kortenhoef -
Kortgene -
Koudekerk aan den Rijn -
Koudekerke -
Koudum -
Koufurderigge -
Krabbendam -
Krabbendijke -
Kraggenburg -
Kranenburg -
Kreileroord -
Krewerd -
Krimpen aan de Lek -
Krimpen aan den IJssel -
Kring van Dorth -
Krommenie -
Krommeniedijk -
Kronenberg -
Kropswolde -
Kruiningen -
Kruisdijk -
Kruisland -
Kruispolderhaven -
Kruisweg, Groningen -
Kruisweg, Zuid-Holland -
Kubaard -
Kudelstaart -
Kuinre -
Kuitaart -
Kunrade -
Kwadendamme -
Kwadijk -
Kwintsheul

Laag Zuthem -
Laaghalen -
Laaghalerveen -
Laag-Keppel -
Laag-Soeren -
Lage Mierde -
Lage Vuursche -
Lage Zwaluwe -
Lageland -
Lambertschaag -
Lamswaarde -
Landerum -
Landgraaf -
Landhorst -
Landsmeer -
Langbroek -
Langedijke -
Langelille -
Langelo, Drenthe -
Langelo, Overijssel -
Langenboom -
Langeraar -
Langerak -
Langeveen -
Langeweg -
Langezwaag -
Langweer -
Lankhorst -
Laren, Gelderland -
Laren, Noord-Holland -
Lathum -
Lattrop-Breklenkamp -
Lauradorp -
Lauwersoog -
Lauwerzijl -
Ledeacker -
Leek -
Leende -
Leens -
Leerbroek -
Leerdam -
Leermens -
Leersum -
Leesten -
Leeuwarden -
Leeuwen -
Legemeer -
Leggeloo -
Leiden -
Leiderdorp -
Leidschendam -
Leimuiden -
Leimuiderbrug -
Lekkerkerk -
Lekkum -
Lellens -
Lelystad -
Lemele -
Lemelerveld -
Lemiers -
Lemmer -
Lemselo -
Lengel -
Lent -
Lenthe -
Lepelstraat -
Lerop -
Lettelbert -
Lettele -
Leuken -
Leunen -
Leur -
Leusden -
Leuth -
Leutingewolde -
Leuvenheim -
Leuvenum -
Leveroy -
Lewedorp -
Lexmond -
Lhee -
Lheebroek -
Lichtaard -
Lichtenvoorde -
Lichtmis -
Liempde -
Lienden -
Lierderholthuis -
Lieren -
Lierop -
Lies, Friesland -
Lies, Noord-Brabant -
Lieshout -
Liessel -
Lievelde -
Lieveren -
Lijnden -
Limbricht -
Limmel -
Limmen -
Linde, Drenthe -
Linde gem. Diepenveen -
Linde, Gelderland -
Linden -
Linne -
Linschoten -
Lintelo -
Lintvelde -
Lioessens -
Lions -
Lippenhuizen -
Lisse -
Lisserbroek -
Lith -
Lithoijen -
Lobith -
Lochem -
Loenen a/d Vecht -
Loenen gem. Valburg -
Loenen, Gelderland -
Loenersloot -
Loënga -
Loerbeek -
Loil -
Lollum -
Lomm -
Longerhouw -
Lonneker -
Loo, Gelderland -
Loo, Overijssel -
Loon -
Loon op Zand -
Loosbroek -
Loosdrecht -
Loosduinen -
Loozen -
Lopik -
Lopikerkapel -
Loppersum -
Losdorp -
Losser -
Lottum -
Lucaswolde -
Luchthaven Schiphol -
Luchthaven Zuid-Limburg -
Luddeweer -
Luinjeberd -
Lunteren -
Lutjebroek -
Lutjegast -
Lutjewinkel -
Lutkewierum -
Luttelgeest -
Lutten -
Luttenberg -
Luxwoude -
Luyksgestel

Maarheeze -
Maarland -
Maarn -
Maarsbergen -
Maarssen -
Maarssenbroek -
Maartensdijk -
Maasbommel -
Maasbracht -
Maasbree -
Maasdam -
Maasdijk -
Maashees -
Maasland -
Maasniel -
Maassluis -
Maastricht -
Maasvlakte -
Macharen -
Made -
Makkinga -
Makkum, Drenthe -
Makkum, Littenseradiel -
Makkum, Súdwest-Fryslân -
Malden -
Mamelis -
Mander -
Manderveen -
Mantgum -
Mantinge -
Maren-Kessel -
Margraten -
Mariaheide -
Mariahoop -
Mariahout -
Mariaparochie -
Mariënberg -
Mariënheem -
Mariënvelde -
Marijenkampen -
Markelo -
Marken -
Markenbinnen -
Marknesse -
Markvelde -
Marle gem. Wijhe -
Marrum -
Marssum -
Martenshoek -
Marum -
Marwijksoord -
Mastenbroek -
Matsloot -
Maurik -
Mechelen -
Medemblik -
Meeden -
Meedhuizen -
Meerkerk -
Meerlo -
Meerveld -
Meerveldhoven -
Meessen -
Meeuwen -
Megchelen -
Megen -
Meijel -
Melderslo -
Melick -
Meliskerke -
Melissant -
Menaldum -
Mensingeweer -
Meppel -
Meppen -
Merkelbeek -
Merslo -
Merum -
Mesch -
Meteren -
Meterik -
Metslawier -
Mheer -
Middelaar -
Middelbeers -
Middelbert -
Middelburg -
Middelharnis -
Middelie -
Middelrode -
Middelstum -
Middenbeemster -
Middenmeer -
Midlaren -
Midlum -
Midsland -
Midwolda -
Midwolde -
Midwoud -
Miedum -
Mierlo -
Mierlo-Hout -
Mijdrecht -
Mijnsheerenland -
Mijzen -
Mildam -
Milheeze -
Mill -
Millingen a/d Rijn -
Millingen Legerplaats -
Milsbeek -
Minnertsga -
Mirns -
Moddergat -
Moerdijk -
Moergestel -
Moerkapelle -
Moerstraten -
Molenaarsgraaf -
Molenend -
Molenhoek -
Molenrij -
Molenschot -
Molkwerum -
Monnickendam -
Monster -
Montfoort -
Montfort -
Mook -
Mookhoek -
Moordrecht -
Moorveld -
Morra -
Muggenbeet -
Muiden -
Muiderberg -
Mukkekeburen -
Mûnein -
Munnekemoer -
Munnekezijl -
Munstergeleen -
Muntendam -
Mussel -
Musselkanaal

Naaldwijk -
Naarden -
Nagele -
Nattenhoven -
Neck -
Nederasselt -
Nederhemert -
Nederhorst den Berg -
Nederland -
Nederweert -
Nederweert Eind -
Nederwetten -
Neede -
Neer -
Neerbeek -
Neerijnen -
Neeritter -
Neerkant -
Neerloon -
Nes aan de Amstel -
Nes, Ameland -
Nes gem. Boarsterhim -
Nes gem. Dongeradeel -
Nessersluis -
Netersel -
Nettelhorst -
Netterden -
Niawier -
Nibbixwoud -
Niebert -
Niehove -
Niekerk gem. de Marne -
Niekerk gem. Grootegast -
Niersen -
Nietap -
Nieuw-Beerta -
Nieuw Bergen -
Nieuw Dordrecht -
Nieuw Einde -
Nieuw en St. Joosand -
Nieuw Helvoet -
Nieuw Millingen -
Nieuw Zwinderen -
Nieuwaal -
Nieuw-Amsterdam -
Nieuw-Annerveen -
Nieuw-Balinge -
Nieuw-Beijerland -
Nieuw-Buinen -
Nieuwdorp zld -
Nieuwe Bildtzijl -
Nieuwe Krim -
Nieuwe Meer -
Nieuwe Niedorp -
Nieuwe Pekela -
Nieuwe Wetering -
Nieuwebrug, Friesland -
Nieuwebrug, Noord-Holland -
Nieuwediep -
Nieuwegein -
Nieuwehorne -
Nieuwendam -
Nieuwendijk -
Nieuwenhagen -
Nieuwenhoorn -
Nieuwer ter Aa -
Nieuwerbrug -
Nieuwerkerk aan den IJssel -
Nieuwerkerk -
Nieuweroord -
Nieuwersluis -
Nieuweschans -
Nieuweschild -
Nieuweschoot -
Nieuwe-Tonge -
Nieuw-Heeten -
Nieuwkoop -
Nieuwkuijk -
Nieuwland -
Nieuwlande -
Nieuw-Lekkerland -
Nieuwleusden -
Nieuw-Loosdrecht -
Nieuw-Namen -
Nieuwolda -
Nieuwpoort -
Nieuw-Roden -
Nieuw-Scheemda -
Nieuw-Schoonebeek -
Nieuwstadt -
Nieuwveen -
Nieuw-Vennep -
Nieuwvliet -
Nieuw-Vossemeer -
Nieuw-Weerdinge -
Nieuw-Wehl -
Niezijl -
Nifterik -
Nigteveld -
Nij Beets -
Nijbroek -
Nijeberkoop -
Nijega -
Nijehaske -
Nijeholtpade -
Nijeholtwolde -
Nijelamer -
Nijemirdum -
Nijensleek -
Nijetrijne -
Nijeveen -
Nijeveense Bovenboer -
Nijezijl -
Nijhuizum -
Nijkerk -
Nijkerkerveen -
Nijland -
Nijlande -
Nijmegen -
Nijnsel -
Nijswiller -
Nijverdal -
Nispen -
Nisse -
Nistelrode -
Nooitgedacht -
Noorbeek -
Noord Deurningen -
Noordbeesmster -
Noordbergum -
Noordbroek -
Noorddijk -
Noordeinde, Gelderland -
Noordeinde, Noord-Holland -
Noordeloos -
Noorden -
Noordgouwe -
Noordhoek gem. Klundert -
Noordhoek gem. Standaarbuiten -
Noordhorn -
Noordijk, Gelderland -
Noordijk, Overijssel -
Noordlaren -
Noord-Scharwoude -
Noordsche Schut -
Noord-Sleen -
Noordwelle -
Noordwijk, Groningen -
Noordwijk, Zuid-Holland -
Noordwolde, Friesland -
Noordwolde, Groningen -
Nootdorp -
Norg -
Notter -
Nuenen -
Nuis -
Nuland -
Numansdorp -
Nunhem -
Nunspeet -
Nuth -
Nutter

Obbicht -
Obdam -
Ochten -
Odijk -
Odilliapeel -
Odoorn -
Odoornerveen -
Oeffelt -
Oegstgeest -
Oeken -
Oene -
Oenkerk -
Oensel -
Oentsjerk -
Oerle -
Offingawier -
Ohé en Laak -
Oijen nb -
Oirlo -
Oirsbeek -
Oirschot -
Oisterwijk -
Okkenbroek -
Olburgen -
Oldeberkoop -
Oldeboorn -
Oldebroek -
Oldebroek Legerplaats -
Oldeholtpade -
Oldeholtwolde -
Oldehove -
Oldekerk -
Oldelamer -
Oldemarkt -
Oldenzaal -
Oldenzijl -
Oldeouwer -
Oldetrijne -
Oler -
Olland -
Olst -
Olterterp -
Ommel, Noord-Brabant -
Ommen -
Ommeren -
Ommerschans -
Onderdijk -
Onderendam -
Onderste Locht -
Onna -
Onnen -
Onstwedde -
Ooij gem. Ubbergen -
Ooijen lb -
Ool -
Oolde -
Ooltgensplaat -
Oost -
Oost-, West- en Middelbeers -
Oostbierum -
Oostburg -
Oostdijk -
Oosteind -
Oostendam -
Oosterbeek -
Oosterblokker -
Oosterboer -
Oosterend, Friesland -
Oosterend, Noord-Holland -
Oosterend, Terschelling -
Oosterhesselen -
Oosterhout, Gelderland -
Oosterhout, Noord-Brabant -
Oosterhuizen -
Oosterland, Noord-Holland -
Oosterland, Zeeland -
Oosterleek -
Oosterlittens -
Oostermeer -
Oosternieland -
Oosternijkerk -
Oosterstreek -
Oosterwierum -
Oosterwijk -
Oosterwijtwerd -
Oosterwolde, Friesland -
Oosterwolde, Gelderland -
Oosterzee -
Oost-Graftdijk -
Oosthem -
Oosthuizen -
Oostkapelle -
Oostknollendam -
Oostmahorn -
Oostrum -
Oost-Souburg -
Oostum -
Oostvoorne -
Oostwold gem. Leek -
Oostwold gem. Scheemda -
Oostwoud -
Oostzaan -
Ootmarsum -
Ootrum -
Ooy -
Opeinde -
Opende -
Ophemert -
Opheusden -
Opijnen -
Oploo -
Opmeer -
Oppenhuizen -
Opperdoes -
Oranje -
Oranjedorp -
Oranjewoud -
Orvelte -
Osingahuizen -
Ospel -
Oss -
Ossendrecht -
Ossenisse -
Ossenwaard zh -
Ossenzijl -
Oterdum -
Oterleek -
Othene -
Otterlo -
Ottersum -
Ottoland -
Oud Ade -
Oud Avereest -
Oud Gastel -
Oud Milligen -
Oud Ootmarsum -
Oud Sabbinge -
Oud Valkenburg -
Oud-Alblas -
Oud-Annerveen -
Oud-Beijerland -
Ouddorp zh -
Oude Bildtzijl -
Oude Leede -
Oude Leije -
Oude Meer -
Oude Niedorp -
Oude Pekela -
Oude Wetering -
Oude Willem -
Oudega gem. Gaasterlân-Sleat -
Oudega gem. Smallingerland -
Oudega gem. Wytbritseradiel -
Oudehaske -
Oudehorne -
Ouderkerk aan de Amstel -
Oudelande -
Oudemirdum -
Oudemolen, Drenthe -
Oudemolen, Noord-Brabant -
Oudenbosch -
Oudendijk, Noord-Brabant -
Oudendijk, Noord-Holland -
Oudenhoorn -
Ouderkerk aan den IJssel -
Oudeschand -
Oudeschild -
Oudeschip -
Oudeschoot -
Oudesluis -
Oude-Tonge -
Oudewater -
Oudezijl -
Oudkarspel -
Oudkerk -
Oudleusden -
Oud-Loosdrecht -
Oudorp -
Oud-Vossemeer -
Oudwolde -
Oud-Zevenaar -
Oud-Zuilen -
Ouwerkerk -
Ouwsterhaule -
Ouwster-Nijega -
Overasselt -
Overberg -
Overdinkel -
Overlangel -
Overloon -
Overschild -
Overslag -
Overveen -
Ovezande

Paasloo -
Padhuis -
Paesens -
Palemig -
Panheel -
Pannerden -
Panningen -
Papekop -
Papendrecht -
Papenhoven -
Papenvoort -
Parrega -
Partij -
Passewaay -
Paterswolde -
Peelo -
Peest -
Peins -
Peize -
Peizermade -
Peperga -
Pernis -
Persingen -
Pesse -
Petten -
Pey -
Philippine -
Piaam -
Piershil -
Pieterburen -
Pietersbierum -
Pieterzijl -
Pijnacker -
Pikveld -
Pingjum -
Plasmolen -
Poederoijen -
Poeldijk -
Polsbroek -
Polsbroekerdam -
Poortugaal -
Poortvliet -
Poppingawier -
Posterholt -
Prinsenbeek -
Puiflijk -
Punthorst -
Purmer -
Purmerend -
Purmerland -
Putbroek -
Puth -
Putte -
Putten -
Puttershoek

Quirijnstok 

Raalte -
Raamsdonk -
Raamsdonksveer -
Raard -
Raath -
Radewijk -
Radio Kootwijk -
Raerd -
Ramspol -
Randwijk -
Ransdaal -
Ransdorp -
Rasquert -
Rauwert -
Ravenstein -
Ravenswaay -
Ravenswoud -
Rechteren -
Reduzum -
Reek -
Reeuwijk -
Reijmerstok -
Reitsum -
Rekken -
Remmerden -
Renesse -
Renkum -
Renswoude -
Ressen -
Retranchement -
Reusel -
Reutje -
Reutum -
Reuver -
Rha -
Rheden -
Rhederveld gem. Bellingwedde -
Rhederveld gem. Vlagtwedde -
Rhee -
Rheeze -
Rheezerveen -
Rhenen -
Rhenoy -
Rhienderen -
Rhoon -
Ridderkerk -
Ried -
Riel -
Rien -
Riethoven -
Rietmolen -
Riihem -
Rijckholt -
Rijen -
Rijkevoort -
Rijnsaterwoude -
Rijnsburg -
Rijperkerk -
Rijpwetering -
Rijs -
Rijsbergen -
Rijsenburg -
Rijsenhout -
Rijsoord -
Rijssen -
Rijswijk, Gelderland -
Rijswijk, Noord-Brabant -
Rijswijk, Zuid-Holland -
Rilland -
Rimburg -
Rinnegom -
Rinsumageest -
Rips -
Rockanje -
Roden -
Roderesch -
Roderwolde -
Roelofarendsveen -
Roermond -
Rogat -
Roggel -
Rohel -
Rolde -
Roodeschool -
Roodhuis -
Roodkerk -
Roordahuizum -
Roosendaal -
Roosteren -
Rooth -
Rosmalen -
Rossum, Gelderland -
Rossum, Overijssel -
Roswinkel -
Rothem -
Rotstergaast -
Rotsterhaule -
Rotterdam -
Rotterdam Albrands -
Rottevalle -
Rottum, Friesland -
Rottum, Groningen -
Rouveen -
Rozenburg, Noord-Holland -
Rozenburg, Zuid-Holland -
Rozendaal -
Rucphen -
Ruigahuizen -
Ruigezand -
Ruigoord -
Ruinen -
Ruinerwold -
Ruischerbrug -
Rumpen -
Rumpt -
Rustenburg -
Rutten -
Ruurlo

Saaksum -
Saasveld -
Saaxumhuizen -
Sambeek -
Sandfirden -
Santpoort-Noord -
Santpoort-Zuid -
Sappemeer -
Sas van Gent -
Sasput -
Sassenheim -
Sauwerd -
Schaarsbergen -
Schaesberg -
Schagen -
Schagerbrug -
Schagerwaard -
Schaijk -
Schalkhaar -
Schalkwijk -
Schalsum -
Schandelen -
Schandelo -
Schardam -
Scharendijke -
Scharmer -
Scharnegoutum -
Scharsterbrug -
Scharwoude -
Schaveren -
Scheemda -
Scheerwolde -
Schelle -
Schellingwoude -
Schellinkhout -
Schelluinen -
Schermerhorn -
Scherpenisse -
Scherpenzeel, Friesland -
Scherpenzeel, Gelderland -
Schettens -
Scheulder -
Scheveningen -
Schiedam -
Schiermonnikoog -
Schijf -
Schijndel -
Schilberg gem. Margraten -
Schilberg gem. Witten -
Schildwolde -
Schimmert -
Schin op Geul -
Schingen -
Schinnen -
Schinveld -
Schipborg -
Schiphol -
Schiphol-Centrum -
Schiphol-Oost -
Schiphol-Rijk -
Schipluiden -
Schoonbron -
Schoondijke -
Schoonebeek -
Schoonheeten -
Schoonhoven -
Schoonloo -
Schoonoord -
Schoonrewoerd -
Schoorl -
Schoorldam gem. Schoorl -
Schoorldam gem. Warmenhuizen -
Schore -
Schoterzijl -
Schouwerzijl -
Schraard -
Schuddebeurs Schouwen -
Schuilenburg, Friesland -
Schuilenburg, Overijssel -
Schuilingsoord -
Schuinesloot -
Schweiberg -
Sebaldeburen -
Seerijp -
Sellingen -
Serooskerke Schouwen -
Serooskerke, Walcheren -
Sevenum -
Sexbierum -
's Gravenmoer -
's-Graveland -
's-Gravendeel -
's-Gravenhage -
's-Gravenpolder -
's-Gravenzande -
's-Heer Abtskerke -
's-Heer Arendskerke -
's-Heer Hendrikskinderen -
's-Heerenberg -
's-Heerenbroek -
's-Heerenhoek -
's-Hertogenbosch -
Sibbe -
Sibculo -
Siddeburen -
Siebengewald -
Siegerswoude -
Sijbekarspel -
Sijbrandaburen -
Sijbrandahuis -
Silvolde -
Simonshaven -
Simpelveld -
Sinderen -
Sintjohannesga -
Sirjansland -
Sittard -
Slagharen -
Slangenburg -
Slappeterp -
Sleen -
Sleeuwijk -
Slenaken -
Sliedrecht -
Slijkenburg -
Slijk-Ewijk -
Slikkerveer -
Slochteren -
Slootdorp -
Sloten -
Sluis -
Sluiskil -
Smakt -
Smalle Ee -
Smallebrugge -
Smeermaas -
Smilde -
Snakkerburen -
Sneek -
Snelrewaard -
Snikzwaag -
Soerendonk -
Soest -
Soestdijk -
Soestduinen -
Soesterberg -
Someren -
Sommelsdijk -
Son -
Sondel -
Sonnega -
Spaarndam -
Spaarndam-West -
Spaarnwoude -
Spakenburg -
Spanbroek -
Spanga -
Spankeren -
Spannum -
Spaubeek -
Spekhoek -
Spekholzerheide -
Speuld -
Spier -
Spierdijk -
Spijk gem. Lingewaal -
Spijk gld -
Spijk gn -
Spijkenisse -
Spijkerboor dr -
Spijkerboor nh -
Spoolde -
Sprang-Capelle -
Sprundel -
Spui -
St Agatha -
St Anna ter Muiden -
St Annaland -
St Annaparochie -
St Annen -
St Anthonis -
St Geertruid -
St Gerlach -
St Hubert -
St Isidorushoeve -
St Jacobiparochie -
St Jansklooster -
St Jansteen -
St Johannesga -
St Joost -
St Kruis -
St Laurens -
St Maarten -
St Maartensbrug -
St Maartensdijk -
St Maartens-vlotbrug -
St Maartenszee -
St Michielsgestel -
St Nicolaasga -
St Odiliënberg -
St Oedenrode -
St Pancras -
St Philipsland -
St Willebrord -
Stad aan 't Haringvliet -
Stadskanaal -
Stampersgat -
Standdaarbuiten -
Staphorst -
Starnmeer -
Startenhuizen -
Stavenisse -
Staverden -
Stavoren -
Stedum -
Steenbergen gem. Roden -
Steenbergen gem. Zuidwolde dr -
Steenbergen nb -
Steendam -
Steenderen -
Steenenkamer -
Steensel -
Steenwijk -
Steenwijkerwold -
Steenwijksmoer -
Stegeren -
Steggerda -
Stein -
Stellendam -
Stepelo -
Sterksel -
Stevensbeek -
Stevensweerd -
Steyl -
Stieltjeskanaal -
Stiens -
Stiphout -
Stitswerd -
Stokkum, Gelderland -
Stokkum, Overijssel -
Stolpen -
Stolpervlotbrug -
Stolwijk -
Stompetoren -
Stompwijk -
Stoutenburg -
Stramproy -
Streefkerk -
Strijbeek -
Strijen -
Strijensas -
Stroe, Gelderland -
Stroe, North Holland -
Stroet -
Stroobos -
Strucht -
Stuifzand -
Suameer -
Suawoude -
Surhuisterveen -
Surhuizum -
Susteren -
Swalmen -
Swartbroek -
Sweikhuizen -
Swichum -
Swier -
Swifterbant -
Swolgen

't Buurtje -
't Goy -
't Haagje -
't Haantje -
't Harde -
't Loo Oldebroek -
't Rooth -
't Veld -
't Waar -
't Zand nh -
't Zandt gn -
Taarlo -
Teeffelen -
Teerns -
Tegelen -
Ten Arlo -
Ten Boer -
Ten Esschen -
Ten Post -
Ter Aar -
Ter Aard -
Ter Apel -
Ter Apelkanaal -
Ter Heijde -
Ter Hole -
Ter Idzard -
Terband -
Terborg -
Terdiek -
Tergracht gem. Ferweradeel -
Tergracht gem. Tietjerkstradeel -
Terheijden -
Terheijl -
Terhorne -
Terhorst -
Terkaple -
Terlinden -
Termunten -
Termunterzijl -
Ternaard -
Terneuzen -
Teroele -
Terschelling -
Terschelling Baaiduinen -
Terschelling Formerum -
Terschelling Hee -
Terschelling Hoorn -
Terschelling Kaart -
Terschelling Kinnum -
Terschelling Landerum -
Terschelling Lies -
Terschelling Midsland -
Oosterend, Terschelling -
Terschelling Seerijp -
Terschelling West -
Terschuur -
Tersoal -
Terwinselen -
Terwispel -
Terwolde -
Terzool -
Teteringen -
Teuge -
Texel -
Thesinge -
Thij -
Tholen -
Thorn -
Tibma -
Tiel -
Tiendeveen -
Tienhoven, Stichtse Vecht -
Tienhoven aan de Lek -
Tienray -
Tietjerk -
Tijnje -
Tilburg -
Tilligte -
Tinallinge -
Tinte -
Tirns -
Tjalhuizum -
Tjalleberd -
Tjarnsweer -
Tjerkgaast -
Tjerkwerd -
Tjuchem -
Tolbert -
Tolduik -
Tolkamer -
Tollebeek -
Tonden -
Tongeren gld -
Tongeren ov -
Tongerlo -
Toornwerd -
Treebeek -
Tricht -
Triemen -
Trimunt -
Trintelen -
Tripscompagnie -
Tubbergen -
Tuil -
Tuitjenhorn -
Tuk -
Tull en 't Waal -
Tungelroy -
Tweede Exloërmond -
Tweede Valthermond -
Twello -
Twijzel -
Twijzelerheide -
Twisk -
Tynaarlo -
Tzum -
Tzummarum

Ubach over Worms -
Ubachsberg -
Ubbenga -
Ubbergen -
Uddel -
Uden -
Udenhout -
Uffelte -
Ugchelen -
Uitdam -
Uitgeest -
Uithoorn -
Uithuizen -
Uithuizermeeden -
Uitwellingerga -
Uitwierde -
Uitwijk -
Ulestraten -
Ulft -
Ulicoten -
Ulrum -
Ulsda -
Ulvenhout -
Ureterp -
Urk -
Urmond -
Ursem -
Usquert -
Usselo -
Utrecht

Vaals -
Vaassen -
Vaesrade -
Valburg -
Valkenburg, Limburg -
Valkenburg, Zuid-Holland -
Valkenswaard -
Valkkoog -
Valthe -
Valthermond -
Van Ewijcksluis -
Varik -
Varsen -
Varssel -
Varsselder Veldhunten -
Varsseveld -
Vasse -
Veelerveen -
Veen -
Veendam -
Veenendaal -
Veenhuizen, Drenthe -
Veenhuizen, Noord-Holland -
Veeningen -
Veenklooster -
Veenoord -
Veenwouden -
Veere -
Veessen -
Vegelinsoord -
Veghel -
Velddriel -
Velden -
Veldhoven -
Veldhunten -
Velp, Gelderland -
Velp, Noord-Brabant -
Velsen-noord -
Velsen-zuid -
Velserbroek -
Velswijk -
Veltum -
Venebrugge -
Venhorst -
Venhuizen -
Venlo -
Venray -
Ven-Zelderheide -
Verwolde -
Vessem -
Vethuizen -
Veulen -
Vianen, Noord-Brabant -
Vianen, Zuid-Holland -
Vierakker -
Vierhouten -
Vierhuizen -
Vierlingsbeek -
Vierpolders -
Vijfhuizen -
Vijlen -
Vilsteren -
Vilt -
Vinkega -
Vinkel -
Vinkenbuurt -
Vinkeveen -
Visvliet -
Vlaardingen -
Vlagtwedde -
Vledder -
Vledderveen, Drenthe -
Vledderveen, Groningen -
Vleuten -
Vlieghuis -
Vlieland -
Vlierden -
Vlijmen -
Vlissingen -
Vlist -
Vlodrop -
Voerendaal -
Vogelenzang -
Vogelwaarde -
Volendam -
Volkel -
Vollenhove -
Volthe -
Vondelingenplaat rt -
Voorburg -
Voorhout -
Voorhout -
Voorschoten -
Voorst gem. Gendringen -
Voorst gem. Voorst -
Voorstonden -
Voorthuizen -
Vorchten -
Vorden -
Vorstenbosch -
Vortum-Mullem -
Vragender -
Vredenheim -
Vredepeel -
Vreeland -
Vreeswijk -
Vries -
Vriescheloo -
Vriezenveen -
Vriezenveensewijk -
Vrijhoeve-Capelle -
Vroomshoop -
Vrouwenakker -
Vrouwenparochie -
Vrouwenpolder -
Vught -
Vuile Riete -
Vuren

Waal -
Waalre -
Waalwijk -
Waarde -
Waardenburg -
Waarder -
Waardhuizen -
Waarland -
Waaxens gem. Dongeradeel -
Waaxens gem. Littenseradiel -
Wachtum -
Waddinxveen -
Wadenoijen -
Wadway -
Wagenberg -
Wagenborgen -
Wageningen -
Walem -
Walsoorden -
Wamel -
Wanneperveen -
Wanroij -
Wanssum -
Wanswerd -
Wapenveld -
Wapse -
Wapserveen -
Warder -
Warffum -
Warfhuizen -
Warfstermolen -
Warga -
Warken -
Warmenhuizen -
Warmond -
Warns -
Warnsveld -
Warstiens -
Wartena -
Waskemeer -
Waspik -
Wassenaar -
Wateren -
Watergang -
Waterhuizen -
Wateringen -
Waterlandkerkje -
Waubach -
Waver -
Waverveen -
Wechterholt -
Wedde -
Wedderveer -
Weebosch -
Weerdinge -
Weerselo -
Weert -
Weesp -
Wehe-Den Hoorn -
Wehl -
Weidum -
Weijerswold -
Weiteveen -
Weiwerd -
Wekerom -
Welberg -
Well, Gelderland -
Well, Limburg -
Wellerlooi\Welsrijp -
Welsum, Dalfsen -
Welsum, Olst-Wijhe -
Welten -
Wemeldinge -
Wengelo -
Wenum Wiesel -
Wergea -
Werkendam -
Werkhoven -
Wernhout -
Wervershoof -
Wesepe -
Wessem -
Westbeemster -
Westbroek -
Westdorp -
Westdorpe -
Westelbeers -
Westendorp -
Westenholte -
Westenschouwen -
Westerbeek -
Westerblokker -
Westerbork -
Westerbroek -
Westeremden -
Westergeest -
Westerhaar-Vriezenveensewijk -
Westerhoven -
Westerklief -
Westerland -
Westerlee -
Westernieland -
Westervelde -
Westervoort -
Westerwijtwerd -
West-Graftdijk -
Westhem -
Westhoek, Friesland -
Westhoek, Schouwen-Duiveland -
Westhoek, Walcheren -
Westkapelle -
Westknollendam -
Westlaren -
Westmaas -
West-Souburg -
West-Terschelling -
Westwoud -
Westzaan -
Wetering -
Weteringbrug -
Wetsens -
Wetsinge -
Weurt -
Wezep -
Wezup -
Wezuperbrug -
Wichmon -
Wieken -
Wieldrecht -
Wiene -
Wier -
Wierden -
Wieringerwaard -
Wieringerwerf -
Wierum -
Wiesel -
Wieuwerd -
Wijbosch -
Wijchen -
Wijckel -
Wijdenes -
Wijdewormer -
Wijhe -
Wijk aan Zee -
Wijk bij Duurstede -
Wijk en Aalburg -
Wijlre -
Wijnaldum -
Wijnandsrade -
Wijnbergen -
Wijngaarde zh -
Wijnjewoude -
Wijns -
Wijnvoorden -
Wijster -
Wijthmen -
Wilbertoord -
Wildenborch -
Wildervangsterdallen -
Wildervank -
Wilhelminadorp -
Wilhelminaoord -
Willemsdorp -
Willemsoord -
Willemstad -
Willeskop -
Willige Langerak -
Wilnis -
Wilp -
Wilsum -
Winde -
Windesheim -
Windraak -
Winkel -
Winneweer -
Winschoten -
Winssen -
Winsum, Friesland -
Winsum, Groningen -
Wintelre -
Winterswijk -
Wirdum, Friesland -
Wirdum, Groningen -
Wissenkerke -
Witharen -
Witmarsum -
Witte Paarden -
Wittelte -
Wittem -
Witten -
Witteveen, De Wolden -
Witteveen, Midden-Drenthe -
Wittewierum -
Woensdrecht -
Woerden -
Woerdense Verlaat -
Woeste Hoeve -
Woezik -
Wogmeer -
Wognum -
Woldendorp -
Wolfhaag -
Wolfhagen -
Wolfheze -
Wolphaardsdijk -
Wolsum -
Woltersum -
Wolvega -
Wommels -
Wons -
Workum -
Wormer -
Wormerveer -
Woubrugge -
Woudbloem -
Woudenberg -
Woudrichem -
Woudsend -
Wouterswoude -
Wouw -
Wouwse Plantage -
Wytgaard

Yde -
Yerseke -
Ypelo, Enter -
Ypelo, Wierden -
Ypsecolsga -
Ysbrechtum -
Ysselsteyn

Zaamslag -
Zaandam -
Zaandijk -
Zalk -
Zaltbommel -
Zandberg, Gelderland -
Zandberg, Groningen-Drenthe -
Zandberg, Noord-Brabant -
Zandberg, Zeeland -
Zandeweer -
Zandhuizen -
Zandpol -
Zandvoort -
Zeddam -
Zeegse -
Zeeland -
Zeelst -
Zeerijp -
Zeewolde -
Zegge -
Zegveld -
Zeijen -
Zeijerveen -
Zeijerveld -
Zeilberg -
Zeist -
Zeldam -
Zelhem -
Zenderen -
Zennewijnen -
Zetten -
Zevenaar -
Zevenbergen -
Zevenbergschen Hoek -
Zevenhoven -
Zevenhuizen, Leek -
Zevenhuizen, Zuidplas -
Zierikzee -
Zieuwent -
Zijderveld -
Zijdewind -
Zijldijk -
Zijpersluis -
Zijtaart -
Zoelen -
Zoelmond -
Zoetermeer -
Zoeterwoude -
Zonnemaire -
Zorgvlied -
Zoutelande -
Zoutkamp -
Zuid-Beijerland -
Zuidbroek, Groningen -
Zuidbroek, Suid-Holland -
Zuiddorpe -
Zuideinde, Langedijk -
Zuideinde, Overijssel -
Zuideinde, Suid-Holland -
Zuideinde, Utrecht -
Zuideinde, Zaanstad -
Zuiderflevo -
Zuidermeer -
Zuiderwoude -
Zuidhorn -
Zuidlaarderveen -
Zuidland -
Zuidlaren -
Zuidoostbeemster -
Zuid-Scharwoude -
Zuidschermer -
Zuidveen -
Zuidveld -
Zuidvelde -
Zuidwolde, Drenthe -
Zuidwolde, Groningen -
Zuidzange -
Zuidzijde, Bodegraven-Reeuwijk -
Zuidzijde, Goeree-Overflakkee -
Zuidzijde, Korendijk -
Zuilichem -
Zuna -
Zunderdorp -
Zundert -
Zurich -
Zutphen -
Zuurdijk -
Zwaag -
Zwaagdijk -
Zwaanshoek -
Zwagerbosch -
Zwammerdam -
Zwanenburg -
Zwarsluis -
Zwartebroek -
Zwartemeer -
Zwartewaal -
Zweeloo -
Zweins -
Zwiggelte -
Zwijndrecht -
Zwinderen -
Zwolle



</doc>
<doc id="49154" url="https://af.wikipedia.org/wiki?curid=49154" title="Tilburg">
Tilburg

Tilburg is 'n stad en munisipaliteit in die Nederlandse provinsie Noord-Brabant, geleë tussen Breda en Eindhoven. Die munisipale gebied het sowat 208 000 inwoners (2012) en 'n oppervlakte van 89 km². Tilburg het 'n universiteit die Universiteit van Tilburg (UvT) of in Engels "Tilburg University" en 'n professionele sokkerspan, Willem II, wat in die Koning Willem II-stadion speel.



</doc>
<doc id="49155" url="https://af.wikipedia.org/wiki?curid=49155" title="Apeldoorn">
Apeldoorn

Apeldoorn is 'n stad en munisipaliteit in die Nederlandse provinsie Gelderland, geleë op die Veluwe tussen Amersfoort en Deventer. Die munisipale gebied het sowat 157 000 inwoners (2012) en 'n oppervlakte van 341 km². Die stad Apeldoorn het sowat 138 000 inwoners (2011).

Apeldoorn het 'n universiteit, die Teologiese Universiteit Apeldoorn van die Christelike Gereformeerde Kerke.

Plekke in die munisipale gebied van Apeldoorn (o.a.):
Apeldoorn (stad), Beekbergen, Hoenderloo, Hoog Buurlo, Hoog Soeren, Loenen, Radio Kootwijk, Uddel en Ugchelen.



</doc>
<doc id="49156" url="https://af.wikipedia.org/wiki?curid=49156" title="Zoetermeer">
Zoetermeer

Zoetermeer is 'n stad en munisipaliteit in die Nederlandse provinsie Zuid-Holland, geleë tussen Den Haag en Gouda. Die munisipale gebied het sowat 122 000 inwoners (2012) en 'n oppervlakte van 37 km². Zoetermeer is eintlik 'n groot dorp want die plaas het nie stadsregte gekry nie.



</doc>
<doc id="49158" url="https://af.wikipedia.org/wiki?curid=49158" title="Alster">
Alster

Die Alster is 'n klein riviertjie in die noorde van Duitsland wat deur die deelstate Hamburg en Sleeswyk-Holstein loop. Die Alster ontspring in die stad Henstedt-Ulzburg in Sleeswyk-Holstein en mond na 56 kilometer in Hamburg in die Elbe uit.

Die rivier vorm in die hart van Hamburg die Alstermeer ("Alstersee"), 'n kunsmatige meer wat uit die Binne-Alster ("Binnenalster") en die Buite-Alster ("Außenalster") bestaan. 


</doc>
<doc id="49159" url="https://af.wikipedia.org/wiki?curid=49159" title="Naas Olivier">
Naas Olivier

Naas Olivier (gebore in Klerksdorp, 10 Maart 1982) is ’n Suid-Afrikaanse rugbyspeler wat vir die Pumas in die Curriebeker en vir die Cheetahs in die Superrugbykompetisie gespeel het.



</doc>
<doc id="49160" url="https://af.wikipedia.org/wiki?curid=49160" title="Rory Kockott">
Rory Kockott

Rory Kockott (gebore in Oos-Londen, 25 Junie 1986) is 'n Suid-Afrikaanse rugbyspeler wat vir die Haaie in die Curriebeker en vir die Sharks in die Super 14 gespeel het. Hy speel sedert 2011 professionele rugby as srumskakel vir Castres Olympique in Frankryk.

Kockott kwalifiseer om vir die Franse nasionale rugbyspan te speel weens verblyf, nadat hy in die Europese herfs van 2014 reeds die verlangde drie jaar daar woon. Hy maak sy debuut vir Frankryk op 8 November 2014 as plaasvervanger in die 40–15 wen oor Fiji.


</doc>
<doc id="49164" url="https://af.wikipedia.org/wiki?curid=49164" title="Yehuda Amital">
Yehuda Amital

Yehuda Amital, Hebreeus: יהודה עמיטל, gebore as "Yehuda Klein", (Oradea, Roemenië, 31 Oktober 1924 – Jerusalem, 9 Julie 2010) was 'n Israelse Ortodoks-Judaïstiese rabbi en politikus.

Amital het die Sjoa oorleef en het in die Israelse Onafhanklikheidoorlog van 1948 geveg. Na die Sesdaagse Oorlog van 1967 het hy 'n jesjiwa (Torah-skool), die Yeshivat Har Etzion, wat op die Wesoewer by Betlehem geleë is, gestig. In 1988 het hy 'n politieke party begin, die linkse en religieus-sionistiese Meimad, waarvan hy die voorsitter was. Van 1995 tot 1996 was hy minister sonder portefeulje in 'n kabinet van eerste minister Shimon Peres. Dit is besonders dat hy ten spyte van sy ministerskap nie 'n lid van die Knesset was nie.



</doc>
<doc id="49165" url="https://af.wikipedia.org/wiki?curid=49165" title="Oradea">
Oradea

Oradea (uitgespreek /oˈrade̯a/, Duits: "Großwardein", Hongaars: "Nagyvárad") is 'n stad in noordwestelike Roemenië. Volgens die 2011-sensus het die stad 196 367 inwoners gehad, waarvan 'n beduidende minderheid Hongare was (45 305; 24.9%). Oradea lê omtrent halfpad tussen die stede Arad en Satu Mare en is op die oewer van die Crișul Repede-rivier geleë.




</doc>
<doc id="49169" url="https://af.wikipedia.org/wiki?curid=49169" title="Mvezo">
Mvezo

Mvezo is 'n klein dorpie wat op die oewers van die M'basherivier naby Mthatha, in die voormalige Transkei, Suid-Afrika geleë is.

Die oud-President van Suid-Afrika Nelson Mandela is hier gebore, maar hy word op Qunu groot nadat sy vader as die hoofman van Mvezo onttroon is en daarheen verhuis het.




</doc>
<doc id="49172" url="https://af.wikipedia.org/wiki?curid=49172" title="Kabinet van Kgalema Motlanthe">
Kabinet van Kgalema Motlanthe

Die Kabinet van Kgalema Motlanthe was van 25 September 2008 tot 10 Mei 2009 in Suid-Afrika aan bewind gewees.

Samestelling van Motlanthe se kabinet:


</doc>
<doc id="49179" url="https://af.wikipedia.org/wiki?curid=49179" title="Diaspora">
Diaspora

'n Diaspora (in Oud-Grieks: διασπορά; verstrooiing, uitsaaiing) is die grootskaalse verspreiding van 'n volk oor verskillende dele van die wêreld. Soms verwys dit spesifiek na die Joodse diaspora. Die verskynsel kom egter onder verskeie volke voor.



</doc>
<doc id="49183" url="https://af.wikipedia.org/wiki?curid=49183" title="Teokrasie">
Teokrasie

Teokrasie (Grieks θεοκρατία, van "θεός, theós - God" en "κρατεiν, Krat(e)ía- Heerskappy") is 'n staatsvorm waarby die
staatsowerheid alleen religieus gelegitimeer word, en deur 'n (volgens die volgelinge van die staatsgodsdiens) goddelik verkose persoon,
priesterskap of 'n heilige instelling op die basis van religieuse beginsels regeer word.

By sommige godsdienste word die koning as seun van god beskou. Godsdienste met 'n "heilige boek" beskou die boek as direkte boodskap van god. 
'n Teokrasie kan ook 'n bestuursvorm aandui waar geestelikes die mag dra.

Teokratiese konsepte word in vele ou kulture teëgekom, byvoorbeeld in religieë van antieke Egipte, antieke Griekeland, die Sjinese keiserryk en Japan asook in die hedendaagse Vatikaanstaat en Iran.



</doc>
<doc id="49186" url="https://af.wikipedia.org/wiki?curid=49186" title="Capoeira">
Capoeira

Capoeira is 'n Brasiliaanse mengsel van dans- en vegkuns wat op die maat van musiek beoefen word. Dit het sy oorsprong in NíGolo ("Sebradans"), 'n dans van Afrika.

Capoeira is gedurende die koloniale tydperk deur slawe beoefen wat na Brasilië verskeep is en in dié Suid-Amerikaanse land verder ontwikkel. Daar is tans twee hoofstyle van Capoeira - die tradisionele "Capoeira Angola" en die moderne "Capoeira Regional". Afrika-elemente het in die Capoeira Regional vanaf die 1970's saamgesmelt met invloede uit ander vegkunste soos stoei, jioe-jitsoe en wushu. Die kenmerkende akrobatiese elemente, wat met Capoeira verbind word, het eweneens in hierdie tydperk begin ontwikkel.

Capoeira behels drie verskillende vlakke: vegkuns, musiek en "roda" (Portugees: "kring"), die sosiale geleentheid waartydens Capoeira beoefen word. Die roda of "kring", waarbinne twee dansers (Capoeiristas) veg, word deur ander dansers en musikante gevorm. Die liedere, wat tydens die dansgevegte gesing word, dateer dikwels nog uit die tyd van slawerny.


</doc>
<doc id="49189" url="https://af.wikipedia.org/wiki?curid=49189" title="Vegkuns">
Vegkuns

Met vegkuns verwys mens na enige stelsel wat die vaardighede en tegnieke van 'n liggaamlike 
geveg met 'n opponent formaliseer. Daarby kan dit om reël- of onderrigsisteme handel. Die inhoud gaan daarby deelsgewys vanuit die rein praktiese bestek en omvat verdere aspekte soos filosofie, kultuur, religieuse elemente, denkwyses, alledaagse lewe en gesondheid.

Voorbeelde van vegkuns:


</doc>
<doc id="49191" url="https://af.wikipedia.org/wiki?curid=49191" title="Aa en Hunze">
Aa en Hunze

Aa en Hunze is 'n munisipaliteit in die Nederlandse provinsie Drenthe. Die munisipale gebied het sowat 26 000 inwoners (2011) en 'n oppervlakte van 279 km². Gieten is die administratiewe setel van die munisipaliteit. Aa en Hunze is in 1998 gestig deur die samevoeging van die munisipaliteite Anloo, Gasselte, Gieten en Rolde.

In die munsipale gebied lê baie grafheuwels en twaalf hunebedde. Die westelik deel van Aa en Hunze lê op die Hondsrug, die oostelik deel bestaan uit veendorpe, wat grens aan soortgelyke dorpe in die provinsie Goningen.

Plekke in die munisipale gebied van Aa en Hunze: Achter 't Hout, Amen, Anderen, Anloo, Annen, Annerveenschekanaal, Balloërveld, Balloo, Bareveld (gedeeltelik), Bonnen, Bonnerveen, Bosje, Broek, De Hilte, Deurze, Eext, Eexterveen, Eexterveenschekanaal, Eexterzandvoort, Ekehaar, Eldersloo, Eleveld, Gasselte, Gasselterboerveen, Gasselterboerveenschemond, Gasselternijveen, Gasselternijveenschemond, Gasselternijveenschemond Eerste Dwarsdiep, Gasselternijveenschemond Tweede Dwarsdiep, Gasteren, Geelbroek, Gieten, Gieterveen, Gieterzandvoort, Grolloo, Kostvlies, Marwijksoord, Nieuw Annerveen, Nieuwediep, Nijlande, Nooitgedacht, Oud Annerveen, Papenvoort, Rolde, Schipborg, Schoonloo, Schreierswijk, Spijkerboor, Veenhof en Vredenheim.


</doc>
<doc id="49198" url="https://af.wikipedia.org/wiki?curid=49198" title="Luik">
Luik

Luik kan wees:


"Luik" is in die Franse taal "Liège" en in die Duitse taal "Lüttich".


</doc>
<doc id="49201" url="https://af.wikipedia.org/wiki?curid=49201" title="Hasselt, België">
Hasselt, België

Hasselt is 'n Belgiese stad en munisipaliteit in die weste van die Vlaamse provinsie Limburg. Die munisipale gebied het sowat 74 000 inwoners (2011) en 'n oppervlakte van 103 km². Hasselt is die hoofstad van die provinsie en lê tussen die Kempen in die noorde en die Haspengouw in die suide.

Plekke in die munisipale gebied van Hasselt:
Godsheide, Hasselt-Centrum, Heilig-Hartwijk, Kermt, Kiewit, Kuringen-Centrum, Onze-Lieve-Vrouw van Banneux, Rapertingen, Runkst, Schimpen, Sint-Catharinawijk, Sint-Jansheide, Sint-Lambrechts-Herk, Sint-Martinuswijk, Spalbeek, Stevoort, Stokrooie, Tuilt en Wimmertingen.



</doc>
<doc id="49202" url="https://af.wikipedia.org/wiki?curid=49202" title="Hasselt">
Hasselt

Hasselt kan wees:



</doc>
<doc id="49203" url="https://af.wikipedia.org/wiki?curid=49203" title="Kaapse Veldartillerie">
Kaapse Veldartillerie

Die Kaapse Veldartillerie is 'n artillerieregiment in die reserwemag (voorheen burgermag) van die Suid-Afrikaanse Leër. Dit is in 1857 gestig, en het aan verskeie koloniale veldslae, die Tweede Vryheidsoorlog, die Eerste Wêreldoorlog, die Tweede Wêreldoorlog, die Grensoorlog, en die Noodtoestand deelgeneem.

1850's
1860's
1870's
1890's
1900's
1910's
1920's
1930's
1940's
1950's
1960's
1970's
1980's
1990's
2000's

Gewoonlik word gevegsonderskeidings nie aan artillerieeenhede toegeken nie, maar 'n uitsondering is gemaak vir die Eerste Wêreldoorlog, en die KVA pronk dus met die onderskeiding 'Suidwes-Afrika 1914-15'.




</doc>
<doc id="49204" url="https://af.wikipedia.org/wiki?curid=49204" title="Cape Town Rifles (Dukes)">
Cape Town Rifles (Dukes)

Die Cape Town Rifles (Dukes) is 'n reserwemagregiment in die Suid-Afrikaanse Infanteriekorps van die Suid-Afrikaanse Leër. Dit bestaan sedert 1855, en het 'n geskiedenis wat aktiewe deelname aan verskeie koloniale veldslae, die Tweede Vryheidsoorlog, die Eerste Wêreldoorlog, die Tweede Wêreldoorlog, die Grensoorlog, en die Noodtoestand insluit. Die regiment het verskeie gevegsonderskeidings verwerf, en oor die jare is baie lede met dekorasies vereer. Sy leuse is "Semper eadem" ('Altyd dieselfde').

1850's
1860's
1870's
1880's
1890's
1900's
1910's
1920's
1930's
1940's
1950's
1960's
1970's
1980's
1990's
2000's




</doc>
<doc id="49205" url="https://af.wikipedia.org/wiki?curid=49205" title="Limburg, België">
Limburg, België

Limburg (Nederlands: "Limburg", Frans: "Limbourg", Duits: "Limburg", Limburgs: "Limburg") is 'n Belgiese provinsie in Vlaandere. Die provinsie het 'n bevolking van 849 404 in 2013 gehad en beslaan 'n oppervlakte van 2 414 km² met 'n bevolkingsdigtheid van 350 per km². Die hoofstad is Hasselt.

Limburg lê in die noordooste van België. Die provinsie grens in die noorde aan die Nederlandse provinsie Noord-Brabant, in die noordooste en die ooste aan die Nederlandse provinsie Limburg, in die suide aan die Waalse provinsie Luik, in die suidweste aan die provinsie Vlaams-Brabant en in die noordweste aan die provinsie Antwerpen.

Limburg bestaan uit die Kempen in die noorde, die Haspengouw in die suide, die Maasland met die grensrivier Maas in die ooste en die eksklawe Voerstreek ('n uitloper van die Ardenne-bergreeks) in die suidooste.

Limburg is 'n bosryke en glooiende provinsie. Die hoogste punte lê in die dorp Remersdaal (287,5 m) (munisipaliteit Voeren in die Voerstreek) en is die Galgenboom (151 m) in die dorp Millen (munisipaliteit Riemst in die Haspengouw).

Die Belgiese provinsie Limburg val ongeveer saam met die ou graafskap Loon. In 1795 het die Franse veroweraars die departement Beneden-Maas geskep, wat grotendeels ooreenkom met die provinsies Limburg in België en Nederland. Na die ontstaan van die Verenigde Koninkryk van die Nederlande is die naam in 1815 in Limburg gewysig. Na die onafhanklikheid van België is in 1839 die provinsie in Belgies en Nederlands Limburg verdeel.

In die provinsie word naas Nederlands ook die Limburgse dialek gepraat, met uitsondering van die (noord)westelike munisipaliteite Lommel, Leopoldsburg, Ham (gedeeltelik) en Tessenderlo, waar naas Nederlands die Brabantse dialek gebesig word.

Limburg is in administratiewe opsig in drie arrondissemente verdeel:

Die provinsie Limburg bestaan uit 42 munisipaliteite:

Sedert 2019:




</doc>
<doc id="49209" url="https://af.wikipedia.org/wiki?curid=49209" title="Limburg">
Limburg

Limburg kan wees:



</doc>
<doc id="49218" url="https://af.wikipedia.org/wiki?curid=49218" title="Sjamanisme">
Sjamanisme

Sjamanisme is ’n praktyk waarin die beoefenaar ’n ander werklikheid binnegaan om met die geesteryk kontak te maak en hierdie bosintuiglike energieë na sy eie wêreld te herlei.

’n Sjamaan word beskou as iemand wat toegang tot en ’n invloed in die wêreld van goeie en bose geeste het. Hy raak gewoonlik in ’n beswyming tydens ’n ritueel en het ’n vermoë tot waarsêery en heling. Die woord "sjamaan" kom waarskynlik uit die Toengoesiese taal Evenki van Noord-Asië. Volgens die Finse etniese taalkundige Juha Janhunen kom die woord in al die Toengoesiese tale voor en niks weerspreek die aanname dat dit ook in Proto-Toengoesies aangetref is en wortels het wat oor twee millenniums strek nie. Die term het in die Weste bekend geword nadat Russiese magte die sjamaanse Kazanse Khanaat in 1552 verower het.

Die term "sjamanisme" is die eerste keer deur Westerse antropoloë gebruik as eksterne waarnemers van die antieke godsdiens van die Turke en Mongole, sowel as dié van die naburige Toengoesies- en Samojeeds-sprekende volke. Nadat Kaukasiese antropoloë die godsdienstradisies oor die wêreld heen waargeneem het, het hulle die term ook in ’n baie breë sin begin gebruik om onverwante magies-godsdienstige praktyke in ander dele van Asië en in Afrika, Australasië en selfs die Amerikas te beskryf omdat hulle geglo het hierdie praktyke stem ooreen.

Die Roemeense godsdienshistorikus en filosoof Mircea Eliade het geskryf die eerste en miskien mins gewaagde definisie van hierdie ingewikkelde verskynsel sal wees: "sjamanisme = ’n tegniek van godsdienstige vervoering". Sjamanisme gaan uit van die veronderstelling dat sjamane tussengangers of boodskappers tussen die mense- en die geestewêreld is. Sjamane behandel siektes na bewering deur die siel te heel. Deur traumas wat die siel/gees aantas te verlig, word die belans en heelheid van die individu se fisieke liggaam herstel. Die sjamaan besoek glo ook bonatuurlike ryke en dimensies om oplossings te kry vir probleme wat die gemeenskap teister. Hy werk hoofsaaklik in die geesteryk, wat op sy beurt die mensewêreld beïnvloed.

Gelowe en praktyke wat as "sjamaans" gekategoriseer is, het die belangstelling van geleerdes op baie gebiede gewek, insluitende antropoloë, argeoloë, historici, godsdienskenners, filosowe en sielkundiges. Honderde boeke en tesisse is al oor die onderwerp geskryf en daar is ’n akademiese tydskrif wat aan die bestudering van sjamanisme gewy word. In die 20ste eeu het baie Westerlinge wat in die kultuuruitruilbeweging betrokke was, moderne magies-godsdienstige praktyke geskep wat beïnvloed is deur inheemse gelowe van oor die wêreld, soos neosjamanisme. Dit het die ontwikkeling van baie neoheidense praktyke beïnvloed en daar was ook al beskuldigings van kulturele toeëiening, uitbuiting en wanverteenwoordiging wanneer buitestanders probeer het om kulture te verteenwoordig waartoe hulle nie behoort nie.

Die woord "sjamaan" kom waarskynlik uit die Evenki woord "šamán", heel moontlik uit die suidwestelike dialek van die Sym Evenki-volke. Die Toengoesiese term is deur Russe aangeneem wat met die inheemse volke van Siberië kontak gemaak het. Dit word al aangetref in die memoires van die verbanne Russiese kerkman Awwakoem wat voor 1676 geskryf en in 1861 die eerste keer gepubliseer is.

Die Nederlandse reisiger Nicolaes Witsen het die woord in die laat 17de eeu na Wes-Europa gebring toe hy sy reise tussen die Toengoesies- en Samojeeds-sprekende volke van Siberië beskryf het in sy boek "Noord en Oost Tataryen" (1692). Adam Brand, ’n handelaar van Lübeck, het in 1698 sy vertellings oor ’n Russiese ambassade in China gepubliseer; ’n Engelse vertaling van sy boek wat in dieselfde jaar gepubliseer is, het die woord "shaman" aan Engelssprekendes bekendgestel.

Daar is ook ander menings oor die herkoms van die woord. Eliade noem die Sanskrit-woord "śramaṇa" vir ’n rondswerwende monnik het saam met Boeddhisme na baie Sentraal-Asiatiese volke versprei, en dit kon die oorsprong van die Toengoesiese woord gewees het. Dié mening is al baie gekritiseer.

Die 21ste-eeuse antropoloog en argeoloog Silvia Tomaskova reken baie Europeërs het die Arabiese term "sjaitan" ("duiwel") teen die middel 1600's gebruik vir die nie-Christelike praktyke en gelowe van die inheemse volke anderkant die Oeralgebergte. Volgens haar kon die woord "sjamaan" as ’n verdraaide vorm in die Toengoesiese tale opgeneem gewees het en dit kon gebruik gewees het wanneer dié volke met die wit, manlike en Christelike sendelinge, ontdekkers, soldate en kolonialiste gepraat het met wie hulle al hoe meer kontak gehad het.

Daar is geen enkele definisie vir die woord "sjamanisme" waarmee alle antropoloë saamstem nie. Die Engelse historikus Ronald Hutton skryf daar was aan die begin van die 21ste eeu vier aparte definisies. Die eerste verwys na enigiemand wat die geesteryk kontak terwyl hy of sy in ’n veranderde geestestoestand is. Die tweede een besperk die term as gebruik vir mense wat ’n geesteryk kontak terwyl hulle in opdrag van ander in ’n veranderde geestestoestand is. Die derde definisie probeer om sjamane te onderskei van ander magies-godsdienstige spesialiste wat vermoedelik geeste kontak, "soos mediums, toordokters, spirituele helers en profete", deur te beweer sjamane gebruik ’n spesifieke tegniek wat nie deur die ander toegepas word nie. Daar word egter nie verduidelik wat die "spesifieke tegniek" is nie. Die vierde definisie gebruik "sjamanisme" om te verwys na die inheemse godsdienste van Siberië en die aangrensende streke van Asië.

Volgens die Golomt-sentrum vir Sjamaanse Studie, ’n Mongoolse organisasie van sjamane, is "priester" ’n akkurate vertaling van die Evenk-woord "šamán".

Sjamane word gewoonlik "geroep" deur hul drome of tekens wat lang opleiding verg. Sommige sjamaanse kragte kan egter "oorgeërf" word.

Turner en kollegas noem ’n verskynsel bekend as die sjamaanse inisiasiekrisis – ’n fisieke siekte of geestelike krisis wat nodig is voor die inwyding van toekomstige sjamane. Die belangrike rol van so ’n siekte in die roeping van ’n sjamaan word aangetref in die gedetailleerde gevallestudie van Chuonnasuan, die laaste meestersjamaan onder die Toengoes-volke in Noordoos-China. Die gewonde heler is ’n tipiese deel van ’n sjamaan se reis. Dit is belangrik vir die jong sjamaan om ’n siekte te hê wat hom tot op die rand van die dood dryf. Dit gebeur om twee redes:

Sjamane beweer hulle kry kennis en die mag van heling deur die geesteryk of binne te gaan. Die meeste sjamane het drome of visoene waardeur sekere boodskappe aan hulle oorgedra word. Dit kan vir hom nodig wees om baie geeste as gidse te kry wat hom kan lei in sy reise in die geesteryk. Van hierdie gidse is altyd in die sjamaan teenwoordig, terwyl hy ander net teenkom wanneer hy in ’n beswyming is. Die gidse gee die sjamaan energie sodat hy die geestelike dimensie kan binnegaan. Die sjamaan maak mense gesond terwyl hy in die geestelike dimensie is deur "verlore" dele van die menslike siel terug te bring van waar hulle ook al gegaan het. Hy raak ook ontslae van oortollige negatiewe energie wat die siel besoedel.

Sjamane tree as bemiddelaars in hul gemeenskap op. Hulle kommunukeer met die geeste namens die gemeeskap, ook die geeste van die afgestorwenes. Hulle kommunikeer met beide die lewendes en dooies om onrus te beëindig, onopgeloste sake af te handel en geskenke vir die geeste te neem.

Onder die Selkoep-volk van Siberië is die see-eend ’n spirituele dier. Eende vlieg in die lug en duik onder die water in. Die Selkoep glo dus hulle behoort tot beide die boonste en die onderste wêreld. (Ander Siberiese volke dig dié eienskappe aan watervoëls in die algemeen toe.) Die boonste wêreld is die hiernamaals van mense en daar word geglo die siel reis daarheen deur ’n poort in die lug. Die onderste wêreld is dié van diere, en die siel reis daarheen deur ’n poort in die grond. In sjamaanse kulture word baie diere as spirituele diere beskou.

Sjamane vervul ’n verskeidenheid funksies na gelang van hul kultuur. Hulle kan ’n offerande lei, tradisies bewaar deur die vertel van stories en sing van liedere, mense se toekoms voorspel en as gids dien vir ander se siel. ’n Enkele sjamaan kan verskeie van dié funksies vervul.

Die sjamaan se funksies kan ook insluit om die afgestorwenes se siel na sy regte plek te lei (óf een-een óf in ’n groep, na gelang van die kultuur) en om die siekes gesond te maak. Dit kan fisieke kwale wees – wat genees kan word met geskenke, vleitaal, dreigemente of stoei met die siektegees (of soms die een ná die ander). Die proses is voltooi wanneer ’n bewys vertoon kan word wat uit die siektegees verkry is. Selfs al is dit nie eg nie, sal dit die siektegees beïndruk en oortuig hy is verslaan, en hy sal dan uit die pasiënt se liggaam bly. Dit kan ook geestesprobleme wees, soos blywende vrees (byvoorbeeld ná ’n skrikwekkende ervaring), en dit kan op dieselfde maniere genees word.

Soms het ’n kultuur verskillende soorte sjamane wat gespesialiseerde funksies vervul. Onder die Nanai-volk van die Verre-Ooste is daar ’n aparte sjamaan wat die afgestorwenes na die hiernamaals begelei. Onder die Hmong-volk van onder meer China tree die sjamaan, of "Ntxiv Neej", op as ’n heler. Hy voer ook rituele/seremonies uit waarmee ’n mens se siel teruggeroep word van sy talle reise om na die fisieke liggaam terug te keer. Die "Ntxiv Neej" kan verskeie sjamaanse voorwerpe gebruik, soos swaarde, horings, tromme of klokke. Dit help om die geeste te beskerm teen die onbekende sodat die "Ntxiv Neej" hulle kan terugebring na die eienaar. Hy kan ’n wit, rooi of swart sluier dra om die siel te verberg van sy aanvallers in die geestesdimensie.

Soms is daar nie duidelike grense tussen die sjamaan en gewone mense nie, soos onder die Barasana van Brasilië. Die meeste volwassenes het sjamaanse vermoëns en kan dieselfde take uitvoer, hoewel die sjamaan meer mites ken en hul betekenisse beter verstaan.

Ook onder die Inuïete het gewone mense ondervindings wat met dié van hul sjamane ooreenstem, soos dagdrome en beswymings. Die hoofrol van die sjamaan is beheer oor of samewerking met helpende geeste. Ander mense span gewoonlik gelukbringers, towerspreuke, formules en liedere in.

Daar is baie verskillende soorte sjamanisme in die wêreld, maar sekere gelowe kom in almal voor. Eliade het in 1972 die volgende gemeenskaplike gelowe geïdentifiseer:


Sjamanisme is geskoei op die veronderstelling dat onsigbare geeste of magte in die sigbare wêreld voorkom wat die lewe van die lewendes kan beïnvloed. Hoewel die oorsake van siektes in die geesteryk lê en deur kwaadwillige geeste teweeggebring word, kan beide spirituele en fisieke metodes ingespan word om iemand gesond te maak. Gewoonlik gaan die sjamaan "die liggaam van ’n sieke binne" om die gees te konfronteer en maak hy die pasiënt gesond deur die gees uit te dryf.

Baie sjamane het goeie kennis van die medisinale plante in sy streek, en ’n kruiebehandeling word dikwels voorgeskryf. In baie plekke leer sjamane regstreeks van die plante en gebruik hulle die plante se uitwerking en helende eienskappe nadat hulle toestemming van die inwonende of beskermingsgeeste gekry het. In die Amasone-gebied van Peru gebruik sjamane en "curanderos" medisyneliedere, wat "icaros" genoem word, om die geeste op te roep. Voordat die gees opgeroep kan word, moet hy die sjamaan sy lied leer. Die gebruik van totem-tipe voorwerpe soos rotse met spesiale kragte en ’n dieregees is algemeen.

Gelowe in toordery, wat in Latyns-Amerika as "brujería" bekend is, kom in baie gemeenskappe voor. Ander gemeenskappe glo alle sjamane het die vermoë om te heel én dood te maak. Manse met kennis van sjamanisme geniet gewoonlik groot aansien en mag in die gemeenskap, maar hulle kan ook met suspisie of vrees bejeën word as potensieel gevaarlik.

In hul werk is sjamane uitgelewer aan groot persoonlike risiko – van die geesteryk, van vyandige sjamane of weens die metodes wat hulle gebruik om hul staat van bewussyn te verander. Plante kan byvoorbeeld giftig wees, of andersins dodelik as hulle verkeerd gebruik word. Toorwoorde word algemeen gebruik om die sjamaan te beskerm.

In die algemeen steek die sjamaan die axis mundi, of wêreldas – die grens tussen twee wêrelde – oor en gaan hy die geesteryk binne deur sy staat van bewussyn te verander. Hy gaan in ’n ekstatiese beswyming, deur middel van óf selfhipnose óf enteogene. Die metodes is uiteenlopend en soms word ’n paar tegelykertyd gebruik.

’n Enteogeen (van Oudgrieks; "afkomstig van die god in onsself") is ’n psigoaktiewe middel wat in ’n godsdienstige, sjamanistiese of spirituele verband gebruik word. Dit word al duisende jare lank in rituele gebruik; daar is antropologiese en moderne bewyse van die godsdienstige belangrikheid daarvan. Voorbeelde sluit in meskalien, hallusinogene sampioene, onberookte tabak, dagga, ajahuaska, "Salvia divinorum" (’n soort salie), "Tabernanthe iboga", "Ipomoea tricolor" en "Amanita muscaria".

Nes sjamanisme self, is die musiek en dans wat daarmee verband hou uiteenlopend. In sommige gevalle boots liedere natuurlike klanke na, deur middel van onomatopee.

Ander praktyke kan insluit medisyneliedere, nagwake, vas, ’n sweethut, ’n soeke na visioene en swaardgevegte.

Toerusting kan insluit ’n trom, wat veral in Siberië en deur sekere Inuïte gebruik word om die sjamaan se staat van bewussyn te verander of om na die geesteryk te reis; vere, veral in kulture van die Amerikas, Europa en Asië, omdat voëls beskou word as boodskappers van die geeste; ’n ratel, veral in Suid-Amerika en Afrika; ’n ghong, veral in Suidoos-Asië en die Verre-Ooste; ’n pyp, wat gebruik word vir die rook van verskeie soorte tabak en psigoaktiewe middels; en ’n swaard om die sjamaan in die geesteryk te beskerm teen wandelende "bose" geeste.



</doc>
<doc id="49221" url="https://af.wikipedia.org/wiki?curid=49221" title="Universiteit van Fort Hare">
Universiteit van Fort Hare

Die Universiteit van Fort Hare (UFH) was die tweede universiteit in Suid-Afrika en die eerste plaaslike instelling wat tersiêre onderwys aan Afrikane verskaf het. Die Universiteit was 'n voortvloeisel van die teologiese skool wat aan die einde van die 19de eeu in hierdie gebied deur die Skotse sendelingJames Stewart en sy vrou gestig is. Die Afrikaanssprekende bevolking sou eers heelwat later hulle eie universiteit kry, naamlik die Universiteit van Stellenbosch.

Die universiteit lê aan die Tyhumerivier in Alice in die Oos-Kaap en het 'n ryk geskiedenis. Die gebied was gedurende die 19de eeu vir 'n lang tyd die oorlogsterrein in nege oorloë teen die Xhosas. Dit was eers 'n aparte Britse kolonie ("British Kafraria" genoem). Die Britte het stukke land aan die Xhosas wat bereid was om aan hul kant te veg (die amaFengu) gegee. Fort Hare was self oorspronklik 'n Britse fort en 'n aantal ruïnes is nog op die kampus van die universiteit sigbaar.

Die universiteit het omstreeks 1923 'n heraldiese wapen in gebruik geneem. Dit is in 1938 by die Departement van Binnelandse Sake geregistreer. Die wapenskild word horisontaal in twee verdeel; die boonste deel toon 'n goue opkomende son teen 'n blou agtergrond, en die onderste 'n wit ope Bybel met die woorde "In lumine tuo videbimus lumen" daarop, teen 'n swart agtergrond.

Die universiteit het 'n groot rol gespeel in die ontwikkeling van die ANC en ander swart organisasies in Suider-Afrika en was lank as 'n onrustige kampus bekend gewees. In die apartheidstydperk het dit deel geword van die Ciskei en blankes wat by die universiteit werksaam was, hoofsaaklik vanuit Fort Beaufort en Hogsback, moes die grens oorsteek om na hulle werk toe te gaan.

Ná die eerste volle demokratiese verkiesing in 1994 het eers Sibusiso Bhengu adjunk-kanselier geword en toe hy Onderwysminister geword het, het Mbulelo Mzamane hom opgevolg. In sy tyd het die aantalle studente tot 3 000 verminder. Ongeveer 90% was jong swartmense van die Oos-Kaap, veral van Mdantsane, die ou Ciskei, maar ook die Transkei. Die res kom vernamelik uit Zimbabwe. Onder Mzamane het die universteit egter skielik bankrot gespeel en toe die banke weier om salarisse te betaal het studente en personeel die administrasie buite die poort gehou.

'n Nuwe bestuur onder Derrick Swartz het in 1999 die situasie gestabiliseer en die universiteit het selfs uitgebrei na Bhisho en Oos-Londen. In 2015 het dit opnuut in die nuus gekom toe in verkiesings vir die studenteraad die meerderheid van die studente vir DASO gestem het. In 2016 stem amptelik 43% vir SASCO (wat met die ANC verbind is) en slegs 40% vir DASO. DASO wys egter op die feit dat dié verkiesings nie deur die onafhanklike verkiesingskommissie (OVK), maar deur 'n onbekende privaatbesigheid georganiseer is.

Op 20 Mei 2016 vier die universiteit sy honderdjarige bestaan, maar twee dae voor die fees word motorbande weer verbrand omrede daar aan studente vertel is dat daar nie geld vir hulle studielenings is nie. Die universiteit is weereens byna bankrot. DASO het die geweld veroordeel, maar ook oproepe gedoen om die fees uit te stel tot die finansiële probleme opgelos is. Die herdenking het egter plaasgevind en een van die alumni, president Robert Mugabe het 'n toespraak gehou waarin hy gesê het dat hy (91 jaar oud) in sy pos sal aanbly omrede die Verenigde State 'n regimeverandering (in Zimbabwe) beplan, wat hy moes verhoed. In sy toespraak het president Zuma verklaar dat Fort Hare nie net 'n suksesverhaal vir Suid-Afrika is nie, maar vir die hele kontinent van Afrika.





</doc>
<doc id="49223" url="https://af.wikipedia.org/wiki?curid=49223" title="Berg Parnassos">
Berg Parnassos

Die Berg Parnassos is 'n kalksteenberg in sentraal-Griekeland wat uittoring bo Delphi, noord van die Golf van Korinthe, en skone uitsigte bied oor die omliggende olyfboorde en landskap. Volgens Griekse mitologie was hierdie berg heilig vir Apollo en die Korikiaanse nimfe, asook die tuiste van die muse. Die berg is ook voorrang verleen deur die Doriërs. 'n Vermoede bestaan dat *Parna- afgelei is uit dieselfde woordstam as die Luwiaanse woord vir "huis".

Berg Parnassos is vernoem na Parnassos, die seun van die nimf Kleodora en die man Kleopompos. 'n Stad, waarvan Parnassos die leier was, sou deur 'n vloed getref gewees het, en die burgers daarvan sou, om van die vloed te ontsnap, bergop in die rigting van 'n wolfsgehuil gevlug het. Daar het die oorlewendes 'n ander stad gebou, en dit Lykoreia genoem, wat in die Grieks beteken "die gehuil van die wolwe". Terwyl Orpheus op Parnassos gewoon het by sy moeder en sy agt aantreklike tantes, het hy Apollo ontmoet wat die laggende muse Thalia die hof gemaak het. Orpheus het Apollo welgeval, en het aan hom 'n klein goue lier gegee, en hom geleer om dit te bespeel. Orpheus se moeder het hom geleer om te vers vir sang. Soos die Orakel van Delphi aan die god Apollo geheilig is, so het die berg self ook 'n verbintenis met Apollo verkry. Volgens sommige tradisies, is Parnassos die ligging van die fontein Kastalia en die tuiste van die muse; volgens ander tradisies het daardie eer Berg Helikon toegekom, 'n berg van dieselfde bergreeks. As die tuiste van die muse, het Parnassos bekend geword as die tuiste van digtery, musiek en opvoeding.

Parnassos was ook die ligging van verskeie onverwante mindere gebeure in Griekse mitologie:

Parnassos was ook die tuiste van Pegasos, die gevleuelde perd van Bellerophon.

Die naam "Parnassos" in die literatuur verwys tipies na die onderskeiding daarvan as tuiste vir digtery, literatuur en geleerdheid; die Montparnasse voorstad in Parys, Frankryk, byvoorbeeld, het sy naam te danke aan die baie literatuurstudente wat gedigte in die strate voorgelees het, en dit gevolglik "(le) Mont Parnasse" genoem het.

Vandag is twee ski-oorde op die helling van die berg Parnassos geleë. Die Parnassos Ski-oord bestaan uit twee sentrums, Kellaria en Fterolakka, wat tesame die grootste ski-oord van Griekeland uitmaak. 'n Kleiner ski-oord (met twee sleep-hysers), genaamd Gerontovrahos is geleë oorkant 'n brug na Kellaria. Parnassos word gemyn vir die digte neerslae van bauxite wat om die beurt in aluminium oksied en aluminium verwerk word.

Die aanlê van die ski-oord het in 1975 'n aanvang geneem en is in 1976 voltooi, toe die eerste twee sleephysers by Fterolaka in werking gestel is. In 1981 is die aanlê van 'n verdere ski-area in Kelaria voltooi, en tydens die winterseisoen van 1987–1988 is die stoelhyser "Hermes" in werking gestel wat die twee ski-oorde verbind. Albei ski-oorde is stelselmatig uitgebrei en in 1993 is die eerste hoëspoed 4-sitplek-stoelhyser in Griekeland geïnstalleer, genaamd "Herkules". Vandag word die ski-oord bedryf met 14 hysers, 'n 4-sitplek-kabelkar, 'n hoëspoed 4-sitplek-stoelhyser, vier 3-sitplek-hysers, een 2-sitplek-stoelhyser, en 6 sleephysers, met 'n maksimum kapasiteit van sowat 5 000 mense per uur. Die ski-oord spog met 25 afgemerkte ski-lopies en sowat 12 ski-roetes van 30 km in totaal, met 'n langste lopie van sowat 4 km lank.


</doc>
<doc id="49226" url="https://af.wikipedia.org/wiki?curid=49226" title="Leuven">
Leuven

Leuven, Frans: "Louvain", Duits: "Löwen", is 'n Belgiese stad en munisipaliteit in die Vlaamse provinsie Vlaams-Brabant, waarvan hy ook die hoofstad is. Die munisipale gebied het 98 017 inwoners (2012) en 'n oppervlakte van 57 km². 
Die stad beskik oor 'n spoorwegstasie wat verbindings na Brussel, Mechelen, Luik, Hasselt en Louvain-la-neuve bied.

Leuven is bekend as 'n studentestad, en hy huisves die oudste universiteit in die Lae Lande, die Katolieke Universiteit Leuven, wat in 1425 gestig is. Die historiese brouery Artois is in 1717 in Leuven gestig. Die huidige nasaat van Artois is die firma "Anheuser-Busch InBev" wat die grootste brouerygroep ter wêreld vorm, en sy hoofkwartier is steeds in Leuven geleë. Te danke aan die aktiewe studentelewe, en die teenwoordigheid van die brouerye, word daar soms na Leuven as die bierhoofstad van België verwys.

Die stad is nasionaal, en veral onder studente, beroemd as 'n uitgaansplek. Die Oude Markt word dan ook soms "De Langste Toog van Europa" genoem, verwysend na die feit dat hy deur 'n lang aaneenlopende ry kroeë omring word. Soos in ander Belgiese stede is Donderdagaand gewoonlik die besigste aand vir uitgaan. Dit is as gevolg van die gewoonte van studente om op Vrydagaand vir die naweek na hulle tuisdorpe toe terug te keer.

'n Baie interessante museum is die M-museum (Museum van Leuven). Hierdie museum huisves skilderye en kunswerke uit die laat-Middeleeue en die negentiende eeu.




</doc>
<doc id="49227" url="https://af.wikipedia.org/wiki?curid=49227" title="Namur (stad)">
Namur (stad)

Namur, Nederlands: "Namen", Wallonies: "Nameur", is 'n Belgiese stad en munisipaliteit in die Walloniese provinsie Namur. Die munisipale gebied het 'n bevolking van 108 950 (2010) en 'n oppervlakte van 176 km². 

Namur is die hoofstad van die gelyknamige Franssprekende provinsie. Dit is sowat 65 kilometer suid-oos van die Belgiese hoofstad Brussel by die samevloeiing van die Sambre- en Maasriviere geleë. Namur is die setel van die Waalse parlement, 'n Rooms-Katolieke biskop en die Rooms-Katolieke universiteit Notre-Dame de la Paix.

Die stad is in 1914 tydens die Eerste Wêreldoorlog ernstig beskadig.




</doc>
<doc id="49229" url="https://af.wikipedia.org/wiki?curid=49229" title="Namur (provinsie)">
Namur (provinsie)

Namur of "Namen" (Frans: "Namur", Nederlands: "Namen", Duits: "Namur", Waals en Pikardies: "Nameur") is 'n Belgiese provinsie in Wallonië. Die provinsie het 'n bevolking van 480 105 in 2013 gehad en beslaan 'n oppervlakte van 3 664 km² met 'n bevolkingsdigtheid van 130 per km². Die hoofstad is die gelyknamige stad Namur.

Namur lê in die suide van België en grens aan die Franse gewes Champagne-Ardenne. In Namur word Frans en Waals gepraat. In die uiterste weste word naas Standaardfrans ook Pikardies gepraat en in die uiterste suidooste Champenois (in die munisipaliteit Vresse-sur-Semois).

Die belangrikste waterliggame in die provinsie is die Samber- en Maasriviere. Die Ardenne-bergreeks is in die suide van die provinsie geleë. Die noorde van Namur (links van die Maasrivier) behoort tot die Haspengouw ("Hesbaye"). Die hoogste punt is die Croix-Scaille (505 m), 'n heuwel in die munisipaliteit Gedinne op die grens met Frankryk.

Namur word in administratiewe opsig in drie arrondissemente verdeel:



</doc>
<doc id="49231" url="https://af.wikipedia.org/wiki?curid=49231" title="Namen">
Namen

Namen kan wees:


"Namen" is in die Franse taal "Namur".


</doc>
<doc id="49236" url="https://af.wikipedia.org/wiki?curid=49236" title="Waver">
Waver

Waver (Frans: "Wavre", Wallonies: "Wåve") is 'n Belgiese stad en munisipaliteit in die Walloniese provinsie Waals-Brabant, aan die grens met die provinsie Vlaams-Brabant. Die munisipale gebied het sowat 33 000 inwoners (2011) en 'n oppervlakte van 42 km². Waver is die hoofstad van die provinsie.

Waver het 'n attraksiepark, Walibi Belgium.



</doc>
<doc id="49237" url="https://af.wikipedia.org/wiki?curid=49237" title="Horst">
Horst

Horst kan wees:



</doc>
<doc id="49238" url="https://af.wikipedia.org/wiki?curid=49238" title="Peloponnesos">
Peloponnesos

Die Peloponnesos (Grieks: Πελοπόννησος, "Pelopónnisos") is 'n groot skiereiland (tegnies 'n eiland sedert die konstruksie van die Korinthiese kanaal in 1893) wat die streek van die Griekse vasteland suid van die Golf van Korinthe omvat. Tydens die laat Middeleeue en die Ottomaanse era, het die skiereiland bekend gestaan as die Morea (Grieks: Μωρέας), volksmond Μωριάς), 'n naam wat soms steeds in gebruik is.

Die skiereiland is onderverdeel in drie diskrete periferieë van moderne Griekeland: die oorgrote en suid-westelike deel daarvan word uitgemaak deur die Peloponnese periferie, terwyl ander dele aan die Wes-Griekse periferie en Attiese periferie behoort.


</doc>
<doc id="49239" url="https://af.wikipedia.org/wiki?curid=49239" title="Buffalo Volunteer Rifles">
Buffalo Volunteer Rifles

Die Buffalo Volunteer Rifles (voorheen 'Kaffrarian Rifles') is 'n reserwemagregiment in die Suid-Afrikaanse Infanteriekorps van die Suid-Afrikaanse Leër, met hoofkwartier in Oos-Londen. Dit bestaan sedert 1876 en het 'n geskiedenis wat aktiewe deelname aan verskeie koloniale veldslae, die Tweede Vryheidsoorlog, die Eerste Wêreldoorlog, die Tweede Wêreldoorlog, die Grensoorlog, en die Noodtoestand insluit. Die regiment het verskeie gevegsonderskeidings verwerf, en oor die jare is baie lede met dekorasies vereer. Sy leuse is "Nunc animis" ('Nou - met waagmoed!').

1870's
1880's
1890's
1900's
1910's
1930's
1940's
1950's
1960's
1970's
1980's
1990's





</doc>
<doc id="49241" url="https://af.wikipedia.org/wiki?curid=49241" title="First City">
First City

Die First City is 'n reserwemagregiment in die Suid-Afrikaanse Infanteriekorps van die Suid-Afrikaanse Leër, met hoofkwartier in Grahamstad. Dit bestaan sedert 1875 en het 'n geskiedenis wat aktiewe deelname aan verskeie koloniale veldslae, die Tweede Vryheidsoorlog, die Eerste Wêreldoorlog, die Tweede Wêreldoorlog, die Grensoorlog, en die Noodtoestand insluit. Die regiment het verskeie gevegsonderskeidings verwerf, en oor die jare is baie lede met dekorasies vereer. Sy leuse is "Virtute et opera".

1870's
1880's
1890's
1900's
1910's
1920's
1930's
1940's
1950's
1960's
1970's
1980's
1990's
2000's




</doc>
<doc id="49242" url="https://af.wikipedia.org/wiki?curid=49242" title="Prince Alfred's Guard">
Prince Alfred's Guard

Prince Alfred's Guard is 'n reserwemagregiment in die Suid-Afrikaanse Pantserkorps van die Suid-Afrikaanse Leër, met hoofkwartier in Port Elizabeth. Dit bestaan sedert 1856 en het 'n geskiedenis wat aktiewe deelname aan verskeie koloniale veldslae, die Tweede Vryheidsoorlog, die Eerste Wêreldoorlog, die Tweede Wêreldoorlog, die Grensoorlog, en die Noodtoestand insluit. Die regiment het verskeie gevegsonderskeidings verwerf, en oor die jare is baie lede met dekorasies vereer. 

1850's
1860's
1870's
1880's
1890's
1900's
1910's
1930's
1940's
1950's
1960's
1970's
1980's
1990's




</doc>
<doc id="49243" url="https://af.wikipedia.org/wiki?curid=49243" title="Suid-Afrikaanse Infanteriekorps">
Suid-Afrikaanse Infanteriekorps

Die Suid-Afrikaanse Infanteriekorps is dié tak van die Suid-Afrikaanse Leër wat bestaan uit infanterie-eenhede.

1910's
1920's
1930's
1940's
1950's
1960's
1970's
1980's
1990's
2000's



</doc>
<doc id="49246" url="https://af.wikipedia.org/wiki?curid=49246" title="Durban Light Infantry">
Durban Light Infantry

Die Durban Light Infantry is 'n reserwemagregiment in die Suid-Afrikaanse Infanteriekorps van die Suid-Afrikaanse Leër, met hoofkwartier in Durban. Dit bestaan (met onderbrekings) sedert 1854 en het 'n geskiedenis wat aktiewe deelname aan verskeie koloniale veldslae, die Tweede Vryheidsoorlog, die Eerste Wêreldoorlog, die Tweede Wêreldoorlog, die Grensoorlog, en die Noodtoestand insluit. Die regiment het verskeie gevegsonderskeidings verwerf, en oor die jare is baie lede met dekorasies vereer. Sy leuse is "Primus in Africa" ('Eerste in Afrika').

1850's
1860's
1870's
1880's
1890's
1900's
1910's
1930's
1940's
1950's
1960's
1970's
1980's
1990's




</doc>
<doc id="49247" url="https://af.wikipedia.org/wiki?curid=49247" title="Transvaal Scottish">
Transvaal Scottish

Die Transvaal Scottish is 'n reserwemagregiment in die Suid-Afrikaanse Infanteriekorps van die Suid-Afrikaanse Leër, met hoofkwartier in Johannesburg. Dit bestaan sedert 1902 en het 'n geskiedenis wat aktiewe deelname aan die Eerste Wêreldoorlog, die Witwatersrand-opstand, die Tweede Wêreldoorlog, die Grensoorlog, en die Noodtoestand insluit. Die regiment het verskeie gevegsonderskeidings verwerf, en oor die jare is baie lede met dekorasies vereer. Sy leuse is "Alba nam buadh". Hy dra die Murray-tartan.


</doc>
<doc id="49248" url="https://af.wikipedia.org/wiki?curid=49248" title="Natal Carbineers">
Natal Carbineers

Die Natal Carbineers is 'n reserwemagregiment in die Suid-Afrikaanse Infanteriekorps van die Suid-Afrikaanse Leër, met sy hoofkwartier in Pietermaritzburg. Dit bestaan sedert 1855 en het 'n geskiedenis wat aktiewe deelname aan verskeie koloniale veldslae, die Tweede Vryheidsoorlog, die Eerste Wêreldoorlog, die Tweede Wêreldoorlog, die Grensoorlog, en die Noodtoestand (krygswet) insluit. Die regiment het verskeie gevegsonderskeidings verwerf, en oor die jare is baie lede met dekorasies vereer. Sy leuse is "Pro patria" ('Vir ons vaderland').

1850's
1870's
1890's
1900's
1910's
1930's
1940's
1950's
1960's
1970's
1980's
1990's




</doc>
<doc id="49249" url="https://af.wikipedia.org/wiki?curid=49249" title="Regiment Westelike Provincie">
Regiment Westelike Provincie

Regiment Westelike Provincie is 'n reserwemagregiment in die Suid-Afrikaanse Infanteriekorps van die Suid-Afrikaanse Leër, met hoofkwartier in Kaapstad. Dit bestaan sedert 1934 en het 'n geskiedenis wat aktiewe deelname aan die Angola-veldtog (1975-76), die Grensoorlog, en die Noodtoestand insluit. Oor die jare is baie lede met dekorasies vereer. Sy leuse is "Non nobis sed patriae" ('Nie vir ons self nie, maar vir ons vaderland').

1930's
1940's
1950's
1960's
1970's
1980's
1990's



</doc>
<doc id="49250" url="https://af.wikipedia.org/wiki?curid=49250" title="Cape Town Highlanders">
Cape Town Highlanders

Die Cape Town Highlanders is 'n reserwemagregiment in die Suid-Afrikaanse Infanteriekorps van die Suid-Afrikaanse Leër, met hoofkwartier in Kaapstad. Dit bestaan sedert 1885 en het 'n geskiedenis wat aktiewe deelname aan verskeie koloniale veldslae, die Tweede Vryheidsoorlog, die Eerste Wêreldoorlog, die Tweede Wêreldoorlog, die Angola-veldtog (1975-76), die Grensoorlog, en die Noodtoestand insluit. Die regiment het verskeie gevegsonderskeidings verwerf, en oor die jare is baie lede met dekorasies vereer. Sy leuse is "Nemo me impune lacessit" ('Niemand raak ongestrafd aan my nie'). Hy dra die Gordon-tartan.

1880's
1890's
1900's
1910's
1920's
1930's
1940's
1950's
1960's
1970's
1980's
1990's




</doc>
<doc id="49251" url="https://af.wikipedia.org/wiki?curid=49251" title="Kimberley Regiment">
Kimberley Regiment

Die Kimberley Regiment is 'n reserwemagregiment in die Suid-Afrikaanse Infanteriekorps van die Suid-Afrikaanse Leër, met hoofkwartier in Kimberley. Sy geskiedenis strek tot 1876 terug, en sluit aktiewe deelname aan verskeie koloniale veldslae, die Tweede Vryheidsoorlog, die Eerste Wêreldoorlog, die Tweede Wêreldoorlog, die Grensoorlog, en die Noodtoestand in. Die regiment het verskeie gevegsonderskeidings verwerf, en oor die jare is baie lede met dekorasies vereer.

1870's
1880's
1890's
1900's
1910's
1920's
1930's
1940's
1950's
1960's
1970's
1980's
1990's




</doc>
<doc id="49252" url="https://af.wikipedia.org/wiki?curid=49252" title="Witwatersrand Rifles">
Witwatersrand Rifles

Die Witwatersrand Rifles is 'n reserwemagregiment in die Suid-Afrikaanse Infanteriekorps van die Suid-Afrikaanse Leër, met hoofkwartier in Johannesburg. Dit bestaan sedert 1903 en het 'n geskiedenis wat aktiewe deelname aan die Eerste Wêreldoorlog, die Tweede Wêreldoorlog, die Grensoorlog, en die Noodtoestand insluit. Die regiment het verskeie gevegsonderskeidings verwerf, en oor die jare is baie lede met dekorasies vereer. Sy leuse is "Pro patria" ('Vir ons vaderland'). Hy dra die Douglas-tartan.

1900's
1910's
1920's
1930's
1940's
1950's
1960's
1970's
1980's
1990's
2000's



</doc>
<doc id="49253" url="https://af.wikipedia.org/wiki?curid=49253" title="Rand Light Infantry">
Rand Light Infantry

Die Rand Light Infantry is 'n reserwemagregiment in die Suid-Afrikaanse Infanteriekorps van die Suid-Afrikaanse Leër, met hoofkwartier in Johannesburg. Dit bestaan sedert 1905 en het 'n geskiedenis wat aktiewe deelname aan die Eerste Wêreldoorlog, die Tweede Wêreldoorlog, die Grensoorlog, en die Noodtoestand insluit. Die regiment het verskeie gevegsonderskeidings verwerf, en oor die jare is baie lede met dekorasies vereer. 

1900's
1910's
1920's
1930's
1940's
1950's
1960's
1970's
1980's
1990's
2000's




</doc>
<doc id="49254" url="https://af.wikipedia.org/wiki?curid=49254" title="Louis Oosthuizen">
Louis Oosthuizen

Lodewicus Theodorus Oosthuizen (Mosselbaai, 19 Oktober 1982) is 'n professionele gholfspeler van Suid-Afrika.

Louis Oosthuizen het in 'n gesin wat tennis speel grootgeword, maar verkies om eerder gholf te speel. In 1999 word hy lid van die "Ernie Els"-stigting en word deur die voormalige nommer een van Europa geïnspireer en gehelp.



Hy word in 2002 professioneel en is sederd 2006 onder die top-100 in die Europese PGA Toer.
In 2009 kom hy tweede in Aboe Dhabi en Katar en eindig in die 34ste plek in die "Race To Dubai", wat hom op die beginlys van die wêreldkampioenskap in Doebai plaas.

In 2010 behaal hy sy eerste oorwinning op die Europese PGA Toer. Hiermee haal hy die top-50 op die Wêreldranglys wat hom in staat stel om twee weke later weer aan die Meesters deel te neem.





</doc>
<doc id="49255" url="https://af.wikipedia.org/wiki?curid=49255" title="Wapen van die Oranje-Vrystaat">
Wapen van die Oranje-Vrystaat

Die wapen van die Oranje-Vrystaat was die amptelike heraldiese simbool van die Oranje-Vrystaat as republiek vanaf 1857 tot 1902, en later as provinsie vanaf 1937 tot 1994. Dit is saamgestel uit ’n wapenontwerp wat die koning van Nederland aan die republiek geskenk het, en elemente uit die republiek se grootseël. Die wapen word nie meer amptelik gebruik nie.

Die amptelike wapenbeskrywing is:
Op ’n skild van silwer tussen drie blou jaghorings gemond en gesnoer van rooi, ’n voorstelling van die ronde seel van die Republiek van die Oranje-Vrystaat soos aangeneem in 1856, nl. op ’n wit skyf, in die boonste gedeelte ’n boom op ’n los grond, regs vergesel van drie skape en links van ’n natuurlike leeu wat met sy regterpoot die boom ondersteun, en in die onderste gedeelte ’n voortrekkerwa op ’n los grond, alles van natuurlike kleur; dwarsbalksgewys geplaas, ’n gedrapeerde lint waarop die wapenspreuk GEDULD EN MOED voorkom, bokant die boom die woord VRYHEID en onderkant die wa die woord IMMIGRATIE; agter die skild van twee skuinsgekruisde stokke met bal en speerpunte, alles van goud, twee vlae van daardie Republiek, aan albei kante gedrapeer waarvan sigbaar is sewe bane afwissellend wit en oranje ’n kanton van drie bane, rooi, wit en blou.
Kort na die stigting van die Oranje-Vrystaat as republiek in 1854 het president Josias Hoffman aandag aan staatssimbole gegee. Hy het besluit om hulle vakkundig in Nederland te laat ontwerp, en op sy versoek het koning Willem III van Nederland ’n wapen en vlag laat ontwerp as geskenk aan die nuwe staat. Die ontwerp op die wapen was ’n golwende oranje dwarsbalk (die Oranjerivier) vergesel van drie blaashorings (die embleem van die Nederlandse koningshuis).

Teen die tyd dat die tekeninge Bloemfontein in Januarie 1856 bereik is Hoffman deur president Jacobus Boshof vervang. Hy het ’n paar maande tevore ’n grootseël laat maak en deur die Volksraad laat goedkeur. Blykbaar was nog Boshof nog die volksraad daarvan bewus dat ’n wapen en vlag in Nederland ontwerp word, en die aankoms van die tekeninge was ’n verrassing vir hulle. Op 28 Februarie 1856 het die volksraad toe besluit dat:

Het ontwerp van de vlag gezonden door den Koning der Nederlanden zal aangenomen worden, en bij het gezondene ditto wapen het reeds bestaande zoo als in het Groot Zegel van de Staat zal ingevoegd worden met weglating der oranje streep.

In hierdie verwerkte vorm is die wapen amptelik op die republiek se derde verjaarsdag, 23 Februarie 1857, ingehuldig. Dit is gebruik tot die republiek op 31 Mei 1902 ophou bestaan het.

Die republiek se opvolger, die Oranjerivier-kolonie het ’n ander wapen gehad, en nadat die kolonie in 1910 ’n provinsie van die Unie van Suid-Afrika geword het, is dié wapen as provinsiale wapen gebruik. Die gebruik daarvan is in 1925 gestaak. In 1937 het die provinsiale administrasie besluit om die ou republikeinse wapen te laat herleef, en dit is tot 1994 as provinsiale wapen gebruik.

Die wapen is in 1955 by die College of Arms in Engeland op rekord geplaas, en in 1967 by die Buro vir Heraldiek geregistreer.




</doc>
<doc id="49258" url="https://af.wikipedia.org/wiki?curid=49258" title="Wapen van Kaapland">
Wapen van Kaapland

Die wapen van Kaapland was die amptelike heraldiese simbool van die Kaapkolonie vanaf 1875 tot 1910, en die Kaapprovinsie vanaf 1910 tot 1994. Die wapen word nie meer amptelik gebruik nie.

Die amptelike wapenbeskrywing is:
Tot 1952, was die figuur van die Hoop in blou geklee.

Die wapen is in 1875 deur Charles Fairbridge in opdrag van die Kaapse regering ontwerp. Hy het Jan van Riebeeck se familiewapen (in rooi, drie goue ringe) as die basis daarvan gebruik, en 'n leeu (om die Nederlandse en Britse setlaars te verteenwoordig), en die fleurs de lis (die Franse Hugenote) bygevoeg. Die figuur van die Hoop was lankal 'n Kaapse simbool, en die wildebees en gemsbok was destyds nog volop in die kolonie. Die wapen is eers by geleentheid van die hoeksteenlegging vir die nuwe parlementsgebou op 12 Mei 1875 in die openbaar vertoon. 'n Jaar later, op 29 Mei 1876, is dit formeel deur koningin Victoria aan die kolonie toegeken.

Die Kaapse Provinsiale Administrasie wat die koloniale regering se plek in 1910 ingeneem het, het die wapen behou. 'n Nuwe afbeelding deur prof Charles Groves is in 1952 in gebruik geneem, en Hoop se kleding is toe verander van 'n blou rok na 'n wit rok met 'n blou mantel. Die wapen is tot 1994 as provinsiale wapen gebruik.

Die wapen is in 1955 weer by die College of Arms in Engeland op rekord geplaas, en in 1967 by die Buro vir Heraldiek geregistreer.




</doc>
<doc id="49259" url="https://af.wikipedia.org/wiki?curid=49259" title="Wapen van Natal">
Wapen van Natal

Die wapen van Natal was die amptelike heraldiese simbool van Natal as kolonie vanaf 1907 tot 1910, en as provinsie vanaf 1910 tot 1994. Die wapen word nie meer amptelik gebruik nie.

Die amptelike wapenbeskrywing is:

In blou, geplaas voor berge en op 'n vlakte, twee swartwildebeeste in volle ren langs mekaar in natuurlike staat, alles van natuurlike kleur, die skild gedek deur 'n kroon bestaande uit 'n hoofring beset met breedarmige kruise en vier diademe getop deur 'n breedarmige kruis, alles van goud, met 'n swart mus; op 'n lint onderaan die skild, die woord "NATAL".
Aanvanklik het die wapen slegs uit die skild bestaan; die kroon en die lint met die naam is later bygevoeg.

Die wapen is in 1907 deur G. Ambrose Lee, die "York Herald" by die College of Arms in Engeland op versoek van die Natalse koloniale regering ontwerp. Die wildebeeste was reeds dekades lank Natal se amptelike simbool, wat op sy ampsseël en vlagkenteken gepryk het. Koning Edward VII het die wapen amptelik op 16 Mei 1907 aan die kolonie toegeken.

Die Natalse Provinsiale Administrasie wat die koloniale regering in 1910 vervang het, het die wapen behou, en die koninklike kroon en die naamlint daarby gevoeg. Toe die wapen in 1955 weer by die College of Arms op rekord geplaas is, is die kroon effens aangepas om dit uniek aan Natal te maak. Die wapen is in 1969 by die Buro vir Heraldiek geregistreer en is tot 1994 as provinsiale wapen gebruik.




</doc>
<doc id="49261" url="https://af.wikipedia.org/wiki?curid=49261" title="Wapen van Suid-Afrika">
Wapen van Suid-Afrika

Die wapen van Suid-Afrika is Suid-Afrika se amptelike heraldiese simbool. Sedert uniewording in 1910 is twee agtereenvolgende landswapens gebruik: die oorspronklike wapen vanaf 1910 to 2000 en die huidige wapen sedert 2000.

Die oorspronklike landswapen is deur Arthur Holland ontwerp en op 17 September 1910 deur koning George V aan die Unie van Suid-Afrika toegeken. Die amptelike wapenbeskrywing is:
Die vier kwartiere verteenwoordig die vier provinsies, nl. Kaapland, Natal, die Oranje-Vrystaat, en Transvaal. Die leeu is afgelei van die Britse en Nederlandse landswapens. Die wapenspreuk is 'n Latynse vertaling van die voormalige Transvaalse wapenspreuk (Eendrag maak mag, in Afrikaans). Die kompartement met proteas daarop is eers in 1932 bygevoeg.

Oor die jare is vier amptelike afbeeldings van die wapen gebruik: die 1910-afbeelding, die 1930-afbeelding, die 1932-afbeelding (soos op hierdie bladsy getoon), en die Buro vir Heraldiek se afbeelding wat ten tye van die Republiekfees in 1971 gebruik is. Die wapen is in 1968 by die Buro geregistreer.

Die huidige wapen is in 2000 deur Ian Bekker in opdrag van die kabinet ontwerp, en is amptelik op 27 April 2000 ingehuldig. Die amptelike wapenbeskrywing is:




</doc>
<doc id="49265" url="https://af.wikipedia.org/wiki?curid=49265" title="Justin Bieber">
Justin Bieber

Justin Drew Bieber (uitspraak: [biːbər]; * 1 Maart 1994) is 'n Kanadese pop- en R&B-sanger. Bieber se ouers het video's van hom op YouTube gelaai, waar hy deur sy uiteindelike bestuurder Scooter Braun ontdek is. Braun het gereël dat Bieber met Usher in Atlanta, Georgia in die VSA moes ontmoet, waarna Bieber spoedig 'n kontrak met Raymond Braun Media Group (RBMG) aangebied is. Daarna het hy 'n opneemkontrak met Island Records losgeslaan.
Justin Bieber se debuutenkelspeler, "One Time", is in 2009 wêreldwyd uitgereik en het in meer as 10 lande onder die top-30 op die trefferlyste verskyn. Dít is op 17 November 2009 deur die EP "My World" opgevolg, wat deur die RIAA in die Verenigde State as 'n platinumvrystelling gesertifiseer is. Hiermee het Bieber die hoogste debuut deur 'n nuwe kunstenaar in daardie jaar bereik en hy het dan ook die eerste persoon geword wat sewe snitte op een debuutalbum op die Billboard Hot 100 gehad het. Sy eerste volledige ateljeevrystelling, "My World 2.0", is op 23 Maart 2010 vrygestel en het soortgelyke sukses behaal: dit het op nommer een en binne die toptien van verskeie lande gedebuteer en is in minder as twee maande in die Verenigde State as platinum gesertifiseer. Hierdie uitreiking is deur die internasionale treffer "Baby" voorafgegaan.





</doc>
<doc id="49269" url="https://af.wikipedia.org/wiki?curid=49269" title="Dareios I van Persië">
Dareios I van Persië

Dareios I, ook bekend as Darius I of Darius die Grote, was die derde koning van die Achaemeense ryk. Dareios het oor die ryk regeer tydens die hoogtepunt daarvan, met inbegrip van Egipte en dele van Griekeland. Die verval en val van die ryk het met sy dood en die kroning van sy seun, Ahasveros, 'n aanvang geneem. 

Dareios het die troon bestyg deur 'n sluipmoord uit te voer op die beweerde usurpator Bardija, met die bystand van ses ander Persiese adelfamilies; Dareios is die volgende oggend gekroon. Die nuwe keiser het las gehad van opstande regdeur sy ryk, maar het telkens daarin geslaag om dit te onderdruk. 'n Hoofepisode in die lewe van Dareios was sy strafekspedisie teen Athene en Eretria, en die onderwerping van Griekeland. Dareios het sy ryk uitgebrei deur die inname van Thracië en Masedonië, en die Saka binnegeval, Irannese stamme wat Medië binnegeval het en selfs Kores die Grote dood gemaak het.

Dareios het die ryk georganiseer deur dit in provinsies onder te verdeel, waaroor elk 'n regerende goewerneur aangestel is. Hy het 'n nuwe geldstelsel ingevoer, asook Aramees ingestel as die amptelike taal van die ryk. Dareios het ook konstruksieprojekte aangevoer regdeur die ryk, met die fokus op Soesa, Babilon en Egipte. Dareios het 'n regstelsel vir Egipte laat opstel. Hy het verder die Behistoen-inskripsie op 'n kranswand laat uitkerf, 'n outobiografie wat van groot moderne taalwetenskaplike belang is.


</doc>
<doc id="49272" url="https://af.wikipedia.org/wiki?curid=49272" title="Med ängslan, sorg och stort besvär">
Med ängslan, sorg och stort besvär

"Med ängslan, sorg och stort besvär" ("Met angs, hartseer en groot sukkel") is 'n tradisionele volkslied vanuit die Sweedstalige gedeeltes van Finland wat deur Johan Hogenäs vir manskoor en tamboeryn verwerk is. Die deuntjie het in 1999 'n prys in 'n kompetisie vir folkmusiek-koorverwerkings gewen. Die Sweedse Lied- en Musiekassosiasie van Finland (FSSMS) besit die publikasieregte van die stuk en dit kan slegs direk deur hulle teen 2 € gekoop word.

<poem style='margin-left:2em; font-style:italic;'>
1. Med ängslan sorg och stort besvär
Jag mig en visa gör
Som gömmas bör hos dig min vän
Allt till den bleka död
Gud nåde den som falsker är
och har en annan kär
Den liknar jag vid vilda djur
som uti skogen är

2. Din kärlek liknas vid en snö
som faller i april
När du far bort då vill jag dö
och ej mer vara till
Mitt hjärta jag dig givit har,
vad kan jag mera ge
Jag är förnöjder med min lott
fast jag dig sällan ser.
</poem>





</doc>
<doc id="49275" url="https://af.wikipedia.org/wiki?curid=49275" title="Reën">
Reën

Reën is 'n neerslag in die vorm van vloeistof teenoor ander nie-vloeistof vorme soos sneeu, hael en ysreën. Reën benodig die teenwoordigheid van 'n lig laag van die Aarde se atmosfeer met temperature bo die smeltpunt van water naby en bo die aardoppervlak. Op die Aarde is reën die kondensasie van atmosferiese waterdamp na druppels water swaar genoeg om te val, wat meestal die aardoppervlak bereik. Twee prosesse, wat waarskynlik saamwerk, kan lei tot die versadiging van lug wat weer lei tot reënval: die verkoeling van lug en die toevoeging van water in die lig. Reën wat na die Aarde val maar verdamp voor dit die grond bereik word virga genoem – dit is ook een van die maniere waarop lug versadig word. Neerslag vorm deur die botsings van reëndruppels met ander reëndruppels of yskristalle binne 'n wolk. Die vorm van reëndruppels wissel van oblaat, pannekoekagtige vorms vir groot druppels tot klein sfere vir kleiner druppels.

Vogtigheid wat saam met drie-dimensionele temperatuursones beweeg en verskillende gebiede van vogtigheid bekend as fronte, is die hoofmetodes van reënvorming. Indien voldoende vog en 'n opwaartse beweging teenwoordig is, sal neerslag vanuit konveksie-wolke (dié met 'n sterk, opwaartse, vertikale beweging) val, soos cumulonimbus in donderstorms wat tot nou reënbande kan lei. In bergagtige gebiede is neerslag moontlik waar die opwaartse vloei maksimaliseer binne die windkante van die terrein by 'n elevasie waarby vogtige lug geforseer word om te kondenseer en dan val in die vorm van reën teen die kante van die berge. Aan die lykant van die berge kan woestynklimate bestaan weens die droë lug wat afwaarts vloei en dus verwarming en verdroging van die lugmassa veroorsaak. Die beweging van die moesontrog, of intertropiese konvergensie sone, bring die natseisoen by savanne-klimate. Reën is die primêre bron van varswater vir die meeste streke in die wêreld, en voorsien geskikte toestande vir diverse ekosisteme, sowel as die water vir hidroëlektriese kragsentrales en besproeiing vir verskeie gewasse. Reënval word met 'n reënmeter gemeet. reënvalhoeveelhede word aktief gemeet deur weerradars en passief deur weersatelliete.

Warmte afkomstig vanaf stedelike gebiede lei tot verhoogde reënval, beide in hoeveelheid en intensiteit, en gewoonlik windaf in stede. Aardverwarming veroorsaak ook veranderinge in globale neerslagpatrone, insluitend natter toestande oor oostelike Noord-Amerika en droër toestande in die trope. Neerslag is 'n hoofkomponent van die watersiklus, en is verantwoordelik vir die meeste varswaterafsettings op die planeet. Die jaarlikse wêreldwye gemiddelde neerslag is 900 mm. Australië is die Aarde se droogste kontinent. Reën is ook bekend, of word vermoed, op ander planete, saamgestel uit metaan, yster, neon en swaelsuur eerder as water.

Lug bevat waterdamp en die hoeveelheid water in 'n gegewe massa droë lug word gemeet in massa (gram) water per massa droë lug. Die hoeveelheid vog in lug word ook algemeen gegee as relatiewe humiditeit – die fraksie totale waterdamp wat lug kan bevat by 'n spesifieke temperatuur. Die hoeveelheid waterdamp wat 'n sekere volume lug kan bevat voor dit versadig is (100% relatiewe humiditeit) en dan 'n wolk vorm ('n groep sigbare en klein water- en ysdeeltjies gesuspendeer bo die aardoppervlakte) is temperatuurafhanklik. Warmer lug kan meer water opneem as koeler lug voor dit versadig word. Daarom, een manier waarop 'n volume lug versadig kan word is deur afkoeling. Die doupunt is die temperatuur tot waarby 'n volume lug afgekoel moet word by die versadigingspunt.

Daar bestaan vier hoofmeganismes vir die afkoeling van lug tot by die doupunt:
Adiabatiese verkoeling ontstaan wanneer lug styg en uitsit. Die lug kan styg weens konveksie, grootskaalse atmosferiese bewegings, of 'n fisiese grens soos 'n bergreeks (orografiese styging). Geleidingsverkoeling vind plaas wanneer die lug in kontak met 'n koue oppervlakte kom, gewoonlik vanaf een oppervlak na 'n ander gewaai, byvoorbeeld vanaf 'n vloeistof wateroppervlakte na 'n kouer landoppervlakte. Stralingsverkoeling vind plaas weens die uitstraling van infrarooi straling, óf deur die lug, óf deur die grondoppervlakte onder die lug. Verdampingsverkoeling vind plaas wanneer vog tot die lug gevoeg word deur verdamping, wat die lugtemperatuur forseer om sy natbaltemperatuur af te koel, of totdat dit versadiging bereik.

Die hoofwyses waarop waterdamp tot lug gevoeg word is:

Waterdamp begin normaalweg kondenseer op kondensasiekerne soos stof, ys, en sout om wolke te vorm. Verhoogde dele van fronte (wat drie-dimensioneel in die natuur is) dryf wye gebiede van opwaartse beweging binne die Aarde se atmosfeer wat wolke vorm, soos altostratus of cirrostratus. Stratuswolke is 'n stabiele wolkbedekking wat neig om te vorm wanneer 'n koel, stabiele lugmassa vasgevang word onder 'n warm lugmassa. Dit kan ook vorm weens die styging van adveksie mis gedurende toestande met 'n ligte wind.

Samevloeiing vind plaas wanneer waterdruppels saamsmelt om groter waterdruppels te vorm, of wanneer waterdruppels vries op 'n yskristal. Lugweerstand veroorsaak tipies dat waterdruppels in 'n wolk stasionêr bly. Wanneer lugturbulensie plaasvind bots waterdruppels, wat groter waterdruppels produseer. Soos hierdie groot waterdruppels daal hou samevloeiing aan totdat waterdruppels groot genoeg word om die lugweerstand te oorkom en dan val as reën. Samevloeiing gebeur gewoonlik in wolke bo vriespunt, en staan ook bekend as die warmreën proses. In wolke benede vriespunt, wanneer yskristalle genoeg massa optel sal dit begin val. Dit vereis gewoonlik meer massatoevoeging as samevloeiing wanneer dit tussen kristal en buurdruppel plaasvind. Hierdie proses is temperatuurafhanklik, omdat superverkoelde waterdruppels net bestaan in 'n wolk benede die vriespunt van water. Hierdie yskristalle mag smelt soos wat dit na die Aarde val, afhangende van die temperatuurverskil tussen die wolk en aardoppervlak.

Reëndruppels beskik groottes wat strek vanaf 0,1 mm tot 9 mm gemiddelde deursnee. Bo dít neig die druppels om op te breek. Kleiner druppels word wolkdruppels genoem, en hul vorm is sferies. Soos wat die reëndruppel se grootte toeneem, word die vorm daarvan meer oblaat, met die grootste deursnee wat die aankomende lugvloei wys. Groot reëndruppels word toenemend platter teen die bodem, soos 'n hamburger, met baie groot druppels wat meer lyk soos valskerms. Teenoor algemene menings lyk die vorm van 'n waterdruppel glad nie soos 'n traandruppel nie. Die grootste reëndruppels op Aarde is gemeet in Brasilië en die Marshalleilande in 2004 – sommige was so groot soos 10 mm. Die noemenswaardige grootte kan verduidelik word deur kondensasie op groot rookdeeltjies of deur botsings tussen druppels in klein streke met 'n betreklike hoe inhoud van vloeistof water.

Intensiteit en duur van reënval beskik gewoonlik 'n omgekeerde verwantskap, dus hoë intensiteit storms sal waarskynlik van korte duur wees en lae intensiteit storms van 'n langer duur. Reëndruppels wat geassosieer word met gesmelte hael neig om groter as ander reendruppels te wees. Reëndruppels se botsing met die aardoppervlak geskied by hul eindsnelheid, wat groter sal wees vir groter druppels, weens die groter massa tot sleurkrag verhouding. By seevlak sonder wind sal 0,5 mm druppels bots teen ongeveer 2 m/s, terwyl groter 5 mm druppels 'n eindsnelheid van 9 m/s kan bereik. Die klank van reendruppels wat water slaan word veroorsaak deur borrels lug wat onderwater ossileer.


</doc>
<doc id="49277" url="https://af.wikipedia.org/wiki?curid=49277" title="Vloed (dubbelsinnig)">
Vloed (dubbelsinnig)

Vloed mag na die volgende verwys:



</doc>
<doc id="49289" url="https://af.wikipedia.org/wiki?curid=49289" title="Universiteit Linköping-manskoor">
Universiteit Linköping-manskoor

Linköping Universiteit-manskoor (Sweeds: "Linköpings Studentsångare") is 'n Sweedse manskoor wat in 1972 gevorm is en in Linköping gebaseer is. Die koor het sedertdien vele opnames geproduseer en op nasionale sowel as internasionale TV- en radiokanale opgetree.

Die koor het al op verskeie plekke in die wêreld opgetree, soos Denemarke in 1980 eb 1996, Finland in 1983, 1987, 1990, 1998, 2003 en 2005, die Verenigde State in 1988, Jordanië in 1989, Noorweë in 1977, 1993, 2001, 2004 en 2008, Groot Brittanje in 1994, 2005, 2007 en 2010, Spanje in 1996, Estland in 1999, Suid-Afrika in 2000, en Kroasië in 2008.

Dirigent en musiekdirekteur is sedert 1979 steeds Hans Lundgren, wat ook "director musices" by die Universiteit Linköping is.

Die koor het twee eersteplekke behaal in die "The Third British International Male Voice Choral Festival" in Mei 2007. Die dirigent is die fees se "Conductor's Award" toegeken.




</doc>
<doc id="49304" url="https://af.wikipedia.org/wiki?curid=49304" title="Wapen van Transvaal">
Wapen van Transvaal

Die wapen van Transvaal was die amptelike heraldiese simbool van die Transvaal as republiek vanaf 1866 tot 1877 en weer vanaf 1881 tot 1902, en as provinsie vanaf 1954 tot 1994. Die wapen word nie meer amptelik gebruik nie.

Die amptelike wapenbeskrywing is:

'n Ovaalskild deursny, die boonste helfte gedeel; regs in rooi, 'n natuurlike omgewende, liggende, aansiende leeu van goud; links in blou, 'n gebaarde man in die landskleding wat 'n hoed en 'n bandolier dra en in die linkerhand 'n geweer hou wat op die grond rus; die onderste helfte in groen, 'n Voortrekkerwa van natuurlike kleur. Op 'n silwerhartskild 'n swart anker met rooi kabel. Op die skild 'n staande goue adelaar met uitgespreide vlerke. Agter die skild en daaronder gedrapeer aan elke kant, drie vlae van die Suid-Afrikaanse Republiek, groen, rooi, wit en blou.
Die Volksraad van die Suid-Afrikaanse Republiek het op 18 Februarie 1858 die inhoud van die staatswapen bepaal. Volgens dié besluit moes dit 'n anker en 'n ossewa toon, met 'n adelaar daarbo, 'n leeu aan die linkerkant, en 'n gewapende man in 'nasionale kostuum' aan die regterkant. Dit was eers agt jaar later, in 1866, dat die eerste interpretasie hiervan verskyn het, op die banknote wat in daardie jaar uitgereik is. Dit was 'n ietwat kru en onheraldiese interpretasie, bestaande uit 'n skild met 'n leeu, 'n anker, 'n gewapende man, en 'n ossewa daarop, en die leuse 'Eendragt maakt magt' op 'n krul bo die skild.

'n Beter weergawe is vanaf 1869 op die republiek se posseëls vertoon, en dié het die definitiewe weergawe geword. Die 1866-interpretasie is wel tot 1872 op banknote en die "Staatscourant" gebruik. Deur die jare is verskeie afbeeldings van die verbeterde wapen, o.a. 'n paar deur Anton van Wouw, gebruik.

In 1881 het die Nederduitsch Hervormde Kerk, wat destyds die amptelike staatskerk was, die wapen op sy seël begin toon. Toe die wapen as ampswapen in 1902 verval, het die NHK opgehou om dit in die openbaar te vertoon, maar nadat die Nasionale Party in 1924 aan bewind gekom het, het die kerk weer die wapenseël openlik gebruik.

Wat amptelike gebruik betref was dit eers in 1951 dat die Transvaalse provinsiale administrasie besluit het om die ou wapen as provinsiale wapen aan te neem. Dit is vanaf 1954 só gebruik, in 'n nuwe afbeelding deur Willem Coetzer. Die wapen is in 1955 by die College of Arms in Engeland op rekord geplaas, en in 1967 by die Buro vir Heraldiek geregistreer. 




</doc>
<doc id="49305" url="https://af.wikipedia.org/wiki?curid=49305" title="Maltesekruismeganisme">
Maltesekruismeganisme

Die Maltesekruismeganisme of Geneefse aandrywer is 'n meganisme wat kontinue rotasie omskakel na onderbroke rotasie. Dit is effektief 'n onderbroke rat waar die dryfwiel met 'n pennetjie toegerus is, wat inroteer in 'n skuifslot van die aangedrewe wiel. Hierdeur word die aangedrewe wiel met elke siklus van die dryfwiel, met een fase of stap aangeskuif. Die dryfwiel het ook 'n gehewe sirkelvormige stuitblok wat die aangedrewe wiel in 'n bepaalde posisie sluit tussen skuiwe.

Die naam Geneefse aandrywer is afgelei van die ontwerp se vroegste toepassing in meganiese horlosies, met Switserland en Genève as belangrike sentra vir klokvervaardiging. Die ontwerp word ook algemeen 'n Maltesekruismeganisme genoem weens die voorkoms wat met 'n Maltese kruis ooreenstem.

In die mees algemene rangskikking, het die aangedrewe wiel vier skuifslotte, wat beteken dat dit met elke rotasie van die dryfwiel met een stap van 90° aanskuif. Indien die dryfwiel oor "n" getal skuifslotte beskik, vorder dit met 360°/"n" per volle rotasie van die dryfwiel.
Omdat die meganisme beste werk met min wrywing, word dit dikwels binne 'n oliekapsule geïnstalleer.

Een toepassing van die Geneefse aandrywer is in filmprojektors: die film loop nie reëlmatig deur die projektor nie. Instede word die film raam vir raam gevorder, terwyl elke raam tot stilstand kom voor die lens vir 1/24 van 'n sekonde (met 'n dubbele beligting per fase, wat 'n frekwensie van 48 Hz ten gevolg het). Hierdie onderbroke beweging word verwesentlik deur die Geneefse aandrywer. (Moderne filmprojektors mag ook 'n elektronies beheerde indeksmeganisme of stapmotor aanwend, wat spoel van die film vergemaklik.) Die eerste gebruik van Geneefse aandrywers in filmprojektors gaan terug na 1896, met die projektors van Oskar Messter en Max Gliewe en die "Teatrograaf" van Robert William Paul. Voorafgaande projektors, insluitend Thomas Armat se projektor, bemark deur Edison as die "Vitascope", het 'n "slagmeganisme" gebruik, uitgevind deur Georges Demenÿ in 1893, wat ook onderbroke filmvoer bewerkstellig het.

Geneefse wiele, in die vorm van die aangedrewe wiel, is ook gebruik in meganiese horlosies, maar dan nie as 'n aandrywer nie, maar om die spanning van die veer te beheer, sodanig dat dit slegs sal werk binne die perke waar die elastiese krag daarvan byna lineêr is. Indien een van die skuifslotte van die aangedrewe wiel gestop word, is die getal fases wat die dryfwiel kan inneem beperk. In horlosies is die dryfwiel die een wat die veer opwen, terwyl die Geneefse wiel met vier tot vyf speke en een gestopte skuifslot oormatige opwenning van die veer verhoed (asook volkome afwenning). Hierdie sogenaamde Geneefse stop of "Geneefse stopwerk" was 'n uitvinding van die 17de of 18de eeuse horlosiemakers.

Ander toepassings van die Geneefse aandrywer sluit in die penvervangingmeganisme in plotters, geoutomatiseerde steekproefontwerpe, indekstafels by vervoerbandvervaardiging, gereedskapruilers vir CNC-masjiene, en ander. Die Ysterringklok gebruik 'n Geneefse meganisme om onderbroke rotasie na een van sy ringe oor te dra.

Benewens die eksterne Geneefse aandrywer wat eerste beskryf is, bestaan daar ook 'n interne Geneefse aandrywer. Die eksterne vorm is meer algemeen, aangesien dit in kleiner dimensies saamgestel kan word, en hoër meganiese spanning verdra. Die as van die dryfwiel van die interne Geneefse aandrywer kan slegs aan een kant van 'n laer voorsien word. Die hoek waardeur die dryfwiel moet roteer om een nuwe faserotasie van die aangedrewe wiel ten gevolg te hê, is altyd minder as 180° in 'n eksterne Geneefse aandrywer, en altyd groter as 180° in 'n interne ontwerp, waar die skakeltyd gevolglik groter is as die tyd wat die wiel in rus verkeer.




</doc>
<doc id="49307" url="https://af.wikipedia.org/wiki?curid=49307" title="Buro vir Heraldiek">
Buro vir Heraldiek

Die Buro vir Heraldiek is Suid-Afrika se heraldiese owerheid. Dit is op 1 Junie 1963 gestig met die Staatsheraldikus aan die hoof. Sy funksies is om wapens, kentekens, vlae en seëls (sowel as name en uniforms) te registreer, om 'n register by te hou, om wapenbriewe (registrasiesertifikate) uit te reik en, sedert 1980, om die regering van advies aangaande heraldiese aangeleenthede te voorsien. Saam met die Heraldiekraad is dit 'n afdeling van die Nasionale Argief (voorheen die Staatsargief) wat tans onder die Departement van Kuns en Kultuur ressorteer.

Kragtens Suid-Afrikaanse wet het elkeen die reg om 'n wapen te vertoon soos hy verkies, solank hy nie op iemand anders se regte inbreuk maak nie. Daar is geen owerheid wat wapens kan "toeken" soos in die geval van bv. Engeland en Skotland nie. Die registrasie van 'n wapen is 'n vrywillige handeling om eienaarskap op rekord te plaas, en om die wapen teen misbruik deur andere te beskerm.

Die Buro het die rekords van die name, uniforms en kentekens (insluitend verskeie korporatiewe wapens) oorgeneem wat voorheen deur die Departement van Binnelandse Sake (1935–59) en die Departement van Onderwys, Kuns en Wetenskap (1959–63) geregistreer is. Die Buro word nie tot die registrasie van Suid-Afrikaanse wapens beperk nie, en deur die jare het dit baie buitelanders se wapens, en selfs dié van 'n vereniging wat slegs in die kuberruimte bestaan, geregistreer. Sedert 1980 is die Buro ook by magte om die wapens van buitelandse amptelike instansies te registreer.

Aanvanklik moes aansoeke eers deur die Heraldiekraad goedgekeur word voordat die Buro hulle kon registreer, maar sedert 1969 keur die Staatsheraldikus self die aansoeke goed of af – indien nodig kan hy aansoeke na die raad verwys.

Gedurende die 1970's het die Buro tussen 60 en 90 wapens p.j. geregistreer. Die getal het in die 1980's skerp toegeneem, tot soveel as 148 in die 1987–88 verslagjaar, maar in die 1990's het dit weer gedaal. Hierdie syfers sluit nie die registrasie van weermageenheidwapens in nie (waarvan meer as 'n duisend alreeds geregistreer is).

Aansoeke om registrasie word saam met illustrasies van die wapens in die "Staatskoerant" gepubliseer. Wapensbeskrywings (sonder illustrasies) van wapens wat tot en met die jaar 2000 geregistreer is, is aanlyn op die Nasionale Argief se webwerf beskikbaar.

Natuurlik beskik die Buro self ook oor 'n wapen, wat uit 1965 dateer: "In blou, drie skildjies van goud geplaas 2 en 1; en 'n goue skildhoof belaai met 'n Suid-Afrikaanse leeu." Hierdie wapen verskyn op die seël op elke wapenbrief en in die 1960's en vroeë 1970's was hulle ook op die wapenbrief self uitgebeeld.

Die Staatsheraldikus is 'n staatsamptenaar, die hoof van die Buro, ampshalwe die ondervoorsitter van die Heraldiekraad, en 'n lid van die Nasionale Argief se direksie. Die vier Staatsheraldici wat sedert 1963 die amp beklee het is:

Die Buro se personeel bestaan uit die Staatsheraldikus, die Assistentstaatsheraldikus, 'n hoofkunstenaar, 'n paar ander kunstenaars, 'n administratiewe assistent, en 'n skoonmaker.





</doc>
<doc id="49308" url="https://af.wikipedia.org/wiki?curid=49308" title="Japie Hauptfleisch">
Japie Hauptfleisch

Japie Hauptfleisch het tydens die Tweede Vryheidsoorlog op 7 Februarie 1901 op die plaas Scheurfontein, 40 km vanaf Beaufort-Wes in die rigting van die Meiringspoort, gesneuwel. 

Jacob Daniël Hauptfleisch is op 5 Julie 1875 op die plaas Sanddrif by Wellington in die Kaapkolonie gebore. Tydens die uitbreek van die oorlog was hy onderwyser in die Republiek van die Oranje-Vrystaat. Eers dien hy onder genl. C.R. de Wet en later onder kommandant Gideon Scheepers. Op kommando het hy opgetree as die godsdienstige leier van sy medestryders.

Op 6 Februarie was die kommando van Scheepers op die plaas Scheurfontein waar Frans Pienaar en sy dogters Kitty en Fanny gewoon het. Dieselfde dag vertrek die kommando na die plaas Kaffirsfontein so 'n 3km verder. Die volgende dag vra Hauptfleisch en 'n maat, ene Swanepoel, die kommandant om toestemming om weer na Scheurfontein te gaan. Huiwerig gee Scheepers daartoe toestemming. Intussen het 'n National Scout en 4 man op Scheurfontein aangekom. Die twee kommandolede het in 'n hinderlaag geloop. Op 'n afstand van slegs 15 tree is op Hauptfleisch en Swanepoel geskiet. Eersgenoemde is swaar gewond en Swanepoel kon betyds uit die koeëlreën wegkom na sy kommando. Die Engelse soldate het weggejaag. Frans Pienaar en Kitty het Hauptfleisch na hul huis gedra. Scheepers en sy manskappe was net betyds om die sterwende Hauptfleisch toe te sing.

Hauptfleisch is op die plaas Scheurfontein begrawe, maar is enkele jare later op sy familieplaas by Wellington herbegrawe. Op 21 Februarie het 'n doodsberiggie in "De Zuid-Afrikaan" verskyn.

'n Gedenksteen ter nagedagtenis aan Japie Hauptfleisch is op Woensdag 3 Oktober 1956 op die plaas Scheurfontein onthul. Dr. Eric Stockenström was die spreker by die geleentheid.



</doc>
<doc id="49316" url="https://af.wikipedia.org/wiki?curid=49316" title="Woiwodskap Podlachië">
Woiwodskap Podlachië

Die Woiwodskap Podlachië (Pools: "Województwo podlaskie") is in die noordooste van Pole geleë en behels naas Suwalszczyzna of die Suwałki-streek ook 'n deel van die naamgewende Podlachië. Die woiwodskap – een van 16 in Pole – is in 1999 met die samesmelting van die voormalige woiwodskappe Białystok en Łomża en 'n deel van Suwałki gevorm en word deur die woiwodskappe Ermland-Masurië, Masowië en Lublin omsluit. Behalwe vir die hoofstad Białystok is Podlachië 'n oorwegend landelike en ylbevolkte gebied.

Die woiwodskap, wat in die ooste aan Litaue en Wit-Rusland grens, word van oudsher deur etniese diversiteit gekenmerk en naas Pole ook deur Wit-Russe, Litauers en nakomelinge van Tatare bewoon wat hulle tydens die heerskappy van koning Jan III Sobieski hier gevestig het. So het aanhangers van verskillende godsdienste – Rooms-Katolieke, Ortodokses en Moslems – hier steeds vreedsaam naas mekaar geleef.

Deur die loop van eeue was Podlachië meestal 'n grensgebied – tussen Pole en die Grootvorstedom Litaue, tussen Poolse gebiede wat deur Pruise geannekseer is en Rusland en later tussen Rusland en die Koninkryk Pole. Die grootste deel van hierdie streek het met die herstigting van 'n onafhanklike Poolse staat in 1918 weer Pools geword. Die munisipaliteit Puńsk ("Gmina Puńsk", Litaus: "Punsko valsčius"), wat merendeels deur Litaussprekendes bewoon word, is sedert 2006 amptelik tweetalig.

Nywerheidsontwikkeling in Podlachië het beperk gebly tot groter nedersettings sodat die woiwodskap ook vandag 'n redelik ylbevolkte streek met natuurskoon is wat vir sy vars onbesoedelde lug, ongerepte woude en wilde riviere (soos die Biebrza) bekend staan.

Die Poolse benaming vir Podlachië, "Podlasie", kan vertaal word as "Land benede die woud", alhoewel hier 'n verskeidenheid landskapsvorme aangetref word wat van klein oorblyfsels van die oorspronklike oerwoude tot uitgestrekte vlaktes strek. Dikwels gee donker wolke 'n besonderse atmosfeer aan die streek. Podlachië se bosgebiede sluit dié van Białowieża (hierdie biosfeerreservaat, wat tot in Wit-Rusland strek, is deur Unesco tot wêrelderfenisgebied verklaar), Augustow, Knyszyń en Czerwony Bór in.

Veertig persent van die totale oppervlakte word as natuurbewaringsgebiede bestuur. Tans bestaan daar vier nasionale parke (Biołowieża, Narew, Biebrza en Wigry), 'n aantal natuurparke soos Suwalski, Lomżyński en Nadbużański i Knyszyński asook meer as tagtig natuurreservate. Podlachië vorm sodoende 'n habitat vir talle dierspesies soos rooikatte, wolwe, bewers en wisente ('n bisonsoort).

'n Rykdom aan mere – waaronder die Hańcza-meer, die diepste in Pole (met maksimaal 113 meter) – maak van Podlachië 'n gewilde bestemming vir watersportentoesiaste soos kanoevaarders. Die Augustowski-kanaal, wat in die eerste helfte van die 19de eeu gebou is, is nog steeds in bedryf en verbind die rivierbekkens van Wisła en Nemunas met mekaar. Die kanaal, wat vir skepe en bote met minder as 100 ton bevaarbaar is, loop oor 'n afstand van 102 kilometer en behels agtien sluise.

Vanweë sy ligging in die uiterste noordooste van die land is Podlachië die koudste gebied in Pole. Dit het 'n kontinentale klimaat met warm somers en koue winters, waarby koue fronte uit Skandinawië en Siberië 'n beduidende invloed op die plaaslike weerstoestande kan uitoefen. Die gemiddelde wintertemperature is tussen -15 °C en -4 °C.

Podlachië was in die Middeleeue oor 'n lang tyd omstrede tussen Kiëf-Roes, die vorstedom Wladimir en Pole en het in die 14de eeu onder Litause invloed gekom. Eers in 1520 en 1569 is groot dele van die gebied by Pole ingelyf.

Na die grootste nedersetting in Podlachië, Białystok, word in 'n 15de eeuse dokument nog as 'n onbeduidende dorpie verwys. Eers in 1665 het die nedersetting stadstatus verwerf en het daarna 'n besitting van die Branicki-gesin geword. In 1815 is die doeanegrens tussen Kongres-Pole en Rusland (insluitende Białystok) langs die Narew-rivier vasgelê. As mededinger van Ŀódź het Białystok nou danksy belastingvoorregte vir ambagsmanne en nyweraars 'n ekonomiese bloeitydperk beleef.

Een van die bekendste inwoners van Białystok was Ludwik Lejzer Zamenhof (1859–1917) wat as skepper van die kunsmatige taal Esperanto bekendheid verwerf het. Sy hoop dat dié taal tot 'n vreedsame naasbestaan van nasies sou kon bydra, kontrasteer met een van die ergste anti-Joodse pogroms ooit wat in 1906 deur die tsaristiese owerheid in Białystok aangestook is.

1920 het Feliks Dzierżyński, beter bekend onder sy Russiese naam Dzerzjinski (1877–1926) en as stigter van die Sowjet-Russiese geheime veiligheidsdiens Tsjeka (later GPU, NKW en KGB), 'n kortstondige Poolse Republiek van Rade vanuit die plaaslike kasteel se balkon uitgeroep.

Tussen 1939 en 1941 het die gebied rondom Białystok deel gevorm van Sowjet-Rusland. Dit was sodoende die enigste stalinistiese gebiedsuitbreiding volgens die ooreenkoms tussen Hitler en Stalin van 1939 wat ná 1943 weer herroep is. In 1941 het die Nasionaal-Sosialistiese Duitse besetters hier 'n ghetto opgerig waar bewoners in September 1943 'n opstand begin het.

Podlachië staan bekend vir sy kulturele diversiteit – mense van verskillende etniese en godsdienstige agtergronde het hulle stempel op die gebied afgedruk: Wit-Russe, Litauers, Oekraïeners, Russe, Sinti en Roma, Tatare, Jode en Ougelowiges uit Rusland.

'n Groot verskeidenheid sakrale geboue word by Podlachië se kulturele en argitektoniese erfenis gereken, soos die 18de eeuse barok-klooster van die Kamedule-orde naby die Wigry-meer, die Jesuïete-klooster in Drohiczyn, die Russies-Ortodokse Verheerliking-van-Christus-kerk by die Heilige Berg Grabarka (Pools "Święta Góra Grabarka"), die Russies-Ortodokse Nikolaas-die-Wonderdadige-kerk in Białystok, die sinagoge in Tykocin en die moskees in Bohoniki en Kruszyniany, die oudste in Pole. Ander belangrike religieuse geboue sluit die Rooms-Katolieke kerke van Sejny, Drohiczyn en Siemiatycze, die Ortodokse kerke in Bielsk Podlaski, Białowieża, Mielnik, Sokółka en Hajnowka in. Die Ougelowiges beskik oor heiligdomme (sogenaamde "molenny") in Wodziłki en Grabowe Grądy.

Die belangrikste voorbeeld van geskiedkundige wêreldlike argitektuur is die Lutoslawski-landgoed in Drozdowo. Van die beduidendste kulturele instellings is die Joodse museum in Tykocin, die museums vir natuurwetenskappe in Białowieża en Drozdów en die Skansen-of opelug-museums vir volkskunde in Ciechanowiec, Nowgoród en Jurowce. Die dorp Suchowola is sedert 1775 een van 'n aantal nedersettings in Europa wat daarop aanspraak maak om die geografiese middelpunt van die vasteland te wees.

Landbou is steeds die belangrikste bron van inkomste vir Podlachië se bevolking. Die streek se meer as 100 000 boerderye (met 'n gemiddeld van 13 hektaar per eenheid) verkeer in 'n moeilike en uitdagende natuurlike omgewing. Groeiperiodes word verkort deur die ongunstige plaaslike klimaat met betreklik lae temperature in die wintermaande en wisselvallige reënval wat soms tot watertekorte kan lei. Ook is die bewerkbare grond meestal van lae gehalte. Nogtans het melkboerdery en beesteelt potensiaal in die gebied. Daarnaas word aartappels en graan (soos rog, hawer, koring en mielies) asook suikerbiet verbou. Eko- en agrotoerisme bied nuwe geleenthede vir Podlachiese boere.

Landbouverwante nywerhede soos aanlegte vir melkverwerking, vleis, pluimvee, graan en brouerye toon stewige groei. Podlachië se groot en moderne suiwelfabrieke het in Pole 'n reputasie opgebou met produkte van hoë gehalte wat intussen ook na ander lidstate van die Europese Unie uitgevoer word.

Podlachië se bosse vorm die natuurlike basis vir 'n goed ontwikkelde houtverwerkingsbedryf wat parketvloere, meubels en houtgebaseerde boumateriale vervaardig.

Vroeg in 2017 het die Poolse regering 'n groot aantal bome in die Białowieża-oerwoud, die laaste laagland-oerwoud in Europa, laat kap om - soos beweer is - 'n baskewerplaag te bestry. Omgewingsbewaarders beskou hierdie aktiwiteite egter as onwettige kommersiële houtontginning in 'n natuurbewaringsgebied en wys daarop dat die baskewer deel uitmaak van die oerwoud se ekostelsel. Die Europese Kommissie het 'n klag by die Europese Geregshof ingedien en 'n oorwinning behaal. Die Poolse regering het aanvanklik geweier om die hof se beslissing te aanvaar, maar uiteindelik is die kapping gestaak.

Podlachië se ligte nywerhede vervaardig tekstiele, tapyte en vliese, keramiek, keistene, silikate, masjiene asook verskillende komponente vir die masjienboubedryf.




</doc>
<doc id="49321" url="https://af.wikipedia.org/wiki?curid=49321" title="Tisj'a be'Aw">
Tisj'a be'Aw

Tisj'a be'Aw (Hebreeus: תשעה באב, [tiʃʕa bəˈʔav], , letterlik: "Negende in Aw") is 'n rou- en vasdag in Judaïsme, genoem na die negende dag (Tisj'a) van die maand Aw in die Joodse kalender. Die vas (bid en sonder kos bly) herdenk die vernietiging van beide die Salomo se Tempel deur die Nieu-Babiloniese Ryk en die Tweede Tempel deur die Romeinse Ryk in Jerusalem, wat oor die 656 jaar uitmekaar plaasgevind het, maar beide op dieselfde datum in die Joodse kalender val. Daarom word die dag "die hartseerste dag in die Joodse geskiedenis" genoem en dit is dus 'n dag wat glo vir tragedie bestem is. Tisj'a be'Aw is in Julie of Augustus van die Gregoriaanse kalender.

Volgens die Misjna Ta'anit 2,6 regverdig die volgende vyf rampe wat op die negende Aw plaasgevind het die vasdag:


Tisj'a be'Aw is volgens die Joodse kalender op 9 Aw, die werklike herdenking begin egter altyd met sonsondergang op die vooraand (omdat 'n dag met sononder begin). Aangesien maande in die Joodse kalender altyd na die maan bereken word, wissel die datum van hierdie dag volgens die Gregoriaanse kalender. Indien 9 Aw op 'n Sabbat val, sal die herdenking op die volgende dag, 10 Aw, gehou word.




</doc>
<doc id="49323" url="https://af.wikipedia.org/wiki?curid=49323" title="Rasa ir Jonas">
Rasa ir Jonas

Rasa ir Jonas ("Rasa en Jonas", Rasa Bubulytė en Jonas Čepulis) is 'n Litause neofolk- en folkrock-duo wat tradisionele Litause folkmusiek met pop-, rock- en elektroniese elemente kombineer.

Die twee jong sangers het in 2006 met die televisie-projek "Dangus" ("Hemel") bekendheid verwerf en 'n kort rukkie later hul debuutalbum "Saulala Raudona" ("Rooi Son") vrygestel. Dit is in die volgende jaar vir die "Radiocentras 2007 Awards" genomineer en het uiteindelik die prys vir die beste alternatiewe musiek en beste debuut gewen.

Rasa ir Jonas tree gereeld by musiekfeeste en ander konserte op, dikwels ook met ander Litause musiekkunstenaars soos Svaras van G&G Sindikatas.

Media - video's


</doc>
<doc id="49334" url="https://af.wikipedia.org/wiki?curid=49334" title="Nuus24">
Nuus24

Nuus24 was 'n Afrikaanse nuuswebwerf wat gebeure op plaaslike en internasionale vlak gedek het. Nuus24 is deur 24.com, 'n lid van die "Online Publishers Association", bestuur. 

Op 1 Augustus 2013 is alle inhoud van die webwerf verwyder en vervang met skakels na artikels in "Die Burger", "Beeld" en "Volksblad". Vandag is die skakel slegs 'n aanstuur na die Engelse weergawe van die webtuiste.

Die webwerf se Engelse weergawe staan as "News24" bekend en is steeds by news24.com beskikbaar. Netwerk24 is in 2015 gestig as 'n platform vir die Afrikaanse koerante "Die Burger", "Beeld", "Volksblad", en "Rapport", en die tydskrifte "Huisgenoot", "Sarie", "Kuier", "Tuis", "Baba" en "Landbouweekblad".



</doc>
<doc id="49337" url="https://af.wikipedia.org/wiki?curid=49337" title="West Nicholson">
West Nicholson

West Nicholson is 'n dorp in suidelike Zimbabwe.Volgens die 1982 sensus het die dorp 'n bevolking van 1 633 mense gehad. West Nicholson lê suid-ooste van Bulawayo, Zimbabwe se tweede grootste stad.


</doc>
<doc id="49344" url="https://af.wikipedia.org/wiki?curid=49344" title="Ahasveros">
Ahasveros

Ahasveros, ook bekend as Xerxes I van Persië of Xerxes die Grote, (uitspraak ˈksɛrksɛs; خشایارشا, "Ḫšayāršā", uitspraak xʃajaːrʃaː); was die vierde Zoroastriaanse koning van konings van die Achaimeense ryk.

Die naam Ahasveros is ekwivalent aan sy Griekse naam Xerxes, aangesien albei afgelei is van Khasjajarsja in die Ou-Persiese taal. Die vorm Xerxes het egter nie tradisioneel in westerse bybels verskyn nie, maar is eerder aangedui as Ahasveros (of Ahasuerus in Engels). Baie ander vertalings en parafrases het wel die naam Xerxes gebruik.

Die naam Xerxes is aan ons oorgelewer uit die Grieks, Ξέρξης. Die westerse naam Ahasveros is afgelei van 'n gelatiniseerde vorm van die Hebreeus ʼĂḥašwērôš (אחשורוש), wat 'n Hebreeuse artikulering is van die Babiloniese Agsjijarsjoe: hierdie sowel as die Griekse Ξέρξης is weergawes van die Ou-Persiese Xšajāršā (of Khsajârsjâ). Hierdie transliterasie het dus vorm aangeneem namate die naam oorgedra is van een taal na die ander, in 'n westelike rigting vanuit Persië, totdat dit in westerse bybelvertalings opgeneem is.

Onmiddellik na beslaglegging op die koningskap het Dareios I van Persië (seun van Hystaspes) getrou met Atossa, dogter van Kores die Grote. Hulle was albei afstammelinge van Achaimenes uit afsonderlike Achaimeense stamlyne. Deur 'n dogter van Kores as gade te neem, het Dareios sy koningsposisie versterk. Dareios was 'n aktiewe keiser, bedrywig met bouprogramme in Persepolis, Soesa, Egipte en elders. Voor die einde van sy heerskappy het hy voorbereidings getref vir 'n strafekspedisie teen Athene, maar 'n nuwe opstand in Egipte (moontlik deur 'n Persiese satraap) moes ondergesit word. Volgens Persiese wet, is van Achaimeense konings verwag om 'n opvolger aan te dui voordat hulle op omvangryke ekspedisies sou vertrek. Met sy voorneme om te vertrek (487-486 v.C.), het Dareios sy graftombe te Naqsj-e Rostam voorberei en Ahasveros, sy oudste seun by Atossa, as opvolger aangestel. Dareios se kwynende gesondheid het hom toe verhoed om die kampanjes aan te voer, en hy sterf in Oktober 486 v.C..

Ahasveros was nie Dareios se oudste seun nie, en volgens ou-Irannese tradisies moes hy nie die koning opgevolg het nie. Ahasveros was egter die oudste seun van Dareios en Atossa, en gevolglik 'n afstammeling van Kores. Dit het van Ahasveros die gekose koning van Persië gemaak. Sekere moderne geleerdes beskou die ongewone keuse van Dareios, om die troon aan Ahasveros oor te laat, in die lig van die unieke ererang wat Kores die Grote en sy dogter Atossa beklee het. Artobazan is gebore as seun van "Dareios die onderdaan ", terwyl Ahasveros die oudste seun was van Dareios na sy troonbestyging, in die purper, terwyl Artobazan se moeder 'n nie-adellike was, teenoor Ahasveros se moeder, wat dogter van die rykstigter was.

Ahasveros is gekroon en het sy vader opgevolg in Oktober-Desember 486 v.C. toe hy omtrent 36 jaar oud was. Die oorgang van mag na Ahasveros was onbestrede, en dit weereens deels te danke aan die groot gesag van Atossa. Sy koninklike bewindsname is nie betwis deur enige persoon in die hof, òf onder die Achaimeense familie, òf deur enige van die onderworpe nasies nie.

Byna dadelik het hy opstande in Egipte en Babilon ondergesit, wat reeds die vorige jaar uitgebreek het, en het sy broer Achaimenes as goewerneur of satraap (Ou-Persies: khsjathrapavan) oor Egipte aangestel. In 484 v.C., het hy die Babiloniërs onthuts deur gewelddadig beslag te lê op die goue standbeeld van Bel (Mardoek, Merodach), wat dan opgesmelt is. Volgens tradisie moes die regmatige koning oor Babilon die hande van die beeld vashou op elke nuwejaarsdag, en hierdie heiligskending het die Babiloniërs aangevuur tot opstande in 484 v.C. en 482 v.C., aangesien, volgens eietydse Babiloniese dokumente, Ahasveros sy vader se Koningstitel oor Babilon afgewys het, deur eerder as Koning van Persië en Medië bekend te staan, Groot Koning, Koning van Konings (Sjahansjah) en Koning van Nasies (d.w.s. van die wêreld).

Alhoewel Herodotos se verslag in die "Geskiednisse" sekere vrae opgelewer het betreffende Ahasveros se godsdienstige beskouinge, word hy deur moderne geleerdes gesien as 'n Zoroastriaan.

In die jaar 465 v.C. is Ahasveros vermoor deur Artabanos, die kommandeur van die koninklike lyfwag en die mees gesaghebbende amptenaar in die Persiese hofhouding (Hazarapat beteken kommandeur van duisend). Artabanos is bevorder na hierdie mees vername amp in die Achaimeense hofhouding ná sy weiering om Mardonios in Plataia by te staan, gevolg deur sy suksesvolle onttrekking van die tweede Persiese weermag uit Griekeland. Alhoewel hy dieselde naam gedra het as die beroemde oom van Ahasveros, 'n Hyrkaniër, was sy opgang na die prominente posisie te danke aan sy gewildheid in godsdienstige kringe van die hofhouding, maar ook danksy harem-intriges. Hy het sy sewe seuns in sleutelposisies aangestel en het 'n doeltreffende meesterplan beraam om die Achaimeners uit die kussings te lig. In Augustus, 465 v.C., het Artabanos vir Ahasveros om die lewe gebring met die hulp van die eunug Aspamitres. Griekse historici lewer teenstrydige verslae van die volle verhaal. Volgens Ctesias (in Persica 20), het Artabanos hierop kroonprins Dareios (Ahasveros se oudste seun) beskuldig van die moord; hy het verder vir Artasasta ('n ander seun van Ahasveros) aangehits om die vadersmoord te wreek. Maar volgens Aristoteles (in Politiek 5.1311b), het Artabanos eers vir Dareios dood gemaak, en toe die koning self. Later, toe die gebeure op die lappe kom, en sy aanslag op die koningskap onthul is, is Artabanos saam met sy seuns dood gemaak deur Artasasta I. 'n Deelnemer aan die harwar was ook generaal Megabyzos (Baghabukhsja) wie se oorlopery miskien die intrige in die guns van die Achaimeners beklink het.

Dareios het aan sy seun die taak nagelaat om 'n strafekspedisie teen die Atheners, Naxiane en Eretriane uit te voer, weens hul bemoeienis met die Ioonse opstand en hul oorwinning oor die Perse te Marathon. Vanaf 483 v.C. het Ahasveros sy ekspedisie voorberei: 'n Kanaal is gegrawe deur die landbrug van die skiereiland van Berg Athos, voorrade is weggelê in die stasies langs die pad deur Thrakië, en twee brue is aangebring oor die Hellespont. Soldate van baie nasionaliteite het in die magte van Ahasveros diens gedoen, insluitend die Assiriërs, Fenisiërs, Babiloniërs, Indiërs, Egiptenare, Jode en Arabiere. 

Volgens die Griekse historikus Herodotos, het Ahasveros se eerste poging om die Hellespont oor te steek misluk weens 'n storm wat die flas- en papirusbrug laat opbreek het; Ahasveros het opdrag gegee dat die Hellespont (die seestraat self) driehonderd keer gekasty word en het ysterboeie in die water laat werp. Ahasveros se tweede poging om die Hellespont te oorbrug was suksesvol. Ahasveros het 'n bondgenootskap met Kartago aangegaan, en hierdeur vir Griekeland ontsê van ondersteuning van die magtige heersers van Syrakuse en Agrigentum. Baie van die kleiner Griekse state het verder die kant van die Perse gekies, veral Thessalië, Thebe en Argos. Ahasveros het in die lente van 480 v.C. uit Sardis opgeruk met 'n vloot en weermag wat Herodotos beweer meer as twee miljoen sterk was met minstens 10,000 elite krygers, genaamd die Persiese onsterflikes. Ahasveros het die aanvanklike veldslae in sy guns beklink.

Met die Veldslag van Thermopylai, het 'n klein mag van Griekse krygers onder aanvoering van Koning Leonidas van Sparta, die veel groter Persiese magte teëgestaan, maar is uiteindelik verslaan. Volgens Herodotos, het die Perse deur die Spartaanse falanks gebreek nadat 'n Griekse man, by name Ephialtes, sy land verraai het deur die Perse van 'n alternatiewe pas oor die berge in te lig. Ná Thermopylai is Athene ingeneem en is die Atheners en Spartane teruggedryf na hul laaste verdedigingslyne by die Landbrug van Korinthe en in die Saroniese Golf. Die vertraging danksy die Spartaanse weerstand, het die Atheners in staat gestel om die stad te ontruim.

Wat volgende gebeur het is gehul in 'n mate van omstredenheid. Volgens Herodotos, het Ahasveros by sy aantref van die ontruimde stad, in 'n onkenmerkende woedeuitbarsting, veral vir 'n Persiese koning, gelas dat Athene afgebrand word. 
Anti-Persiese sentiment het hoog geloop onder baie vastelandse Grieke, en die gerug dat Ahasveros die stad sou vernietig was dan ook gewild, of dit was dalk van 'n "verskroeide aarde" beleid om Ahasveros se weermag van enige buit in die stad te ontsê. 

Groot storms wat Griekse skepe te Artemisium vernietig het, asook die nuus van die neerlaag by Thermopylai, het die terugval van Griekse magte ten gevolg gehad, en 'n vroeë einde aan die konflikte gebring. Ahasveros is genoop deur 'n boodskap van Themistokles om (teen die raad van Artemisia van Halikarnassos) die Griekse vloot onder gunstige omstandighede aan te val, eerder as om 'n afdeling van sy skepe na die Peloponnese te stuur in afwagting van die ontbinding van die Griekse magte. Die Seeslag van Salamis op 29 September, 480 v.C., het uitgeloop op 'n Griekse oorwinning. 

Weens onrus in Babilon was Ahasveros gedwonge om sy weermag terug te stuur ten einde 'n opstand af te weer. 'n Mag onder aanvoering van Mardonios is in Griekeland agtergelaat, wat die volgende jaar te Plataia verslaan is. Die Grieke het ook die oorblywende Persiese vloot, wat te Mykale op anker gelê het, aangeval en verbrand. Dit het die Perse afgesny van die voorrade wat benodig is vir onderhoud van hul reuse weermag, sodat 'n terugtrekking hul enigste opsie was. Die terugtrekking het op sy beurt gelei tot 'n opruiing van die Griekse stadstate van Asië.

Ná die militêre blapse in Griekeland, het Ahasveros na Persië teruggekeer en 'n groot getal bouprojekte voltooi wat deur sy vader by Soesa en Persepolis begin is. Hy het die Poort van alle Nasies en die Saal van 'n Honderd Suile by Persepolis opgerig, die grootste en mees indrukwekkende van die paleisstrukture. Hy het die Apadana voltooi, die Paleis van Dareios en die Tessourie, wat almal deur Dareios begin is, maar ook sy paleis opgerig wat twee keer die grote van sy vader s'n was. Sy voorkeure in argitektuur was soortgelyk aan dié van Dareios, alhoewel op 'n selfs meer kolossale skaal. Hy het ook die Koninklike Pad onderhou wat deur sy vader aangelê is, die Soesapoort voltooi, en 'n paleis in Soesa gebou.

Ahasveros is die hoofkarakter in die opera "Serse" deur die Duits-Engelse Barok-komponis Georg Friedrich Händel. Die opera is die eerste keer opgevoer in die King's Theatre in London op 15 April 1738.

By koningin Amestris

By onbekende gades

Latere geslagte se bekoring met antieke Sparta, en spesifiek die Veldslag van Thermopylai, het gelei tot Ahasveros se uitbeelding in 'n aantal werke in die gewilde media. Byvoorbeeld is sy rol vertolk deur David Farrar in die 1962 film "The 300 Spartans", waar hy voorgestel is as 'n wrede, magsbehepte despoot en 'n onbekwame aanvoerder. Hy word ook opsigtelik uitgebeeld in die strokiesprentnovelle "300" deur Frank Miller, asook in die verfilming daarvan, waar sy rol vertolk word deur Brasiliaanse akteur Rodrigo Santoro.

Ander media wat handel oor die Persiese Ryk of die Bybelverhaal van Ester, verwys ook na Ahasveros, soos byvoorbeeld die videospeletjie "Assassin's Creed II" en die film "One Night with the King", waarin Ahasveros vertolk word deur Britse akteur Luke Goss. Hy is die leier van die Persiese ryk in die videospeletjie "Civilization II" (tesame met Scheherazade) en "III", alhoewel "Civilization IV" hom vervang met Kores die Grote. 





</doc>
<doc id="49352" url="https://af.wikipedia.org/wiki?curid=49352" title="Haifa">
Haifa

Haifa (Hebreeus: חיפה "Cheifa", Arabies: حيفا "Ḥayfā") is die grootste stad in die noorde van Israel en met 'n bevolking van 281 000 mense in 2017 die derde grootste stad in die land ná Jerusalem en Tel Aviv. Meer as 300 000 mense, hoofsaaklik van Joodse herkoms, woon in stede wat direk aan die stad grens, soos Krajot, Tirat Karmel, Ir haKarmel en Nesjer. Sedert 2008 word die Baha'i-wêreldsentrum deur UNESCO as 'n wêrelderfenisgebied gelys.





</doc>
<doc id="49360" url="https://af.wikipedia.org/wiki?curid=49360" title="Rieme">
Rieme

Rieme is 'n Afrikaans-Engelse woordeboek, met Afrikaanse sinonieme. Die webwerf bestaan reeds vanaf 2003. Die gebruiker kan self ook woorde byvoeg om die woordeboek te verbeter.



</doc>
<doc id="49363" url="https://af.wikipedia.org/wiki?curid=49363" title="Riaan Viljoen">
Riaan Viljoen

Riaan Viljoen (gebore te Carletonville, 1 April 1983) is 'n Suid-Afrikaanse rugbyspeler wat tans vir die Japannese Sunwolves in Superrugby speel. Hy het vroeër (2005-2015) die Valke, Griekwas, Vrystaat Cheetahs en Haaie in die Curriebeker en die Cheetahs en Sharks in die Superrugbykompetisie verteenwoordig.



</doc>
<doc id="49364" url="https://af.wikipedia.org/wiki?curid=49364" title="Clayton Durand">
Clayton Durand

Clayton Durand (gebore in Vereeniging, 15 Junie 1984) is 'n Suid-Afrikaanse rugbyspeler wat vir die Luiperds in die Curriebeker speel.


</doc>
<doc id="49380" url="https://af.wikipedia.org/wiki?curid=49380" title="Lys van kabinette van Suid-Afrika">
Lys van kabinette van Suid-Afrika

Hierdie is 'n lys van kabinette van Suid-Afrika.



</doc>
<doc id="49383" url="https://af.wikipedia.org/wiki?curid=49383" title="Tasmanië">
Tasmanië

Tasmanië (Engels: Tasmania) is die grootste eiland en die kleinste deelstaat van Australië. Met 'n bevolking van net meer as 500 000, is dit die 6de mees bevolkte staat in Australië. Hobart, die hoofstad, het 'n bevolking van 219 287 mense (2008). Die eiland is vernoem na Abel Tasman.


</doc>
<doc id="49388" url="https://af.wikipedia.org/wiki?curid=49388" title="Hobart">
Hobart

Hobart is die hoofstad van die Australiese staat Tasmanië met 'n bevolking van 217 973 in 2013 en 'n oppervlakte van 1 695,5 km².


</doc>
<doc id="49389" url="https://af.wikipedia.org/wiki?curid=49389" title="Karate Kallie">
Karate Kallie

Karate Kallie is 'n Afrikaanse rolprent wat op 18 September 2009 in teaters begin draai het. Die regisseur en draaiboekskrywer is Wimpie van der Merwe. Die rolprent is gebaseer op 'n kortfilm met die selfde naam wat tydens die InniBos-filmfees gewen het, en 'n gesamentlike eerste plek by die Apollo-filmfees in 2007 behaal het.

Die rolprent is 'n romantiese komedie.



Die storie gaan oor 'n oorgewig 17-jarige seun wat sukkel om in sy nuwe skool aan te pas. Boonop raak hy op die skool se grootste boelie se suster verlief. Karate Kallie is 'n grapperige rolprent vir die hele gesin.



</doc>
<doc id="49390" url="https://af.wikipedia.org/wiki?curid=49390" title="Wimpie van der Merwe">
Wimpie van der Merwe

Wimpie van der Merwe is 'n Suid-Afrikaanse skrywer en regisseur. Hy het bekendheid verwerf my die rolprent Karate Kallie wat in 2009 vrygestel is. Van der Merwe het sy B-Tech graad in 2006 in Draaiboekskryf en Regie by TUT met lof verwerf.


</doc>
<doc id="49396" url="https://af.wikipedia.org/wiki?curid=49396" title="Arnold Vosloo">
Arnold Vosloo

Arnold Vosloo (gebore 16 Junie 1962, Pretoria) is 'n Suid-Afrikaanse akteur, wat bekend is vir sy speel van die titelrol in die 1999-film "The Mummy" en die vervolg in 2001, "The Mummy Returns".


</doc>
<doc id="49397" url="https://af.wikipedia.org/wiki?curid=49397" title="Boetie gaan border toe!">
Boetie gaan border toe!

Boetie gaan border toe! is 'n baanbrekende Afrikaanse rolprent wat in 1984 vrygestel is. Dit is 'n vollengte fliek met ’n destyds byderwetse styl oor 'n jong man (gespeel deur Arnold Vosloo) wat weermag toe gaan en daar volwasse word. Die Suid-Afrikaanse Weermag het met die produksie van die fliek gehelp. Die film is al as gesofistikeerde regeringspropaganda beskryf, en word ook as oorlogsromantisering gekritiseer. Die regie is deur Regardt van den Bergh behartig.

Die rolprent is 'n komedie.


Boetie probeer om sy diensplig vry te spring, maar word deur sy pa omgekoop. Alhoewel hy aanvanklik weerstand teen militêre dissipline bied, gaan hy oor tot kameraadskap met sy mede-soldate deur die intense basiese opleiding en hulle daaropvolgende aksie in die grensoorlog by Angola.



</doc>
<doc id="49414" url="https://af.wikipedia.org/wiki?curid=49414" title="Insane Clown Posse">
Insane Clown Posse

Insane Clown Posse is 'n Amerikaanse hip-hop-groep vanaf Detroit, Michigan. Die groep bestaan uit twee lede: Joseph Bruce en Joseph Utsler wat onderskeidelik as "Violent J" en "Shaggy 2 Dope" bekend staan. Hulle musiekstyl is 'n tipe "hardcore" hip-hop, wat ook as horrorcore bekend staan.



</doc>
<doc id="49415" url="https://af.wikipedia.org/wiki?curid=49415" title="Dili">
Dili

Dili (Portugees: "Díli") is die hoofstad, ekonomiese sentrum, belangrikste hawestad en grootste nedersetting in die eilandnasie van Oos-Timor. Die stad is aan die noordkus van die eiland Timor, die grootste en mees oostelike van die Klein Soenda-eilande, geleë. Die stad het 'n bevolking van 193 563 in 2010 gehad.


</doc>
<doc id="49416" url="https://af.wikipedia.org/wiki?curid=49416" title="Port Moresby">
Port Moresby

Port Moresby (Tok Pisin: "Pot Mosbi") is die hoofstad en grootste stad van die eilandnasie Papoea-Nieu-Guinee. Die stad is aan die suidkus van die eiland Nieu-Guinee tot die Koraalsee geleë. Die stad het 'n bevolking van 364 125 in 2011 gehad en 'n oppervlakte van 240 km². Port Moresby is een van die grootste stede in Oseanië met 'n bevolking van meer as 300 000.



</doc>
<doc id="49417" url="https://af.wikipedia.org/wiki?curid=49417" title="Apia">
Apia

Apia (Samoaans: Ah-Pi-R) is die hoofstad en grootste stad van Samoa, 'n eilandnasie in die Stille Oseaan en Oseanië. Die stad is aan die noordkus van Upolu, die land se tweede grootste eiland, geleë. Dit het 'n bevolking van 36 735 in 2011 gehad en 'n oppervlakte van 123,81 km².

Apia is in die 1850's gestig en het vanaf 1900 tot 1919 as hoofstad van die Duitse kolonie Duits-Samoa gedien. Sedert 1962 is dit die hoofstad van die onafhanklike Samoa.


</doc>
<doc id="49418" url="https://af.wikipedia.org/wiki?curid=49418" title="Funafuti">
Funafuti

Funafuti is die hoofstad en grootste nedersetting in die eilandnasie van Tuvalu. Die stad het 'n bevolking van 6 194 in 2012 gehad en 'n oppervlakte van 2,4 km². Dit is die grootste atol van Tuvalu en beheer meer as die helfte van dié land se bevolking.


</doc>
<doc id="49419" url="https://af.wikipedia.org/wiki?curid=49419" title="Vlag van die Verenigde State">
Vlag van die Verenigde State

Die nasionale vlag van die Verenigde State is op 4 Julie 1960 amptelik in gebruik geneem. Die vlag vertoon dertien ewe horisontale bane afwisselend in rooi (bo en onder) en wit met ’n blou reghoek (waarna spesifiek verwys word as die "unie") in die skildhoek waarop daar 50 klein, vyfpuntige wit sterre, gereël in nege afwaartse horisontale rye, waar rye van ses sterre (bo en onder) met rye van vyf sterre afwissel. Die 50 sterre op die vlag verteenwoordig die 50 Deelstate van die Verenigde State van Amerika en die 13 bane staan vir die 13 Britse kolonies wat hul onafhanklikheid van die Koninkryk van Groot-Brittanje verklaar en sodoende die eerste deelstate van die Verenigde State geword het. Byname vir die vlag sluit in Stars and Stripes ("sterre en bane"), Old Glory ("ou glorie"), en die Star-Spangled Banner ("sterbesaaide banier"). Volgens Artikel 2 van die Amerikaanse vlagwet word na die goedkeuring van ’n nuwe deelstaat vanaf die volgende 4 Julie (Onafhanklikheidsdag) ’n verdere ster bygevoeg.

Die kleure rooi, wit en blou is van die "Union Jack" as vlag van die Britse kolonies in Noord-Amerika ontleen. Die kleure het die volgende simboliek: wit vir suiwerheid en onskuld ("purity and innocence"), rooi vir dapperheid en veerkragtigheid ("valor and hardiness") en blou vir waaksaamheid, deursettingsvermoë en geregtigheid ("vigilance, perseverance, justice").

Die volkslied van die Verenigde State, "The Star-Spangled Banner", verwys na die vlag van die Verenigde State. Op 14 Junie word die vlagdag ("Flag Day") gevier, hoewel dit net in Pennsilvanië en Amerikaans-Samoa (op 17 Junie) ’n openbare vakansiedag is.

Een van die mees gebruikte Amerikaanse simbole is die Amerikaanse vlag. Vir baie inwoners van die Verenigde State verteenwoordig die vlag alle vryhede en regte wat in die Grondwet van die Verenigde State (die sg. handves van Regte ( "Bill of Rights") vervat word en bied dit ook veral individuele vryhede soos uiteengesit in die Amerikaanse Onafhanklikheidsverklaring.

Oor die simboliek van die ontwerp het die Amerikaanse Kongres in 1977 ’n boek die lig laat sien met die volgende omskrywing daarin: "Die ster is ’n simbool van die hemelse en Goddelike doel waarop die mens hom sedert onherinnerbare tye gerig het; die strepe is simbolies vir die ligstrale van die son." George Washington het blykbaar gesê: "Ons het die sterre uit die hemel gekry, die rooi van ons moederland, geskei deur wit bane sodat ons kan sien dat ons van haar afgeskei het, en die wit bane sal in die toekoms ingaan en Vryheid verteenwoordig."

Vir baie mense staan die rooi en wit respektiewelik vir die bloed van diegene wat hul lewens neergelê het vir die ideaal en gawe van vryheid.

Ou en beskadigde vlae word verbrand in ’n eenvoudige seremonie. Die vlae word tydens betogings teen die Verenigde State ook dikwels met opset verbrand. Sommige groepe in die VSA stel dan ook voor om die verbranding van die vlag weens politieke redes strafbaar te maak

Die vyftig sterre op die vlag verteenwoordig die 50 Amerikaanse deelstate en die dertien bane verteenwoordig die oorspronklike dertien kolonies wat teen die Britse Monargie gerebeleer het en sodoende die eerste dertien state van die Unie geword het.

Deur die Eed van Getrouheid word ’n ewige trou aan die vlag gesweer. Hiermee saam is die vlag ’n simbool van nasionalisme, patriotisme en militarisme. Sedert die laaste aanpassing op 14 Junie 1954 lui die teks soos volg:

Die basiese ontwerp van die huidige vlag word gespesifiseer deur die Vierde Titel van die Kode van die Verenigde State; daar word ook bepaal hoe nuwe sterre vir nuwe state verteenwoordig moet word. Die gee die volgende waardes:


Hierdie spesifikasies word vervat in ’n Uitvoerende Bevel wat tegnies die enigste vlae wat vir die federale regering van die Verenigde State gemaak word reguleer.

Die presiese skakerings van rooi, wit en blou van die vlag is deur die "CAUS Standard Color Reference of America" se 10de uitgawe bepaal. Die kleure word as "White", "Old Glory Red" en "Old Glory Blue" gespesifiseer. Die CIE-koördinate vir die kleure in die 9de uitgawe van die "Standard Color Card" is formeel gespesifiseer in "JOSA" van 1946. Hierdie kleure vorm die standaard vir die doek, en daar is geen perfekte manier om hulle na RGB vir vertoning op skerm of CMYK vir drukwerk om te skakel nie. Die "relatiewe" koördinate in die volgende tabel is verkry deurdat die liggewende reflektansie vergelyk is met die vlag se "wit".

Nes die ontwerp is die amptelike kleure net aan amptelike vereistes onderhewig vir vlae wat vir die Amerikaanse federale regering vervaardig word; ander kleure word dikwels vir massamark-vlae, gedrukte reproduksies en ander produkte gebruik wat bedoel is om vlagkleure na te bots. Die gebruik van meer versadigde kleure as die amptelike doek s’n is nie nuut nie. Soos Taylor, Knoche en Granville in 1950 geskrewe het:

Soms word die benaderinge van die "Pantone Matching System" (PMS) tot die vlagkleure gebruik. Een stelsel is reeds in 1998 op die webwerf van die Amerikaanse ambassade in Londen weergegee; die webwerf van die Amerikaanse ambassade in Stockholm het in 2001 beweer dat dit deur Pantone voorgestel is, en dat die Amerikaanse regeringskantoor voorkeur aan ’n ander stel gegee het. ’n Derde rooi is in 2002 in ’n dokument van die Kaliforniese Militêre Department voorgestel. In 2001 het die wetgewer van Texas bepaal dat die kleure van die Texaanse vlag "(1) dieselfde kleure soos op die vlag van die Amerikaanse vlag moet wees" en (2) die nommers as 193 (rooi) en 281 (donderblou) van die "Pantone Matching System" bepaal.

Die vlag is 26 keer verander sedert die unie van dertien state die vlag aangeneem het. Die huidige weergawe is sedert 4 Julie 2007 die Amerikaanse vlag wat die langste in gebruik is. Voorheen was dit die vlag met 48 sterre (dit was vir 47 jaar die vlag van die VSA).

Ten tyde van die ondertekening van die Amerikaanse Onafhanklikheidsverklaring op 4 Julie 1776 het die VSA geen amptelike vlag gehad nie. Daar is verskeie kere na die Grand Union-vlag verwys as die "Eerste Nasionale vlag"; alhoewel dit nooit enige amptelike status gehad het nie, is dit gebruik tydens die Amerikaanse Onafhanklikheidsoorlog deur George Washington en het dit ook die basis gevorm vir die ontwerp van die eerste amptelike Amerikaanse vlag. Die vlag herinner baie aan die vlag van die Brits Oos-Indiese Kompanjie van dieselfde era wat sedert 1707 gebruik is; sir Charles Fawcett het in 1937 gemeen dat die vlag van die Kompanjie as inspirasie vir die vlag van die VSA gedien het, daarmee saam het Buckminster Fuller dit ook in sy boek "Critical Path" genoem. Die vlag van die Kompanjie kon egter enigiets tussen nege en dertien bane gehad het en dit mog nie buite die Indiese Oseaan gewapper word nie. Beide vlae kon maklik vervaardig word deur horisontale bane by die Rooi Britse Vaandel te voeg.

’n Ander teorie meen dat die rooi en wit gestreepte—en later, starre-en-strepe—motief van die vlag gebaseer kon gewees het op die wapenskild van George Washington (’n wit skild met twee rooi bane onder drie rooi sterre).

In die onderstaande tabel van die 28 variasies van die ontwerpe van die vlag van die Verenigde State is die sterrepatrone vir die vlae slegs die "gewone" patrone wat dikwels met die Vloot van die Verenigde State verbind word. Die ontwerp van die skildhoek het, voor die proklamasie van die 48-ster vlag, geen amptelike rangskikking gehad nie. Die presiese "kleure" van die vlag is ook nie gestandaardiseer tot 1934 nie.

Ook in die toekoms mag die aantal Amerikaanse deelstate verander. Vervolgens sal die aantal sterre van die vlag dienooreenkomstig aangepas word.

Daar is politieke bewegings wat vir die omskep van die Distrik van Colombia (Washington, D.C.) in ’n deelstaat en die afstigting van New York Stad as ’n eie deelstaat pleit. Van die Eilandgebiede van die Verenigde State van Amerika (Amerikaanse Maagde-eilande, Amerikaans-Samoa, Guam, Noordelike Mariana-eilande, Puerto Rico) kan dalk ook as deelstate in die unie opgeneem word. Die Heraldiese Instituut van die Weermag van die Verenigde State ("United States Army Institute of Heraldry") het ontwerpe van vlae met soveel as 57 sterre voorberei (met ’n soortgelyke rangskikking) vir ingeval nuwe deelstate toegevoeg word.

Die teenoorgestelde is ook moontlik: die uittrede van ’n deelstaat uit die unie of die samesluiting van deelstate, wat die aantal sterre sal verminder.






</doc>
<doc id="49420" url="https://af.wikipedia.org/wiki?curid=49420" title="Honiara">
Honiara

Honiara is die hoofstad en grootste nedersetting in die Salomonseilande en het 'n bevolking van 54 600 in 2003 gehad en 'n oppervlakte van 22 km².


</doc>
<doc id="49421" url="https://af.wikipedia.org/wiki?curid=49421" title="Majuro">
Majuro

Majuro is die hoofstad en grootste stad van die Marshalleilande, 'n eilandnasie in die Stille Oseaan en Oseanië. Dit het 'n bevolking van 25 400 in 2004 gehad en 'n oppervlakte van 9,71 km².


</doc>
<doc id="49423" url="https://af.wikipedia.org/wiki?curid=49423" title="Toorwater">
Toorwater

Toorwater is 'n boerderystreek noord van Uniondale aan die voet van die Swartberge.

Die oostelike punt van die Swartbergreeks en 'n klein bergreeks bekend as die Slypsteenberge vorm 'n diep en nou kloof bekend as Toorwaterpoort waardeur die Trakarivier vanuit die Groot Karoo die Klein Karoo binnekom en net suid van die kloof by die Olifantsrivier aansluit. Die hellings van die kloof het 'n rooierige kleur weens die aanwesigheid van ysteroksied. Hier vorm die berge die grens tussen die Oos- en die Wes-Kaap.

Die R339 vanaf Uniondale noordwaarts sluit by die R341 aan. Effens oos vanaf hierdie aansluiting draai 'n grondpad noordwaarts wat 'n mens na ongeveer 6km op Toorwater bring. Lang driwwe deur die Olifants- en Trakariviere maak in die reënseisoen die pad soms vir gewone passasiersvoertuie onbegaanbaar. Geen pad loop deur die poort nie. Onder stappers is dit 'n bekende roete. Die afdelingsraad van Oudtshoorn het in 1868-1869 'n pad deur die poort gebou, maar dit is reeds in November 1869 weggespoel en nooit herbou nie.

Die hoofspoorlyn van die Suid-Kaap na die binneland en Port Elizabeth via Klipplaat loop deur hierdie poort. Aan die suidekant van die poort is die spoorweghalte Toorwater. Aan die Groot Karookant is die stasie Vondeling. Die stasiegebou verkeer tans egter in 'n vervalle toestand. Hierdie spoorlyn is geopen op 1 Maart 1904. Tydens die Tweede Vryheidsoorlog was daar 'n fort in die Toorwaterpoort.

Drie kilometer na die Toorwater-halte is die Rooms-Katolieke kerk Onbevlekte Hart van Maria, Marienhof, Warmbad. Die inwyding van die kerk is op 8 Desember 1959 deur die biskop van Oudtshoorn, Bruno Augustinus Hippel, waargeneem. James F. Coughlin van Kanada was die weldoener wat die bou van die kerk moontlik gemaak het. Die aangrensende klooster is later jare opgehef. Vader Leon Mostert van Oudtshoorn is die priester in beheer en bedien die mis hier twee maal per maand. Koster Emma James woon op die kerkterrein.

'n Halwe kilometer van bogenoemde kerk en omliggende drie huise is die warmbron bekend as Toorwater. Hierdie bron was voorheen onder beheer van die destydse afdelingsraad van Uniondale en toeganklik vir die publiek. Tans is dit in privaat besit. Die water is besonder helder en het 'n temperatuur van ongeveer 40 grade Celsius. Rotse in die kloof waaruit die water vloei, het 'n opvallende bruin kleur. Hierdie bron het sy naam aan die streek verleen. Op 5 November 1777 het Robert Jacob Gordon die bron besoek.

Groot dele van die rolprent Paljas is op die spoorweghalte Toorwater geskiet.



</doc>
<doc id="49431" url="https://af.wikipedia.org/wiki?curid=49431" title="Ngerulmud">
Ngerulmud

Ngerulmud (Japannees: ンゲルルムッド) dien sedert 7 Oktober 2006 as die hoofstad van Palau, 'n eilandnasie in die Stille Oseaan en Oseanië, toe dit Koror vervang het. Dit is aan die ooskus van Babeldaob, Palau se grootste eiland, geleë. Ngerulmud is sowat 20 km noordoos van Koror en 2 km noordwes van Melekeok geleë. Met minder as 300 inwoners is Ngerulmud die mins bevolkte hoofstad van 'n soewereine staat, nog voor die Vatikaanstad.
Ngerulmud is in 2006 as nuwe hoofstad van Palau gestig en het die voorlopige hoofstad Koror vervang. Volgens Palau se grondwet uit 1979 moes die regering binne tien jaar 'n amptelike hoofstad op die hoofeiland Babeldaob benoem. Vervolgens is die Kapitolkompleks na aanleiding van die Amerikaanse eweknie in Washington, D.C. deur die op Hawaii-gebaseerde maatskappy Architects Hawaii Ltd. (AHL) opgerig. Hulle het ook Palikir, die hoofstad van die Gefedereerde State van Mikronesië beplan.

Na die skuiwing was die presiese ligging van Palau se hoofstad onseker. Toe Ngerulmud in 2006 nog nie bestaan het nie, het baie bronne die naaste nedersetting en naam van die deelstaat, Melekeok, as hoofstad aangegee. Die Duitse "Auswärtige Amt" (Buitelandse Kantoor) het in sy inskrywing oor Palau in 2015/16 die hoofstad van Melekeok na Ngerulmud verander. Die Verenigde Nasies se webwerf beskou die deelstaat Melekeok as hoofstad, terwyl Palau se regeringswebwerf nog steeds Koror as hoofstad van Palau beskou. Die Amerikaanse Central Intelligence Agency gee Ngerulmud as Palau se hoofstad.


</doc>
<doc id="49433" url="https://af.wikipedia.org/wiki?curid=49433" title="Palikir">
Palikir

Palikir is sedert 1990 die hoofstad van die eilandnasie Gefedereerde State van Mikronesië toe dit Kolonia vervang het. Die stad het 'n bevolking van 7 000 in 2009 gehad. Dit is in die noorde van die eiland Pohnpei in die gelyknamige deelstaat geleë.


</doc>
<doc id="49434" url="https://af.wikipedia.org/wiki?curid=49434" title="Leonidas I">
Leonidas I

Leonidas (Grieks: Λεωνίδας, "Leōnidas", letterlik: van of soos 'n leeu) was 'n koning van Sparta, die 17de in die Agiade-stamlyn, en een van die seuns van koning Anaxandridas II, wat mitologies beskou is as 'n afstammeling van Herakles, van wie hy krag en heldemoed sou geërf het. Alhoewel dit vasgestel is dat koning Leonidas in Augustus 480 v.C. met die Veldslag van Thermopylai gesterf het, is min bekend omtrent sy geboortejaar en vormingsjare. Paul Cartledge het die geboortejaar van koning Leonidas na omstreeks 540 v.C. nagespeur.

Leonidas was een van drie broers. Sy ouer broer was Dorieos en sy jonger broer Kleombrotos, wat ná Leonidas se dood vir 'n tyd die amp van regent ingeneem het, voor die regentskap oorgeneem is deur Pausanias, die seun van Kleombrotos. Leonidas het sy halfbroer Kleomenes I opgevolg, moontlik in 489 of 488 v.C., en was getroud met Kleomenes se dogter, Gorgo. Sy naam het heldestatus verwerf vanweë die gebeure by Thermopylai.

Met die ontvangs van 'n versoek van die konfederasie van Griekse magte om bystand met die verdediging van Griekeland teen die Persiese inval, het Sparta die orakel van Delphi geraadapleeg. Na bewering het die orakel die volgende profesie in heksametervers uitgespreek:

In Augustus 480 v.C. het Leonidas die magte van Ahasveros by Thermopylai tegemoetgegaan met 'n klein mag van 300, waar die magte van ander Griekse stadstate hul by hom geskaar het, en hulself onder sy bevel geplaas het om 'n mag van tussen 4 000 en 7 000 sterk te vorm. Hy het slegs 300 Spartane geneem, want om die hele Spartaanse mag op te roep, sou hy die instemming van die Raad benodig, wat hy oortuig was nie met hom sou akkoord gaan nie. Daarom het hy 'n klein getal gekies, en gesê dat dit sy persoonlike keuse was en nie verteenwoordigend van Sparta in enige opsig nie. Hierdie mag is saamgeroep in 'n poging om die bergpas van Thermopylai te verdedig teen 'n kolossale Persiese mag van tussen 80 000 en 290 000 bewapendes wat Griekeland uit die noorde binnegeval het onder aanvoering van Ahasveros. Leonidas het slegs sy persoonlike lyfwagte geneem, en nie die weermag nie, want die meerderheid van die Spartaanse mag het saamgewerk met Griekse vlootmagte wat saamgetrek het teen die Persiese vloot. Dit sou dan teenstrydig wees met die siening dat die Spartaanse weermag weens geloofsvoorskrifte nie afgevaardig kon word nie.

Ahasveros het sy magte vier dae opgehou voor die aanval, in die hoop dat die Griekse magte sou verdaag. Uiteindelik, op die vyfde dag, het hulle aangeval. Leonidas en sy manne het die Persiese frontaanvalle vir hierdie vyfde en sesde dag gestuit, waardeur ongeveer 20 000 vyandige troepe gesterf het, met die verlies van 2 500 van hul eie. Die Persiese elite-eenheid wat aan die Grieke bekend was as "die onsterflikes" is teruggehou, en twee van Ahasveros se broers, Abrokomes en Hyperanthes, het in die konflik gesterf. Op die sewende dag, 11 Augustus, het 'n Maliaanse Griekse verraaier genaamd Ephialtes die Persiese generaal Hydarnes gelei na 'n bergpaadjie wat gelei het na die Griekse ommesy. Hierop het Leonidas alle Griekse troepe weggestuur en die pas beset met sy 300 Spartane, 900 Helote en 700 Thespiërs wat geweier het om te verdaag. Nog 400 Thebane is deur Leonidas aangehou as gyselaars. Die Thespiërs het uitsluitlik uit eie wil aangebly, en het verklaar dat hulle nie Leonidas en sy volgelinge sou versaak nie. Hul leier was Demophilos, seun van Diadromes, en soos Herodotos skryf: "Daarop het hulle met die Spartane gelewe en met hulle gesterwe."

Een siening, soos deur Herodotos weergegee, is dat Leonidas die oorblywende troepe onder sy aanvoering verdaag het omdat hy oor hul veiligheid besorg was. Die koning sou dit wys ag om die Griekse troepe te spaar vir toekomstige konflikte teen die Perse, terwyl hy geweet het dat die Spartane nooit hul pos op die slagveld sou verlaat nie. Die soldate wat agtergebly het, sou ook die terugtrekkendes teen die Persiese ruitery beskerm. Herodotos self het geglo dat Leonidas die opdrag gegee het omdat hy die bondgenote as ontmoedig beskou het, en onwillig om die gevaar tegemoet te gaan, 'n doelwit waarvan hy self oortuig was. Hy het daarom verkies om al die troepe te verdaag behalwe die Thespiërs en Helote, om self die Spartaanse eer gestand te doen.

Die klein Griekse mag, nou van albei kante aangeval, is uitgedelg, met die uitsondering van die Thebane, wat oorgegee het. Leonidas is gedood, maar die Spartane het sy liggaam herwin en beskerm tot hulle finaal verslaan is. Herodotos sê dat Ahasveros opdrag gegee het dat Leonidas se kop afgekap word en op 'n paal geplaas word, en dat sy liggaam gekruisig moes word, wat as heiligskending beskou is.

Die tombe van Leonidas is vandag in die noordelike deel van die moderne dorp Sparta. Verder is daar 'n moderne monument opgerig by die ligging van die Veldslag van Thermopylai, genaamd die "Leonidasmonument", tot sy eer. Dit bestaan uit 'n bronsstandbeeld van Leonidas, met 'n teken onderaan wat lui: "Μολών λαβέ" ("Kom kry hulle!"), die uitroep van die Spartane toe die Perse hulle gevra het om hul wapens neer te lê. Die heldekultus van Leonidas het in Sparta oorleef tot die era van die Antonine.


</doc>
<doc id="49436" url="https://af.wikipedia.org/wiki?curid=49436" title="Port Vila">
Port Vila

Port Vila is die hoofstad en grootste stad van die eilandnasie Vanuatu. Die stad is aan die weskus van die eiland Efate geleë en het 'n bevolking van 44 040 in 2009 gehad.


</doc>
<doc id="49437" url="https://af.wikipedia.org/wiki?curid=49437" title="Suva">
Suva

Suva is die hoofstad en tweede grootste stad naas Nasinu van die eilandnasie Fidji. Die stad is aan die suidkus van die eiland Viti Levu geleë, die land se grootste eiland. Die stad het 'n bevolking van 88 271 in 2011 gehad en 'n oppervlakte van 2 048 km².


</doc>
<doc id="49440" url="https://af.wikipedia.org/wiki?curid=49440" title="Suid-Tarawa">
Suid-Tarawa

Suid-Tarawa (Engels: "South Tarawa") is die hoofstad en grootste stad van die eilandnasie Kiribati. Die stad het 'n bevolking van 50 182 in 2010 gehad en het 'n oppervlakte van 15,76 km². Dit is in die suide van die atol Tarawa geleë. Omtrent die helfte van Kiribati se bevolking woon in Suid-Tarawa.


</doc>
<doc id="49444" url="https://af.wikipedia.org/wiki?curid=49444" title="Ethan Allen">
Ethan Allen

Ethan Allen (* 21 Januarie 1738, † 12 Februarie 1789) was 'n Amerikaanse boer, sakeman, grondspekulant, filosoof en skrywer wat gedurende die Amerikaanse Rewolusionêre Oorlog as patriot, oorlogsheld en politikus bekendheid verwerf het - onder meer as een van die stigters van die deelstaat Vermont en met die inneming van Fort Ticonderoga in die vroeë fase van die rewolusionêre oorlog.

As 'n boorling van landelike Connecticut het Allen in die grensland grootgeword, tog was sy opvoeding ook op enkele filosofiese skole gefokus. In die laat 1760's het sy sakebelange tot die sogenaamde "New Hampshire Grants" gestrek waar hy grond gekoop het. Sodoende het hy ook by die regtelike dispuut oor dié gebied betrokke geraak. Nadat die saak 'n aantal terugslae gekry het, is die "Green Mountain Boys" in die lewe geroep - 'n gewapende groep wat onder die bevel van Allen talle setlaars uit New York van hulle plase in die "Grants" verwilder het.

Met die uitbreek van die Amerikaanse Rewolusionêre Oorlog het Allen en die "Boys" die kans gegryp en in Mei 1775 Fort Ticonderoga ingeneem. In September van dieselfde jaar was Allen die bevelvoerder van 'n gewapende mag wat op Montreal gemarsjeer. Die aanval het egter misluk, en Allen is deur die Britse owerheid in hegtenis geneem. Aanvanklik is hy op skepe van die Koninklike Britse Vloot aangehou, later in New York Stad onder parool geplaas en uiteindelik in 1778 tydens 'n uitruil van gevangenes vrygelaat.

Allen het vervolgens na die "Grants" teruggekeer wat reeds in 1777 hul onafhanklikheid verklaar het en hier sy politieke aktiwiteite hervat. Allen het alle pogings van New York se kant om die gebied te oorheers die hoof gebied en daarnaas ook Vermont se leierskap gesteun wat die Kongres om amptelike erkenning van die staat versoek het. Hy was ook betrokke by omstrede onderhandelinge met die Britte waarin Vermont se moontlike status as afsonderlike Britse provinsie bespreek is.

Allen het sy politieke en militêre prestasies gedurende die rewolusionêre oorlog later in 'n reeks boeke neergeskryf wat in die 19de eeu by die Amerikaanse leserspubliek baie gewild geraak het, asook filosofiese werke en dokumente wat die politieke gebeure rondom Vermont se staatwording behandel het. Op sakegebied het Allen as boer gepresteer, een van Connecticut se vroegste ysteraanlegte gestig en by landspekulasie in Vermont betrokke geraak. Op grond wat oorspronklik deur Allen en sy broers gekoop is, het later Burlington - tans die grootste nedersetting in Vermont - ontstaan. Allen was twee keer getroud, en agt kinders het uit die huwelike voortgespruit.

Die Ethan Allen-klas duikbote is na hom vernoem.


</doc>
<doc id="49445" url="https://af.wikipedia.org/wiki?curid=49445" title="Yaren">
Yaren

Yaren is die "de facto" hoofstad van die eilandnasie Nauru en het 'n bevolking van 747 in 2011 gehad en 'n oppervlakte van 1,5 km². "De jure" het Nauru geen hoofstad of stede nie en net die parlement en regering van Nauru is in die distrik Yaren geleë. Dit is aan die suidwestelike kus van dié eiland geleë.


</doc>
<doc id="49446" url="https://af.wikipedia.org/wiki?curid=49446" title="Agri Wiki">
Agri Wiki

Agri Wiki is 'n wiki-tipe webwerf wat geskep is om inligting aangaande landbou in Suid-Afrika te versamel. Die webwerf is geskoei op Wikipedia-beginsel, waar enige iemand inligting kan bysit, verander en opdateer. Al die inligting op die webwerf is vir al die besoekers beskikbaar. Dit is op 1 Julie 2008 geloods.

Agri Wiki se hoof fokusareas is:



</doc>
<doc id="49458" url="https://af.wikipedia.org/wiki?curid=49458" title="Nasionale paaie in Suid-Afrika">
Nasionale paaie in Suid-Afrika

Die Nasionale Padstelsel is 'n netwerk van paaie tussen al die groot populasiesentra in Suid-Afrika. Die stelsel is grotendeels in die 1970's gebou met padwerke wat tot vandag steeds voortduur. Die stelsel is gebaseer op die Amerikaanse "Interstate Highway" wat deur president Dwight D. Eisenhower gedurende die 1950's tot stand gebring is, wat op sy beurt gebaseer is op die Duitse Autobahn waarmee Eisenhower te doen gekry het toe hy tot afloop van die Tweede Wêreldoorlog deur Duitsland getoer het.

Nasionale paaie word aangedui met die letter N gevolg deur 'n nommer wat die spesifieke roete aandui. Op padtekens word nasionale paaie deur 'n vyfhoek met die nommer van die pad binne-in voorgestel.



'n Ouer skema, aansienlik afwykend van die huidige nommers, is beskryf in die 1970 "Shell Road Atlas of South Africa" en ander gelyktydige bronne:



</doc>
<doc id="49459" url="https://af.wikipedia.org/wiki?curid=49459" title="N3 (Suid-Afrika)">
N3 (Suid-Afrika)

Die N3 is een van die nasionale paaie in Suid-Afrika. Die pad verbind Durban, KwaZulu-Natal met Johannesburg, Gauteng, via die Vrystaat. Die hele pad van Durban na Johannesburg is 'n snelweg van 4 bane (of meer) waar net by die tolhekke en vulstasies stilgehou mag word.

Die N3 begin in Durban se middestad waar Monty Naickerweg die N3 word. Die pad hou dan wes en kruis die N2 nasionale pad by die EB Cloete-wissellaar. Hiervandaan gaan die pad verby Pinetown, dan deur die Mariannhill-tolhek, verby Camperdown na Pietermaritzburg. Die Comrades-maratonroete kruis die snelweg 'n paar keer. Die snelweg gaan tussen Howick en die Midmardam deur, deur die Mooirivier-tolhek en hou aan tot by die Estcourtafrit. Net hierna is die Wagendriftdam te sien aan die linkerkant. Die snelweg hou noordwes, kruis die Tugelarivier, gaan deur die Tugela-tolhek en verby die een punt van die N11 nasionale pad wat ook die afrit na Ladysmith is. Na 'n verdere 20 km word die Drakensberg bestyg via die Van Reenenspas en word deur die dorpie Van Reenen gery. Nou word die Vrystaat binnegegaan.

Na 11 km word by Swinburne verby gery en die Wilgerivier word in die proses oorgesteek. Twintig kilometer verder gaan die N3 deur Harrismith waar die N5 afdraai. Na 'n verdere 51 km gaan die pad verby Warden, deur die Wilge-tolhek en dan reguit noordwes tot by Villiers. Hier word die Vaalrivier gekruis en sowat 20 km verder word daar verby die Grootvleikragstasie (aan die regterkant) gery. Na 'n verdere 20 km word Gauteng binne gegaan.

Twintig kilometer later gaan die N3 eers deur die De Hoek-tolhek, verby Heidelberg en hou vir nog 40 km noordwes aan tot by Alberton. Hier kruis die N3 die N17 nasionale pad en net daarna sluit die N12 by die N3 aan. Die N3 hou noord, gaan deur die Geldenhuyswisselaar, deur die Gillooly's-wissellaar tot by die Sandton/Buccleuch-wissellaar waar dit by die N1 aansluit en ook hier eindig.

Daar is vyf tolhekke op die hele N3-roete. Die toltariewe word elke jaar hersien. Vanaf 1 Maart 2016 in die rigting Durban na Johannesburg is die tolfooi vir Klas 1-voertuie (ligte motors) en Klas 4-voertuie (vragwaens met 5 of meer asse)

Totale tolkoste vir 'n motor is dus R215,00 en vir 'n swaar vragmotor R790,00 (vir een rigting).




</doc>
<doc id="49460" url="https://af.wikipedia.org/wiki?curid=49460" title="N4 (Suid-Afrika)">
N4 (Suid-Afrika)

Die N4 is een van die nasionale paaie in Suid-Afrika. Die pad verbind Lobatse, Botswana met Ressano Garcia, Mosambiek. Die N4 gaan deur drie provinsies, Noordwes, Gauteng en Mpumalanga.

Die N4 begin by die Skilpadshek grenspos op die grens tussen Suid-Afrika en Botswana. Aan die Botswanakant gaan die pad na Lobatse waar dit aansluit by die A1 en A2 nasionale paaie van Botswana. Vanaf die grens hou die pad suidoos vir 53 km tot by Zeerust. Die pad kruis die Klein-Maricorivier en na 36 km is die reisiger in Groot Marico. Nou word die Groot-Maricorivier gekruis en 31 km verder is Swartruggens. Rustenburg is 60 km verder. Die N4 is nou 'n snelweg wat om Rustenburg gaan. Net voor Rustenburg is die afdraai na Sun City. Vanaf Rustenburg hou die N4 noord van die Magaliesberg in 'n oostelike rigting. Na ongeveer 60 km word die Krokodilrivier gekruis. Die afrit na Brits en die Hartbeespoortdam is ook hier geleë. Sowat 30 km verder word by die afdraai na Ga-Rankuwa verby gery en Gauteng binnegegaan.

Die N4 is nou 'n snelweg en gaan suid verby die Bon Accorddam en nedersetting tot by die N1 nasionale pad waar dit suidwaarts met die N1 saamsmelt. Na ongeveer 10 km skei die N4 vanaf die N1 en gaan ooswaarts. Die snelweg hou verby Bronkhorstspruit en gaan dan Mpumalanga binne.

Die N4 hou oos, steeds 'n snelweg en gaan deur Witbank (eMalahleni). Net na Witbank sluit die N12 nasionale pad by die N4 aan. Na ongeveer 30 km word die N11 nasionale pad gekruis. Dit is ook die afdraai na Middelburg. Na 'n verdere 66 km gaan die N4 verby die Belfast afrit en die pad is bykans 2 000 m bo seevlak. Net hierna begin die N4 daal en kronkel tot by Machadodorp. Buite Machadodorp draai die Schoemanskloofpad af terwyl die N4 parallel met die Elandsrivier hou. Die pad gaan deur Waterval Boven en verby die bekende N.Z.A.S.M. Tonnel. Dertig 30 km voor Nelspruit sluit die Schoemanskloofpad weer by die N4 aan. Die N4 gaan dan deur die Montrosepas en dan na Nelspruit. Die N4 is 'n verbypad by Nelspruit. Ongeveer 'n 140 km verder gaan die N4 eers deur Malalane en dan verby Komatipoort tot by die Lebombo grenspos. Aan die Mosambiekkant is die N4 bekend as die EN4 hoofweg.




</doc>
<doc id="49461" url="https://af.wikipedia.org/wiki?curid=49461" title="N5 (Suid-Afrika)">
N5 (Suid-Afrika)

Die N5 is een van die nasionale paaie in Suid-Afrika. Die pad verbind Winburg met Harrismith. Die hele pad is in die Vrystaat geleë. Die N5 begin net noord van Winburg waar dit afdraai vanaf die N1 in 'n ooswaartse rigting. Die pad rol oor die Oos-Vrystaatse heuwels vir 64 km alvorens die dorp Senekal bereik word. Vanaf Senekal loop die pad verder vir 27 km tot by Paul Roux, 'n klein dorpie. Net buite Paul Roux gaan die pad oor die Sandrivier wat net 'n klein entjie suid hiervandaan ontspring. Van Paul Roux na Bethlehem is 'n afstand van 36 km.

Bethlehem is 'n groot dorp in die Oos-Vrystaat. Van Bethlehem na Kestell kronkel die N5 vir 46 km. Die Golden Gate Hoogland Nasionale Park is net suid van Kestell. Die N5 loop vir nog 45 km na Harrismith en in die proses word die Wilgerivier gekruis. Die Sterkfonteindam is net suid van Harrismith. In Harrismith sluit die N5 by die N3 aan.




</doc>
<doc id="49462" url="https://af.wikipedia.org/wiki?curid=49462" title="N6 (Suid-Afrika)">
N6 (Suid-Afrika)

Die N6 is een van die nasionale paaie in Suid-Afrika. Die pad verbind Oos-Londen met Bloemfontein.

Die N6 begin in Oos-Londen, Oos-Kaap, waar dit vanaf die N2 nasionale pad aftak. Die pad kronkel en klim vanaf die kus die binneland in vir 55 km waar die hoofspoorlyn na Bloemfontein gekruis word by 'n plekkie met die naam Amabele. Die pad bereik Stutterheim 21 km later. Van Stutterheim is dit 48 km na Cathcart, 'n klein dorpie. Op die tog word die spoorlyn weer twee keer gekruis. Vanaf Cathcart na Queenstown is 61 km, die eerste werklike groot dorp op die N6. Die pad hou dan noord na Aliwal-Noord wat 163 km verder is. In die proses word daar oor die Penhoekpas gery wat die Stormberg kruis. Daar word ook deur Jamestown, 'n klein dorpie 54 km suid van Aliwal-Noord af, gery. Aliwal-Noord is aan die suidelike oewer van die Oranjerivier.

Nadat die Oranjerivier gekruis is, feitlik in Aliwal-Noord, is dit 34 km na Rouxville in die Vrystaat. Die N6 hou nou noordoos, kruis die Caledonrivier, 'n groot sytak van die Oranjerivier en bereik Smithfield na 35 km. Van Smithfield af is die pad plat en reguit vir 70 km na Reddersburg. Die N1 nasionale pad het vroeër jare deur Reddersburg gegaan. Net noord van Reddersburg kruis die N6 die Rietrivier, hou feitlik noord vir 60 km en bereik Bloemfontein waar dit eindig in Kerkstraat.




</doc>
<doc id="49463" url="https://af.wikipedia.org/wiki?curid=49463" title="N7 (Suid-Afrika)">
N7 (Suid-Afrika)

Die N7 is een van die nasionale paaie in Suid-Afrika. Die pad verbind Kaapstad in die Wes-Kaap met Vioolsdrif, Noord-Kaap.

Die N7 begin deur in Kaapstad noord van die N1 af te draai en hou dan reguit noord vir 53 km voor die dorp Malmesbury teëgekom word. Halfpad soontoe gaan die reisiger die Swartland binne wat bekend is vir sy koringlande. Die N7 hou steeds noord en 40 km later gaan die pad verby Moorreesburg. Nog 26 km verder gaan die N7 eers oor die Bergrivier en dan verby Piketberg. Die volgende 45 km gaan ook vinnig verby voor die pad via die Piekenierskloofpas verby Citrusdal gaan. Die reisiger het nou die Swartland verlaat en gaan die Olifantsriviervallei en Sederbergareas binne met die Sederberg aan die regterkant sigbaar. Die pad hou nou noordoos en die Olifantsrivier bly aan die reisiger se regterkant. Na 53 km word daar eers verby die Clanwilliamdam en dan die dorp Clanwilliam gery. Die pad hou steeds langs die Olifantsrivier vir 38 km en swaai dan skielik noordwes, kruis die rivier, gaan verby Klawer en hou noordwes tot by Vanrhynsdorp. Nou het die reisiger Namakwaland binnegegaan.

Namakwaland is bekend vir sy blommeprag gedurende die lente. Van Vanrhynsdorp draai die N7 geleidelik noordoos, gaan oor die Sishen-Saldanha Spoorlyn en 70 km vanaf Vanrhynsdorp word die klein plekkie Nuwerus teegekom. Die area tussen Vanrhynsdorp en Nuwerus word die Knersvlakte genoem. Sewentien kilometer later word verby Bitterfontein gery en 61 km later word Garies bereik. Ongeveer 30 km voor Garies het die reisiger die Noord-Kaap binnegegaan. Van Garies na Kamieskroon is 46 km en nog 68 km verder is Springbok nadat die N7 eers oor Burke se pas gegaan het. Springbok staan bekend as die 'hoofstad van Namakwaland'. Daar is kopermynbedrywighede in die omgewing. Nababeep is net 'n entjie verder vanaf Springbok(weg van die N7) en het die grootste kopermyne. Die N14 nasionale pad begin ook hier by Springbok. Vanaf Springbok is dit net 7 km na Okiep, nog 'n myndorp en 42 km verder noord kom die reisiger die dorpie Steinkopf teë. Daar moet nog 67 km gereis word voordat die grenspos en dorpie Vioolsdrif bereik word by die Oranjerivier. Hier hou die N7 op en verder aan die Namibiëkant word die pad die B1 genoem.




</doc>
<doc id="49464" url="https://af.wikipedia.org/wiki?curid=49464" title="N8 (Suid-Afrika)">
N8 (Suid-Afrika)

Die N8 is een van die nasionale paaie in Suid-Afrika. Die pad verbind Groblershoop, Noord-Kaap met Maserubrug in die Vrystaat.

Die N8 begin by die doeanepos, Maserubrug, op die grens tussen Suid-Afrika en Lesotho. Aan die Lesothokant van die grens is die hoofstad van Lesotho, Maseru. Die Caledonrivier skei die twee lande. Na 12 km moet links gedraai word by 'n T-aansluiting, waarvandaan die N8 wes hou Bloemfontein se kant toe. Ladybrand is net noord van die T-aansluiting. Na 45 km word daar by die Tweespruit afdraai verby gery, 20 km verder is Thaba Nchu. Na nog 59 km is die reisiger in Bloemfontein. Ongeveer halfpad tussen Thaba Nchu en Bloemfontein word die Modderrivier gekruis. In Bloemfontein gaan die N8 eers verby die N6 nasionale pad se beginpunt en kruis dan die N1 nasionale pad. Die N8 hou steeds wes en 81 km verder word verby die afdraai van die R48 hoofpad na Koffiefontein gery. Die pad swaai noordwes vir 82 km en loop dan verby die Paardebergslagveld waar die Modderrivier weer gekruis word, gaan die Noord-Kaap binne en bereik Kimberley.

In Kimberley kruis die N8 die N12 nasionale pad, hou steeds wes en na 68 km gaan die pad deur Schmidtsdrif en kruis die Vaalrivier op pad na die dorpie Campbell wat 30 km verder is. Na nog 46 km – die pad bly reguit wes word Griekwastad bereik. Na 'n verdere 82 km word die nedersetting Volop bereik. Die N8 hou aan en ongeveer 32 km verder stuit die Oranjerivier die N8 en die pad swaai noordwes al langs die oewer van die rivier langs. Die nedersetting Boegoeberg is aan die oorkant van die rivier. Na ongeveer 10 km kruis die N8 die Oranjerivier en eindig in die dorpie Groblershoop, waar die pad nou by die N10 nasionale pad aansluit.




</doc>
<doc id="49465" url="https://af.wikipedia.org/wiki?curid=49465" title="N9 (Suid-Afrika)">
N9 (Suid-Afrika)

Die N9 is een van die nasionale paaie in Suid-Afrika. Die pad verbind George, Wes-Kaap met Colesberg. Die N9 loop min of meer noordoos/suidwes afhangend in watter rigting gereis word.

Gesien van George begin die N9 as 'n afdraai uit die N12 net na die Outeniekwapas. Vir die eerste 70 km hou die pad oos alvorens dit noordoos draai, verby die Kamanassieberge aan die linkerkant, oor die Potjiebergpas gaan en as 'n verbypad verby Uniondale gaan. Die pad gaan verder en net voor Gwarriepoort word die Oos-Kaap betree, dan volg Buyspoort. Ongeveer 10km voor Willowmore draai die R332 provinsiale pad, wat deur die Baviaanskloof gaan, af. Die pad is weereens 'n verbypad by Willowmore. Vir die volgende 19 km kronkel die pad deur Perdepoort, gaan onderdeur die Beervleidam verby, dus oor die Gamtoosrivier en betree die Groot Karoo.

In die Groot-Karoo is die volgende 70 km lank en reguit alvorens die pad weer as 'n verbypad om Aberdeen gaan. Die volgende 55 km na Graaf-Reinet is plat en reguit. Die N9 gaan deur Graaf-Reinet en die Kamdeboo Nasionale Park. Hier kan die reisiger gerus stop; die dorp bied vele besienswaardighede met 'n lang geskiedenis. Tegnies is die reisiger nou in die Kamdeboo.

Die pad hou noordoos, en klim geleidelik. Na ongeveer 30 km gaan die pad deur Naudebergpas en dan deur die Lootsbergpas in die Sneeuberge. Laasgenoemde pas is berug vir die feit dat dit gereeld in die winter toesneeu. Net voor die N9 Middelburg bereik, sluit die N10 by die N9 aan. Dan is die reisiger by Middelburg; weereens 'n verbypad.

Agtien kilometer na Middelburg skei die N10 en die N9 – net voor Carlton Hoogtes. Die N10 gaan noordwes en die N9 hou noordwaarts en gaan die Noord-Kaap binne. Nog 18 km verder en die N9 hou verby Noupoort en sluit 55 km later by die N1 aan. Dit gebeur ongeveer 1 km voor Colesberg. Die N9 het nou sy einde bereik.

Die pad is bekend vir die legende van die Uniondale-spook. 'n Jong verloofde meisie, Marie Charlotte Roux is op die Paassondag van 1968 in 'n motorongeluk 20 km buite Uniondale oorlede. Verskeie bestuurders het haar vanaf 1973 langs die pad sien ryloop en haar 'n saamrygeleentheid aangebied. Na 'n paar kilometer het sy skril gelag en dan skielik uit die voertuig verdwyn.




</doc>
<doc id="49466" url="https://af.wikipedia.org/wiki?curid=49466" title="N10 (Suid-Afrika)">
N10 (Suid-Afrika)

Die N10 is een van die nasionale paaie in Suid-Afrika. Die pad verbind Port Elizabeth met die grenspos Nakop.

Die N10 begin waar dit noordwaarts afdraai vanaf die N2 ongeveer 50 km oos vanaf Port Elizabeth. Die pad hou noord en gaan deur Paterson. Hier kruis dit die hoofspoorlyn tussen Johannesburg en Port Elizabeth. Ongeveer 16 km na Paterson gaan dit oor die Olifantskoppas. Die N10 kruis dan die Klein-Visrivier voor Cookhouse bereik word. Na Cookhouse kronkel die pad oor die Oos-Londen spoorlyn en gaan dan deur Daggaboersnek. Die N10 bly dan parallel met die Groot-Visrivier, kruis dan die rivier drie keer voor Cradock bereik word. Vanaf Cradock loop die N10 noordwes, is redelik plat en reguit voor dit met die N9 aansluit net voor Middelburg en verby die dorp gaan. Agtien kilometers na Middelburg skei die paaie; die N9 hou noordwaarts en die N10 gaan noordwes en verlaat die Oos-Kaap vir die Noord-Kaap.

Die pad vanaf die Noord-Kaap grens is plat en reguit tot by Hanover waar dit die N1 kruis. Van Hanover na De Aar is die N10 steeds plat en reguit in 'n noordwes rigting. By De Aar word die spoorlyn tussen Kaapstad en Johannesburg gekruis. Vanaf De Aar is die pad lank en reguit na Britstown waar die N12 nasionale pad in 'n verspringende kruising gekruis word. Vanaf Britstown hou die N10 noordwes en bly vir die volgende 130 km tussen die spoorlyn en Doringberge tot by Prieska. Prieska is geleë op die suidelike oewer van die Oranjerivier.

Die Benede-Oranjeriviervallei begin by Prieska. Vanaf Prieska is die N10 weereens lank en reguit vir 73 km tot by 'n klein dorpie Marydale. Dan swaai die N10, noord-noordwes vir 59 km, reguit, tot by Groblershoop. Die N10 volg dan die suidelike oewer van die Oranjerivier vir 114 km tot Upington. So ongeveer 20 km na Groblershoop kruis die N10 die Sishen-Saldanha Spoorlyn. In Upington word die N14 gekruis. Upington is 'n bekende oornag sentrum vir die reisiger. Vanaf Upington golf die N10 oor die sanduine, feitlik oos, vir 134 km, tot by Nakop, die grenspos met Namibië. Halfpad word die Moloporivier gekruis. By Nakop hou die N10 op, in Namibië word die pad die B3 genoem.




</doc>
<doc id="49467" url="https://af.wikipedia.org/wiki?curid=49467" title="N12 (Suid-Afrika)">
N12 (Suid-Afrika)

Die N12 is een van die nasionale paaie in Suid-Afrika. Die pad verbind George, Wes-Kaap, met Witbank, Mpumalanga. 

Die N12 begin in George waar dit van die N2 afdraai. Dit gaan deur George en klim vinnig waar dit as die Outeniquapas oor die Outeniekwaberge gaan. Nou is die reisiger in die Klein-Karoo.

Ongeveer 5 km na die Outeniquapas draai die N9 van die N12 af. Die N12 kronkel noordwaarts, verby baie volstruisplase en kruis die Olifantsrivier voor dit deur Oudtshoorn gaan. Die afstand van George na Oudtshoorn is 59 km. In Oudtshoorn swaai die N12 oos, verby Dysselsdorp, deur De Rust en Meiringspoort. In die poort is daar baie besienswaardighede. Anderkant die poort gaan die reisiger deur Klaarstroom en is nou in die Koup. Die pad is 57 km lank van Oudtshoorn na Klaarstroom.

Die N12 hou nou reg noord, plat en reguit; 117 km later sluit die N12 by die N1 aan en 6 km later is die reisiger in Beaufort-Wes. Die N12 en N1 bly een pad (noordoos) tot by Drie Susters, Noord-Kaap, waar die N12 noordwaarts afdraai. Die reisiger is nou in die Karoo.

Van Drie Susters kronkel en rol die pad vir 62 km na Victoria-Wes. Vanaf Victoria-Wes is die pad lank en reguit vir 104 km voor Britstown bereik word. By Britstown gaan die N12 oor die spoorlyn wat De Aar met Namibië verbind en kruis ook die N10. Die pad is nou lank en reguit vir 77 km na 'n klein dorpie, Strydenburg en hou so aan vir nog 56 km tot by Hopetown. Net na Hopetown gaan die N12 oor die Oranjerivier en betree die groot noordweste van Suid-Afrika. Op pad na Kimberley (120 km verder) gaan die N12 verby 'n klomp slagvelde van die Tweede Vryheidsoorlog. Die eerste is Belmont, dan Graspan, dan volg Modderrivier en laaste Magersfontein. Kimberley bied ook verskeie besienswaardighede aan die reisiger en is baie bekend vir diamante en die Groot Gat. Net verby Kimberley is Kamferdam aan die linkerkant en nou hou die N12 noordwaarts vir 71 km tot by Warrenton.

Anderkant Warrenton swaai die N12 noordoos, kruis die Vaalrivier en gaan die Noordwes binne. Die N12 hou noordoos en bly parallel met die Vaalrvier vir 40 km tot by Christiana en hou so aan vir nog 57 km tot by Bloemhof waar die bekende Bloemhofdam is. En steeds rol die N12 voort, 64 km verder gaan die pad deur Wolmaransstad en nog 81 km verder is die reisiger in Klerksdorp. Hier word die eerste goudmyne raakgeloop. Stilfontein, ook 'n myndorp, is net 11 km verder aan met die N12. Steeds hou die N12 noordoos, 35 km later word Potchefstroom binne gery. Potchefstroom bied ook baie besienswaardighede aan die reisiger. Die afdraai na Fochville en Carletonville is net 52 km verder en die reisiger gaan nie net Gauteng binne nie maar ook die Hoëveld.

Ongeveer 8 km voor die Fochville-afdraai is daar 'n 24 m hoë gedenknaald vir die vermaarde Boereverkenner Danie Theron op die plek waar hy gesneuwel het.

Nou is daar baie tekens van mynbou te sien. 22 kilometer vanaf die Fochville-afdraai word 'n groot 4-rigtingstop teëgekom. Hier word die R28-pad gekruis, links draai Randfontein af en regs Vereeniging. Die N12 is nou 'n dubbelbaansnelweg en gaan tussen Lenasia en Soweto deur totdat dit saamsmelt met die N1. 

By Diepkloof skei die N12 van die N1. Die pad is nog steeds 'n snelweg, hou oos en staan bekend as die Suidelike Verbypad. Die N12 gaan deur die suidelike voorstede van Johannesburg en swaai dan noord waar dit by die N3 aansluit (ook bekend as die Oostelike Verbypad). By die Gillooly's-wissellaar skei die N12 van die N3 en hou oos, verby Boksburg, Benoni, Brakpan en Springs. Die N12 hou noordoos en net verby Springs word Mpumalanga binne gegaan.

Die N12, steeds 'n snelweg, hou noordoos. Die reisiger het nou die steenkoolvelde betree. Die N12 gaan verby Ogies en verskeie kragstasies tot dit aansluit by die N4 buite Witbank.




</doc>
<doc id="49468" url="https://af.wikipedia.org/wiki?curid=49468" title="N14 (Suid-Afrika)">
N14 (Suid-Afrika)

Die N14 is een van die nasionale paaie in Suid-Afrika. Die pad verbind Springbok, Noord-Kaap, met Pretoria, Gauteng, nadat dit deur die Noordwesprovinsie gegaan het.

Die N14 begin in Springbok en hou noordoos. Springbok is op die rand van Namakwaland en gou is die reisiger in die Boesmanland. Die pad is lank en reguit vir 103 km tot by die Aggeneys se afdraai waar die N14 verby hou. Aggeneys is sowat 9 km padlangs van die N14 af. Na 'n verdere 53 km gaan die N14 deur Pofadder. Die volgende nedersetting is Bladgrond 58 km verder en nou betree die reisiger die Benede-Oranjeriviervallei. Na nog 64 km kom die reisiger die Augrabieswaterval afdraai teë. Kakamas is 10 km verder en hier gaan die N14 oor die Oranjerivier. Nou bly die N14 net noord van die Oranjerivier se oewer en 46 km verder is Keimoes. Buite Keimoes sluit die R27 hoofpad by die N14 aan en nog 45 km verder is die reisiger in Upington. Hier word die N10 nasionale pad gekruis.

Die N14 hou noordoos en parrallel vir 40 km langs die Oranjerivier. Die Oranje hou suidoos en die N14 hou dan vir 118 km reguit tot by Olifantshoek, die reisiger is nou in die streek bekend as die Groot Noordweste. Na 'n verdere 22 km word die afrit na Sishen verbygery; net voor die afrit kruis die reisiger die Sishen-Saldanha Spoorlyn en die R385 hoofpad. Na 'n verdere 28 km word Kathu verbygery en Kuruman is 48 km verder. Hier word die R31 hoofpad gekruis. Vryburg is 'n 140 km noordoos, die pad is nog steeds lank en reguit. Ongeveer halfpad word die Noordwes binnegegaan.

In Vryburg word die N18 gekruis. Die natuur verander vinnig en die reisiger is nou in die Wes-Transvaal streek. Mielielande en graansilo's is oral te sien. Delareyville is 82 km verder, nog steeds hou die pad noordoos. Op pad na Sannieshof, wat 41 km verder is, word verby Barberspan gery. By Barberspan is die Barberspan Nasionale Reservaat. Die Hartsrivier loop parallel met die N14 tot by Biesiesvlei, 18 km verder. Nou swaai die N14 oos, kruis die Hartsrivier en 47 km verder word Coligny deurgery, met Ventersdorp nog 53 km verder oos. Die N14 swaai nou geleidelik noordoos, gaan verby die Klerkskraaldam en kruis die R500 hoofpad na 60 km. Nou gaan die N14 Gauteng binne.

Die reisiger is nou in die streek bekend as die Hoëveld. Vir die volgende 40 km loop die N14 langs die Wieg van die Mensdom verby, hou noordoos verby Krugersdorp en swaai dan meer noord by Muldersdrift. Die N14 is nou 'n snelweg oppad na Pretoria, net 65 km verder. Die N14 gaan verby Lanseria lughawe en net hierna word die Jukskeirivier gekruis. Die N14 gaan dan by Diepsloot verby en kruis die R55 hoofpad en by die Brakfonteinwissellaar draai die N14 skerp-noord op die Ben Schoeman Hoofweg tot in Pretoria. Die N14 kruis die Gautrein spoorlyn tweekeer voor Pretoria bereik word. Die Voortrekkermonument is ook nou duidelik sigbaar. Die N14 eindig net voor die Kgoši Mampuru II-bestuursgebied-gebou teëgekom word in Potgieterstraat.




</doc>
<doc id="49469" url="https://af.wikipedia.org/wiki?curid=49469" title="N17 (Suid-Afrika)">
N17 (Suid-Afrika)

Die N17 is een van die nasionale paaie in Suid-Afrika. Die pad verbind Johannesburg, Gauteng, met Mbabane, eSwatini, via die Oshoekgrenspos.

Die N17 begin naby Wemmerpan, suid van City Deep. Die pad gaan suidoos en later oos tot dit onder deur die N12 nasionale pad gaan. Dit kruis dan die N3 nasionale pad by die Germiston/Randse Lughawe Wissellaar. Nou gaan die N17 verder oos en gaan suid van Germiston, Brakpan en Springs verby. Die N17 hou steeds oos verby Devon en gaan dan Mpumalanga binne.

Nou gaan die pad verby Leandra tot in Kinross. Die N17 hou steeds oos, verby Secunda en Trichardt tot in Bethal. Na 'n verdere 55 km bereik die N17 die dorp Ermelo. Hier kruis die pad die N11 nasionale pad en die beginpunt van die N2 nasionale pad. Die N17 swaai nou noordoos, kruis die Vaalrivier, amper by sy oorsprong, en gaan deur Chrissiesmeer. Warburton is 24 km verder oos en Lochiel 36 km verder. Hiervandaan is dit ongeveer 25 km tot by die Oshoekgrenspos.




</doc>
<doc id="49470" url="https://af.wikipedia.org/wiki?curid=49470" title="N18 (Suid-Afrika)">
N18 (Suid-Afrika)

Die N18 is een van die nasionale paaie in Suid-Afrika. Die pad verbind Warrenton, Noord-Kaap, met die grenspos Ramatlabama, Noordwes.

Die N18 begin by Warrenton, hou noord-noordwes en 23 km later loop die pad deur Jan Kempdorp. Nog 16 km verder is Hartswater. Nog 25 km verder is Taung en die Hartsrivier word gekruis en die reisiger is nou in die Noordwes.

Die N18 hou noord en 69 km verder is Vryburg. Hier word die N14 gekruis. Die pad hou nou noord-noordoos, is reguit en 69 km verder is Stella. Van Stella na die nedersetting Setlagole is 38 km, die pad loop reguit noordoos. Mahikeng is 81 km verder. Die N18 swaai nou bykans noordwaarts en 25 km verder is die grenspos Ramatlabama. Aan die Botswanakant staan die pad bekend as die A1.




</doc>
<doc id="49482" url="https://af.wikipedia.org/wiki?curid=49482" title="Laura Chinchilla">
Laura Chinchilla

Laura Chinchilla Miranda (* 28 Maart 1959 in San José) is 'n Costa Ricaanse politoloog wat op 8 Mei 2010 as staatspresident van dié Sentraal-Amerikaanse land en opvolger van Óscar Arias ingesweer is. Sy is die eerste vrou wat hierdie amp beklee het en is op 8 Mei 2014 opgevolg deur Luis Guillermo Solís.

Laura Chinchilla is die dogter van Rafael Ángel Chinchilla Fallas wat tussen 1972 en 1987 as kontroleur en ouditeur-generaal van Costa Rica gedien het, en Emilce Miranda Castillo. Sy het politieke wetenskappe aan die Universiteit van Costa Rica gestudeer en 'n meestersgraad in openbare politiek aan die Georgetown-universiteit behaal.

Sy het haar politieke loopbaan as raadgewer vir regtelike en veiligheidsake in Latyns-Amerika en Afrika in verskillende internasionale organisasies begin. Sy was daarnaas spreker van 'n reeks internasionale forums vir openbare veiligheid en polisiekwessies. Tussen 1994 en 1996 het sy die amp van viseminister van justisie en tussen 1996 en 1998 dié van minister van openbare veiligheid beklee.

Ná die oorwinning van die PLN in die presidensiële verkiesing van 2006 is Laura Chinchilla as eerste visepresident in die kabinet van president Óscar Arias benoem. Sy het in dié amp tot en met 8 Oktober 2008 waargeneem en daarna as kandidaat van haar party aan die verkiesingsveldtog vir die presidensiële verkiesing van 2010 deelgeneem. Sy het 47 persent van die uitgebragte stemme gekry, teenoor 'n stemaandeel van slegs 25 persent vir die linkse kandidaat Ottón Solís.

Laura Chinchilla is getrou en het 'n seun.


</doc>
<doc id="49488" url="https://af.wikipedia.org/wiki?curid=49488" title="Pous Alexander VII">
Pous Alexander VII

Alexander VII was die 237ste pous van die Rooms-Katolieke Kerk van 1655 tot 1667. Hy was 'n kleinneef van Pous Paulus V.

Pous Alexander VII is gebore as Fabio Chigi op 13 Februarie 1599 in Sienna, Italië. Die Chigi's was 'n belangrike familie in Rome. Sy pa Flavio Chigi was 'n neef van Pous Paulus V en sy moeder was Laura Marsigli. Fabio was 'n sieklike kind en het sy skoolopleiding tuis ontvang. Toe hy sewe-en-twintig geword het, het hy 'n doktoraat in die filosofie, regte en teologie verwerf aan die Universiteit van Sienna. In Desember 1626 tree hy in diens van die kerk en in 1627 stel Pous Urbanus VII hom aan as vise-legaat in Ferrara. Hy werk vir vyf jaar vir kardinale Sacchetti en Palotta. Die kardinale beveel hom aan as inkwisiteur van Malta en wy hom tot biskop. Op 8 Januarie 1635 word hy biskop van Nardò. Op 11 Junie 1639 word hy nuntius in Keulen en in 1644 woon hy die konferensie van Münster by as die afgevaardigde van Pous Innocentius X. Innocentius roep hom terug na Rome en maak hom staatsekretaris. Op 19 Februarie 1652 word hy kardinaal-priester en op 13 Mei 1653 aartsbiskop van Imola. Op 7 April 1655 volg hy Pous Innocentius X op na 'n konklaaf van tagtig dae en word gekroon op 18 April 1655 deur kardinaal Teodoro Trivulzio. Hy regeer tot sy dood op 22 Mei 1667 en word opgevolg deur Pous Clemens IX. 
Die naam ‘Alexander’ beteken 'kryger'.


Pous Alexander VII het aanvanklik sonder nepotisme regeer. Op 24 April 1656 bring hy egter sy broer en neef na Rome om hom te help regeer en nepotisme het weer opgevlam. Die pous het die regering in die hande van sy familie gelaat en hom besig gehou met literêre werk. Hy publiseer 'n digbundel in Parys in 1656 onder die titel "Philomathi Labores Juveniles".

Pous Alexander het voortdurend moeilikheid gehad met die jong koning Lodewyk XIV van Frankryk. Die koning se eerste minister kardinaal Mazarin was 'n groot teenstander van die pous. Die kardinaal het die koning verhinder om onderdanigheid aan die pous te betoon. Op 20 Augustus 1661 word 'n bediende van die vyandige hertog van Crequi, Franse ambassadeur in Rome, deur die pous se Korsikaanse wag doodgemaak. Die Franse koning soek vergelding en dit het gelei tot die pous se verlies van Avignon en die verdrag van Pisa op 22 Februarie 1664. Die Franse Janseniste het ook weer teen die pous in opstand gekom, maar die pous het op 16 Oktober 1665 'n bul "Ad Sacram" gepubliseer, waarin die Janseniste opnuut veroordeel word. Die pous laat ook al die priesters in Frankryk 'n verklaring onderteken waarin hulle Jansenisme veroordeel.

Christina, koningin van Swede gaan oor na die katolisisme en na haar abdikasie kom bly sy in Rome. Op 25 Desember 1655 word sy plegtig in die kerk opgeneem.

As gevolg van die steun wat die pous aan Venesië gee in hulle stryd teen die Turke, wat dele van Kreta verower het, word die Jesuïte wat sedert 1606 daar verban is, weer in die stad toegelaat.

Pous Alexander VII het baie gedoen om Rome te verfraai. Strate is reggetrek en pleine gebou. Hy het ook Bernini die kolonnade op die plein voor die Sint Pieterskerk laat bou. Hy het die Universiteit van Rome moderniseer en 'n groot biblioteek daar gestig. Hy het ook die Vatikaanse biblioteek uitgebrei.

Pous Alexander VII het 38 nuwe kardinale aangestel in ses konsistories.












Saamgestel en vertaal uit die , , en wikipedia en aangevul uit ander bronne soos aangedui.

Basis URL: http://en.wikisource.org/wiki/Catholic_Encyclopedia_(1913)/Pope_Alexander_VII


</doc>
<doc id="49490" url="https://af.wikipedia.org/wiki?curid=49490" title="Grootrivier">
Grootrivier

Die Groot-, Gamka- en die Olifantsriviere en hul baie sytakke is die bolope van die Gouritsrivier. Die Grootrivier dreineer die westelike deel van daardie deel van die Karoo wat in die Wes-Kaapprovinsie val.

Die Grootrivier ontstaan deur die samevloeiing van die Klein-Swartbergrivier en die Buffelsrivier.

Die streek het 'n bevolking van 21 500 waarvan 60% in dorpe en ander nedersettings woon. Touwsrivier, Laingsburg en Matjiesfontein lê aan die N1 en Ladismith aan die R62. Van Wyksdorp lê aan 'n grondpad, die R327. Weens die gebrek aan 'n ekonomiese trekpleister word verwag dat die bevolking op hierdie syfer sal bly, of dalk nog sal verminder. Die trek van inwoners van die plase na die dorp sal waarskynlik voortduur.

In die gebied word geboer met skape en volstruise en met lusern, vrugte en wingerd op droë land en onder besproeiing. Besproeiing word belemmer deur die gebrek aan water.


Oor die algemeen verkeer hierdie rivierstelsel in 'n redelik goeie ekologiese toestand. By Laingsburg en Van Wyksdorp is beperkte aktiwiteite wat die ekologie versteur. Dit is die reguitmaak van die rivierstroom, die bou van keerwalle en die gelykmaak van die vloedvlakte. Dit veroorsaak afsettings op die bodem en gevolglik verswakte spoed in die vloei. Oppervlaktewater is oor die algemeen brakkerig en word geag as minder geskik vir verbruik. Boorgatwater word gewoonlik gebruik vir huishoudelike doeleindes en suiping vir vee. Uitheemse vissoorte soos kurper en baars leef van die inheemse vissoorte en bedreig so hul voortbestaan.



</doc>
<doc id="49508" url="https://af.wikipedia.org/wiki?curid=49508" title="Vaaldriehoek">
Vaaldriehoek

Die Vaaldriehoek is 'n groot driehoekige industriële gebied in Suid-Afrika wat deur Vanderbijlpark, Vereeniging en Sasolburg gevorm word. 

As gevolg van die swaar nywerhede in en rondom die Vaaldriehoek is die gebied berug vir lugbesoedeling en respiratoriese siektes. Om hierdie rede word die gebied soms die "vuil-driehoek" genoem.

Nabygeleë is die Vaaldam, vanwaar die massiewe PWV-megalopool (Pretoria, Witwatersrand en die Vaaldriehoek) se water afkomstig is. Die PWV-gebied vorm die stedelike hart van die Gautengprovinsie. Witwatersrand is die naam van die Groter Johannesburg area en die goud-draende rif waar goud in 1886 ontdek is.



</doc>
<doc id="49509" url="https://af.wikipedia.org/wiki?curid=49509" title="Vryheidsoorlog">
Vryheidsoorlog

Vryheidsoorlog is 'n oorlog wat geveg word om vryheid van onderdrukking te bekom. Voorbeelde van bekende vryheidsoorloë sluit in:

Anglo-Boereoorloë:


</doc>
<doc id="49511" url="https://af.wikipedia.org/wiki?curid=49511" title="Bloemhof">
Bloemhof

Bloemhof is 'n landelike dorp met gesamentlik 27 904 inwoners op die oewer van die Vaalrivier in die Noordwes-provinsie in Suid-Afrika.

Die dorp is in 1864 gestig nadat diamante in die area ontdek is. Die dorp is op John Barclay se plaas, Klipfontein, uitgelê. Barclay was 'n oorlewende van die HMS Birkenhead wat in 1852 by Danger Point gestrand het. Die plek is Bloemhof genoem na aanleiding van die pragtige tuine wat deur Barclay se dogter aangeplant is. Die dorp is in 1865 opgemeet en in 1869 geproklameer.
Die distrik is 1 733 km groot. Die belangrikste bedrywighede is mielies en beesboerdery. Tussen Bloemhof en Christiana is daar verskeie soutpanne waar sout geoes word.

Die Bloemhofdam is een van die grootste damme in Suid-Afrika. Die N12 nasionale pad gaan deur Bloemhof.

Die sanger Bles Bridges is in 2000 in 'n padongeluk naby die dorp oorlede.






</doc>
<doc id="49513" url="https://af.wikipedia.org/wiki?curid=49513" title="Hoër Meisieskool Bloemhof">
Hoër Meisieskool Bloemhof

Die Hoër Meisieskool Bloemhof is 'n sekondêre Afrikaansmedium skool vir meisies geleë in Kochstraat, Stellenbosch.

Die skool is die oudste Afrikaansmedium-meisieshoërskool in Suid-Afrika en die enigste in Kaapland. Dit is gestig in 1874 deur ds JH Neethling, prof NJ Hofmeyr en prof J Murray en formeel geopen op 26 Januarie 1875. Aanvanklik is die naam "Bloemhof" slegs gekoppel aan die koshuis omdat daar volgens ds J H Neethling "Bloeme vir die volk" gekweek word, maar in 1879 is die naam ook amptelik oorgedra na die skool. Bloemhof was eers Engels, maar in 1925 is die voertaal na Afrikaans verander. Die skool is aanvanklik gehuisves in die sierlike gebou in Ryneveldstraat, wat vandag bekend staan as die Eben Donges-sentrum, met onder andere Neethlinghuis en Erfurthuis as koshuise. In 1960 is na die huidige perseel met die skoolgebou, koshuis en sportgronde verskuif, wat in die afgelope paar jaar groot aanbouings gesien het.

Bloemhof se vernaamste voederskool is die Laerskool Eikestad (oorkant die straat). Haar broerskool is Paul Roos Gimnasium ('n paar honderd meter straat af) en haar susterskool is Rhenish Girl's High (op die perseel langsaan). Dié drie skole vorm 'n "minikampus" met 'n paar gedeelde akademiese vakke en opvoeders.

Die skool is hoog in aanvraag en daar is tans oor die 700 studente van graad 8 tot 12. Bloemhof is bekend vir uitmuntende akademiese, kulturele en sportprestasies. Sporte soos atletiek, tennis, swem, waterpolo, sierswem, hokkie en netbal word aangebied. Daar is, o.a., 'n skool koor (Accelerando), orkes, koerant (Fidelis), debat span en verskeie komitees wat leerders by betrokke kan raak. Studente kan ook drama, kuns en musiek as vakke neem. Duits, Frans of Xhosa kan as 2de addisionele taal geneem word.

Bloemhof is gegrond op Christelike beginsels. Die waardes wat onder haar leerders aangemoedig word, is: respek, omgee, integriteit, werksetiek en afgerondheid. Die skoollese is Semper Fidelis (Altyd Getrou).

Voormalige studente van die skool behou kontak deur middel van die Bloemhofbond. Reünies vind gereeld plaas.

Franco Barnard was die heel eerste hoofdogter van die skool wat 'n ingenieursgraad by die Noordwes Universiteit (NWU) behaal het.



</doc>
<doc id="49515" url="https://af.wikipedia.org/wiki?curid=49515" title="Skool">
Skool

'n Skool is 'n instelling waar onderwys verskaf word. Onderwysers gee lesse en hou toesig oor die leerproses waartydens leerlinge geskool word. Vandag vereis meeste lande dat kinders vir 'n aantal jare skool bywoon, sodat hulle hulself beter kan bekwaam. Van die kundigheid wat in skole aangeleer word sluit in lees- en skryfvaardighede, basiese wiskunde en taalvaardighede.

Verpligte onderwys in Suid-Afrika begin met laerskool en eindig met hoërskool. Na hoërskool kan leerlinge wat daarvoor kwalifiseer verder by 'n tersiêre onderwysinstelling gaan studeer. 



</doc>
<doc id="49518" url="https://af.wikipedia.org/wiki?curid=49518" title="Hoërskool Stellenbosch">
Hoërskool Stellenbosch

Hoërskool Stellenbosch is 'n sekondêre Afrikaanse hoërskool wat in Stellenbosch, Suid-Afrika geleë is. Die skool se bynaam is "Stellies".

Die skool se skoollied is in 1977 deur mnr. JF Spies geskryf. Mnr HP van der Westhuizen het dit getoonset.

Die woorde lui as volg:


</doc>
<doc id="49520" url="https://af.wikipedia.org/wiki?curid=49520" title="D.F. Malherbe">
D.F. Malherbe

Prof. Daniël François Malherbe (*28 Mei 1881 – †12 April 1969) was ’n bekende Afrikaanse digter, dramaturg en romanskrywer. Hy is algemeen as "D.F. Malherbe" bekend en word veral onthou vir sy prosa asook "Vergeet niet", wat as die eerste roman met artistieke waarde in Afrikaans beskou word.

Daniël François Malherbe is op 28 Mei 1881 in Daljosafat gebore. Hy is die seun van P.J. Malherbe, een van die stigterslede van die Genootskap van Regte Afrikaners.

Na sy studies aan die Victoria-kollege op Stellenbosch en die universiteite Halle en Freiburg in Duitsland, waar hy in 1905 promoveer op ’n proefskrif oor "Das Fremdword im Reformationszeitalter", word hy lektor aan die Hugenote-Seminarie op Wellington. In Wellington lewer hy in Oktober 1906 in sy rede “Is Afrikaans ’n dialekt?”, ’n wetenskaplik gemotiveerde pleidooi vir die erkenning van Afrikaans.

In 1907 het hy deel aan die stigting van die Afrikaanse Taalvereniging in Kaapstad en die uitbreiding daarvan oor die hele Kaapkolonie. Hy is in 1910 as professor in "Moderne Tale" aan die Grey-Universiteitskollege in Bloemfontein aangestel. In 1918 word hy die eerste professor in Afrikaans. Hy het ook ’n rol gespeel in die invoer van Afrikaans as voertaal in die Vrystaatse skole. Malherbe dien van 1929 tot 1934 en weer in 1941 as rektor van die Grey-Universiteitskollege. As akademikus tree hy op as adviseur vir die vertalers van die Bybel in Afrikaans en ook in verband met die vertaling van die Nederlandse Gesange.

As een van die grootste kampvegters van Afrikaans het hy woordelyste, spreekwoorde en baie ander stof versamel. Hy was die redakteur van die "Tydskrif Vir Wetenskap en Kuns" en ’n mede-outeur van die Afrikaanse Woordelys en Spelreëls.

Hy het ook verskeie dramas en historiese romans geskryf. Sy Bybelse romans, "Die Hart van Moab" (1933), "Saul die worstelheld" (1935), en "Die profeet" (1937) het ’n parallel tussen die Afrikaners en die Israeliete van die Ou Testament getrek. Sy prosa word gekenmerk deur romantiese verheerliking van die arbeid. In sy belangrikste romans behandel hy stof uit die vaderlandse verlede, die mens in sy verbondenheid aan die natuur en grepe uit die Ou Testament.

Op die gebied van drama publiseer hy van 1921 tot 1959 19 stukke, waarvan sommige verwerkings van sy romans is. Van sy drama's het ’n paar met Bybeltemas, soos "Amrach die tollenaar" (1935) en "Moeder en seun" (1945) die bekendste geword. Sy werke het meer literêr-historiese kunswaarde.

As mens is hy volkome toegewyd aan sy volk en taal, met ’n kinderlike vertroue op God. Hy is ’n besielende openbare redenaar wat verskeie kere as geleentheidspreker by feeste en ander funksies optree. Hy is drie kere getroud. Sy eerste vrou is Mynie Mostert van die Paarl en hulle het vyf kinders, drie dogters naamlik Helene, Sonja en Elsa, en die twee seuns Pietie en Willie. Na sy eerste vrou se dood trou hy met Louisa (Lulu) Blignaut, wat eers getroud was met Willie Mostert, ’n broer van sy eerste vrou. Sy ontval hom na slegs ’n jaar en twee maande, waarna hy met die weduwee Ivy Lubbe van Pietersburg trou, wat hom oorleef.

Malherbe is sowel op taalkundige as literêre terrein aktief deur sy lidmaatskap van die Taalkommissie, die Spellingkommissie (wat die eerste spelreëls in 1915 publiseer), redigering van die "Tydskrif vir Wetenskap en Kuns" vanaf 1922 tot 1939, advies aan die Bybelvertalers en aktiewe bystand met die beryming van die Gesange, resensies in heelparty tydskrifte, bloemlesings uit die Afrikaanse letterkunde, die versameling "Afrikaanse spreekwoorde en verwante vorme" (1926) en die publikasie van die eerste "Afrikaanse Taalboek" (1917). Vir die "Tydskrif vir Wetenskap en Kuns", "Die Brandwag", "Nuwe Brandwag", "Die Huisgenoot" en verskeie dagblaaie lewer hy gereeld boekbesprekings en taal en letterkundige artikels.

Op 12 April 1969 is hy in Bloemfontein aan ’n hartaanval oorlede.

Saam met onder andere A.G. Visser en Totius ontvang hy vanaf 1890 op negejarige ouderdom onderrig aan die Gedenkschool der Hugenoten, wat op sy geboorteplaas gevestig was, en groei op in die geestelike sfeer van die Patriotters. Hy woon in Januarie 1896 die Eerste Afrikaanse Taalkongres in die Paarlse stadsaal by. In 1896 slaag hy die standerd agt-eksamen (destyds die Skool Hoër-eksamen) aan die Gedenkschool der Hugenoten op Kleinbosch in Daljosafat en woon daarna vir twee jaar die Hoër Jongenskool in Wellington by, waar onderrig in Engels geskied. Op skool skryf hy die Taalbondeksamens met goeie gevolg. In 1898 slaag hy die matrikulasie-eksamen van die Universiteit van Kaap die Goeie Hoop en studeer dan vir ’n jaar aan Victoria-Kollege op Stellenbosch, waar hy die Intermediêre eksamen slaag. Op universiteit is hy ’n geesdriftige krieketspeler. Hierna gee hy vir twee en ’n halfjaar onderwys op Montagu. In September 1901 besluit hy om verder te studeer en hy keer terug na die Universiteit van die Kaap die Goeie Hoop, waar hy aan die einde van 1901 die derde klas-onderwyserseksamen slaag en in 1902 die B.A.-graad behaal.

Sy vriende Abram Perold en Danie du Toit Malherbe vertrek aan die begin van 1902 na Duitsland vir verdere studie in Chemie, wat hom laat besluit om ook in Duitsland verder  te studeer. Later in 1902 vertrek hy dan na Duitsland en studeer vanaf die begin van 1903 vir ’n jaar in Halle an der Saale, waar daar by sy aankoms ses Afrikaners is. Die minimum vereiste vir toelating tot die universiteit is vyf jaar Latyn en vyf jaar Grieks, maar hy het slegs Latyn op skool en universiteit geleer en nooit Grieks nie. Ná dae se mooipraat word eindelik aan hom toestemming verleen om in te skryf, maar slegs as spesiale vergunning. Sy begeerte om Vergelykende Taalkunde te bestudeer word gekniehalter deur sy gebrek aan toepaslike agtergrond en ook gebrekkige kennis van Duits en vir ’n jaar bestudeer hy dan Frans, Middel-Engels en Duits. In die vakansie besoek hy onder andere Parys, Lyon en Genève, waar hy ook spesiale kursusse volg. Omdat hy hoofsaaklik met sy landgenote omgaan, besef hy dat sy kennis van Duits só nooit voldoende sal ontwikkel nie en hy besluit dus om eerder weg te gaan en op sy eie verder te studeer. Vervolgens gaan hy dan na Freiburg im Breisgau, waar hy onder die blinde professor Friedrich Kluge verder in Taalkunde studeer, met hoofvak Duits en byvakke Frans en Engels. In 1906 promoveer hy magna cum laude in die Duitse taal en lettere met ’n proefskrif oor “"Das Fremdwort im" "Reformationszeitalter"”. Hierdie studie handel oor die vasstelling van die ouderdom van ’n woord en sy oorsprong asook Luther se standpunt teenoor die vreemde woord in sy Bybelvertaling. Dit gee ook ’n beeld van die groot instroming van vreemde woorde in Duits gedurende die eerste helfte van die sestiende eeu. Terwyl hy in Freiburg studeer spandeer president Steyn geruime tyd hier onder toesig van ’n Nederlandse arts en hy kuier dikwels by die president. Hiervandaan besoek hy ook gereeld die nabygeleë Switserland, spandeer tyd in Lyon om Frans te bestudeer en besoek ook die Skandinawiese lande.

By sy terugkeer na Suid-Afrika in 1906 neem hy tydelik die B.A. Honneurs klas in Duits en Nederlands waar aan die Hugenote Universiteitskollege in Wellington. Hy word dan aangestel as skoolhoof op Carnarvon, ’n pos wat hy vanaf Januarie 1907 tot April 1909 beklee, in dieselfde tyd wat A.G. Visser geneesheer op die dorp is. In 1909 doseer hy vir die res van hierdie jaar tydelik op Stellenbosch as plaasvervanger vir dr. W.J. Viljoen, wat toe op sabbatsverlof was. In dieselfde jaar is hy ook ’n stigterslid van die Suid-Afrikaanse Akademie vir Wetenskap en Kuns. Hy is later vir twee termyne van twee jaar elk voorsitter van die Akademie, is lid en voorsitter van die Akademie se Taalkommissie en behartig ook vanaf 1923 tot 1939 die redaksie van die Akademie se "Tydskrif vir Wetenskap en Kuns". Teen die einde van 1909 word ’n permanente pos as dosent in Frans en Duits aan die Universiteit Stellenbosch hom aangebied, maar hy wys eindelik hierdie aanbod van die hand. Hy word in 1910 benoem tot hoogleraar in moderne tale aan die Grey-Universiteitskollege te Bloemfontein, waar hy Nederlands, Duits en Frans doseer. In die termyn 1917–1918 is hy voorsitter van die Kollege-senaat. In 1921 word hy lid van die Maatschappij der Nederlandse Letterkunde te Leiden en vanaf 1937 is hy korresponderende buitelandse lid van die Deutsche Akademie te München.

Hy het ’n leidende aandeel aan die taalstryd, onder meer met die rede "Is Afrikaans een dialekt?" wat hy op 12 Oktober 1906 in die Goodnow Hall op Wellington voor ’n gehoor van ongeveer vyfhonderd belangstellendes hou. Met voorbeelde uit die verskillende Europese tale toon hy aan dat Afrikaans ’n selfstandige taal is wat die reg het om as skryftaal gebruik te word. Hierdie rede word dan vanaf 27 Oktober 1906 in vyf opeenvolgende aflewerings in "De Volkstem" gepubliseer. Op 3 November 1906 is hy ook in Kaapstad stigterslid en die eerste voorsitter van die Afrikaanse Taalvereniging, met die doel om Afrikaans as spreektaal en skryftaal erken te kry. Op 19 Desember 1906 woon hy die jaarlikse kongres van die Z.A. Onderwijsunie in Somerset-Strand by, waar die kongres besluit om ondersteuning te gee aan Afrikaans as spreektaal, maar hom nie uitspreek oor skryftaal nie. In tydskrifte soos "De Unie" en "Ons Land" verdedig Malherbe gereeld die waardigheid van die Afrikaanse taal, veral teen diegene wat ten gunste was van die behoud van Nederlands as volkstaal. Na sy vertrek na Carnarvon is hy steeds aktief betrokke in die taalstryd en is op 16 en 17 Desember 1907 in Kaapstad voorsitter van die Eerste Afrikaanse Taalkongres. Op hierdie kongres is ’n spellingkommissie aangestel, wat die volgende jaar verslag uitgebring het en wie se spelreëls in 1915 in hoofsaak nagevolg word deur die Suid-Afrikaanse Akademie.

Na sy aankoms in Bloemfontein sluit Malherbe aan by die vereniging Onze Taal en word só aktief betrokke by die Vrystaatse Taalbeweging. Hy word in 1911 erevoorsitter van die Afrikaanse Studente Taalvereniging. Saam met ds. Willem Postma (Dr. O’Kulis) verander hy op 15 Junie 1914 die bewoording van die Vrystaatse Onderwysordonnansie sodat ook Afrikaans naas Nederlands onder die woord “huistaal” verstaan sou word, wat by die Provinsiale Raad aanvaar word en Afrikaans só tot skooltaal verhef. By die Grey-Universiteitskollege beywer hy hom dat Afrikaans as gebruikstaal aanvaar word en op 2 Augustus 1918 verskyn ’n kennisgewing in sy handskrif dat studente voortaan toegelaat sal word om al hulle eksamens in Afrikaans af te lê. Hy dien later ook op die Kottich-kommissie van ondersoek na die invoering van die tweede taal op skool. In 1916 word hy deur die Bybelvertalingkommisse van die drie Afrikaanse susterskerke aangewys as taaladviseur vir die paneel wat die Statebybel in Afrikaans moet vertaal. Die resultate van die eerste proewe van hierdie vertaling is egter teleurstellend en word gekritiseer dat dit nie Afrikaans is nie maar ook nie Nederlands nie. Hierdie paneel word dan ontbind en ’n besluit word geneem om die Bybel eerder uit die grondtale, Grieks en Hebreeus, te vertaal. In 1928 is hy stigter van die Afrikaanse Kultuurbond in Bloemfontein, wat later saamsmelt met die Helpmekaar-beweging. Hy dien dan as voorsitter van die Bloemfonteinse Helpmekaar-tak en van die plaaslike Skakelkomitee.

Nadat die gebruik van Afrikaans op tersiêre vlak goedgekeur word, grootliks as gevolg van sy toedoen, word hy in 1918 aan die Grey-Universiteitskollege professor in Afrikaans, die eerste van sy soort in Suid-Afrika. Hy beklee hierdie leerstoel tot aan die begin van 1929 en weer van Junie 1934 tot met sy aftrede in 1941. Na die dood van Geo Hofmeyr is hy tydelik vir agt maande in 1928 en voltyds vanaf Januarie 1929 tot Mei 1934 rektor van hierdie universiteit. As taaladviseur speel hy ’n belangrike rol in die vertaling van die Bybel in Afrikaans en hy is ook lid van die kommissie vir die beryming van die Gesange in Afrikaans. Hy verdedig ten alle tye die Afrikaanse taal en kultuur en word in 1938 deur die rektor, R.B. Saayman, tydelik geskors oor wat hy sou gesê het in ’n toespraak aan ’n groep besoekende studente en bywoning van senaatvergaderings. Die redes vir sy skorsing lyk op die oog af na onbenullighede, maar was in werklikheid ’n resultaat van die botsing tussen twee opponerende denkrigtings op die kampus. Die een groep, verteenwoordig deur Malherbe, wou die universiteit in ’n Christelike en suiwer Afrikaanse rigting stuur, terwyl die ander groep ’n neutrale en tweetalige universiteit wou hê. Na oorweldigende steun deur die studente word die skorsing op 24 Augustus 1938 opgehef. Hy is in 1941 weer voorsitter van die senaat van die universiteit. In 1942 benoem die Raad van die Universiteitskollege van die Oranje-Vrystaat hom tot ereprofessor. Na sy aftrede vestig hy hom op die kleinhoewe Kleinbos op Estoire, ongeveer tien kilometer buite Bloemfontein. Hy het ook ’n strandhuis by Kleinmond wat hy Hans-die-Skipper noem, waar hy gereeld sy vakansies deurbring en baie van sy bekendste werke, soos "Hans-die-skipper" en "Die meulenaar", geskryf het.

Sy belangrikste bydrae tot die letterkunde maak hy met sy prosa. Algemeen kenmerkend is die uitgesponne aard van sy skryfstyl, waardeur hy meermale op afdraaipaadjies afdwaal wat nie noodwendig stukrag verleen of ingebind word in die tematiek nie, en die filosofiese bepeinsing van eenvoudige karakters wat nie noodwendig oortuigend is van die karakter se innerlike nie en baie keer eerder aan die werklike outeur toegeskryf kan word. Hy is hoofsaaklik romantikus en dit doen gevolglik afbreuk aan sy werklikheidsbeelding, terwyl baie van sy werk ook in diens van ’n idee of boodskap staan, eerder as om die werklikheid weer te gee. Hierdie romantiese aard lei tot ’n doelbewuste poging tot “mooiskryf”, met mooiklinkende woorde wat dikwels die betekenis verdoesel eerder as verhelder. Die lewensuitkyk wat uit sy werke spreek is nasionalisties en patriargaal, met anderskleuriges en vroue wat implisiet as ondergeskik aan die blanke man geskets word. Dit is insiggewend om te sien hoe die waarde van sy prosa met tyd geleidelik deur kritici al hoe laer aangeslaan word, in vergelyking met die hoë lof wat aan hom toegeswaai is by die verskyning daarvan, wat tiperend is van ’n styl en beelding wat nie die toets van die tyd deurstaan het nie. Ten spyte van hierdie gebreke lewer hy tog belangwekkende werk in ’n aantal romans, al is hierdie werk slegs goed in onderdele en nooit as geheel nie.

"Vergeet nie" is sy eerste roman. Dit beeld die Kaapse burgers uit wat tydens die Anglo-Boereoorlog as rebelle aan die kant van die Boere teen die Engelse veg. Die Du Pré-familie (oom Willem, tant Annie en Bettie) woon op die plaas Rietfontein naby die Karoodorpie Steenburg. Met die uitbreek van die Anglo-Boereoorlog gaan Bettie se verloofde, die dokter Piet Marais, saam met die Boere-ambulans na die oorlog. Bester, die beroemde rebelle-kommandant (wat ooreenkomste toon met Gideon Scheepers), kom met sy manskappe op Rietfontein aan en raak verlief op Bettie. Sy herhaalde besoeke aan Rietfontein bring die Du Pré-familie in die moeilikheid en oom Willem en Bettie word gearresteer, terwyl tant Annie vrygelaat word op parool. Piet Marais kry dit reg om ’n brief vir Bettie aan Bester te gee, maar deur sy poging om die brief aan Bettie te besorg, word Bester gevang en word hy ter dood veroordeel. In die tronk kry hy geleentheid om Bettie te vertel dat Piet nog leef. Kort na Bester se teregstelling keer Bettie en haar moeder weer terug na Rietfontein, terwyl oom Willem kort na sy aankoms in die kamp op Port Alfred beswyk. Na die vrede kom Piet terug om sy bruid te trou. Die titel van die roman verwys na oom Willem se oproep op sy sterfbed dat ons nie die pyn en seerkry moet vergeet nie. Vergeleke met tydgenootlike werk is die gebeure veel meer verantwoord en realisties. Die karakters is egter nog oppervlakkig geteken en hulle handelinge word nie altyd gemotiveerd weergegee nie, hoewel die figuur van Bettie sterker omlyn is. Die Boere word as hoofsaaklik goed en die Engelse as hoofsaaklik boos geteken. Die moontlikhede van die konflik van opponerende politieke standpunte in eie geledere word nie in-diepte ontgin nie.

"Die meulenaar" is een van die eerste werklike plaasromans in Afrikaans, ’n genre wat later op verskeie wyses deur ’n groot aantal skrywers ontgin word. Die hoofkarakter is die meulenaar Faans, wat uitgebeeld word in sy arbeid en belewenisse op Meulkloof, ’n tipiese Bolandse wynplaas van vervloë jare. Tys Theron is die eienaar van Meulkloof en die pa van die mooi Leonore en Faans is die swaksinnige bywoner, wat net lewe vir die meule en hopeloos verlief is op Leonore. Tys moet die plaas op vendusie verkoop wanneer hy bankrot speel nadat hy vir sy broer borg geteken het, maar die slinkse prokureur Louw red ter elfder ure die plaas uit die hande van die skuldeisers om so ’n houvas op Leonore te verkry. Faans se jaloesie veroorsaak dat hy vir Louw aanrand, waarna die familie die plaas kwyt is. Ook Faans kom eindelik tot die besef dat hy nou die meule kwyt is en dat Leonore nie in hom belangstel nie. Op die laaste dag kry hy weer die meule aan die gang, maar word duiselig en sterf in die plek waarvoor hy geleef het. Faans se verwarde gemoedstemminge en gebrekkige insig word goed geteken en hy word een van die eerste lewende karakters in die Afrikaanse prosa. Sy geestelike vermoëns is egter te beperk om werklik ’n tragiese bewussyn te huisves, terwyl die ander karakters onoortuigend geteken word. Louw is die tipiese romanskurk wat eensydig boos is en Leonore bly die tipies romantiese maar vae figuur, terwyl Tys en sy vrou en hulle verhouding slegs op die agtergrond beweeg. Die sterkste karakter naas Faans is die bruin Velbaadjie, wie se astrante geaardheid en bekkigheid as komiese afwisseling dien.

"Hans-die-Skipper" verteenwoordig ’n hoogtepunt in sy werk. Hier is Hans die vader wat wil hê dat sy enigste seun Johan in sy voetspore moet volg, soos die tradisie dit vereis. Hans se pa was ’n seekaptein en hyself het ’n oneindige liefde vir die see, maar ekonomiese werklikhede het veroorsaak dat hy ’n eenvoudige visser en sukkelaar op ’n stranddorpie is. Wanneer hy ’n nuwe skuit met die hulp van Meester aanskaf, doop hy die skuit “Johan” as sy visioen van die toekoms. Johan verafsku egter die visserslewe en wil ’n ander rigting inslaan, terwyl hy in sy verhouding met Lenie ’n simpatieke oor kry vir sy ambisies. In Johan se eerste vaart op die nuwe skuit is daar ’n groot storm, wat Johan finaal laat besluit dat die seelewe nie vir hom is nie en sy eerste vaart op die nuwe skuit is dan ook sy laaste. Die onvermydelike aanloop tot die konflik tussen vader en seun word met fyn sielkundige ontwikkeling geteken en dit loop uit op ’n dramatiese botsing, waarna Johan sy eie lewensrigting inslaan en sy loopbaan by die smedery begin. Hierdie botsing tussen vader en seun is nie slegs ’n generasie-konflik nie, hoewel dit ’n rol speel, maar is ook die algemeen menslike botsing van ideale. Beide vader en seun is besiel met ’n drang tot diens in arbeid maar op verskillende maniere en dit maak die botsing meer kompleks en ook meer tragies van aard. Hans jaag Johan weg, maar Johan se vertrek is die einde van Hans se drome en lei tot sy fisiese en emosionele agteruitgang, maar sorg ook vir groter insig by die karakters. Die newekarakters word in hierdie roman meer oortuigend uitgebeeld, terwyl die sentrale motief van arbeidsverheerliking telkens uit ’n ander hoek belig word. Lenie is ’n geslaagde vrouefiguur, terwyl Rooi-Koos ook nie die tradisionele romanskurk word nie, maar deur sy toewyding aan die werk en sy opregte liefde vir Lenie meer realisties gesien word. Meester is ’n geloofwaardige leier wat sentraal staan in die gemeenskap. Hierdie is een van die eerste Afrikaanse romans wat verfilm word. Die Hertzogprys word in 1930 aan "Hans-die-skipper" toegeken. In 1935 wys die lesers van beide "Die Burger" en "Die Volksblad" in ’n peiling vir "Hans-die-Skipper" aan as die derde beste Afrikaanse prosawerk tot op daardie stadium.

"Loutervure" se sentrale gedagte is dat volk en godsdiens ’n eenheid moet wees en dat die Afrikaner ’n Godgegewe roeping het om te vervul. ’n Jong Afrikaanse advokaat, Hendrik, se lotgevalle en stryd om met integriteit te lewe, vorm die verhaalinhoud. Hendrik vestig hom na afloop van sy studies in Holland in ’n plattelandse regspraktyk met ’n verengelste vennoot, Myburgh, wat sy taal verloën vir besigheid. Vol jeugdige geesdrif werp Hendrik hom dadelik in die kultuurstryd en kom daardeur in botsing met sy vennoot en die magistraat. Hendrik vind uit dat sy waardige vader, Piet Vaalplaas, sy huis laat afbrand het sodat hy die versekeringsgeld kon gebruik vir Hendrik se studies en sy kind sterf onverwags nadat hy hom met die motor omry. Na hierdie terugslae, of die titel se vure wat louter, keer hy terug na die ou paaie en bekeer hom weer tot sy geloof en God. Die roman beklemtoon dat kultuuropbou sonder godsdiens as fondament waardeloos is. Die didaktiese boodskap is hoofsaak in hierdie roman, met verskeie gebeurtenisse wat onvoldoende gemotiveer is en karakters wat eerder verteenwoordigend is van tipes as lewende mense.

Malherbe se trilogie van Bybelromans behandel grepe uit die geskiedenis van Israel, met die doel om dit as ’n spieëlbeeld vir die Afrikanervolk te wys en rigtinggewend te wees vir die bou en ontstaan van ’n volk. Hy wyk telkens af van die Bybelse gegewe wat as sentrale boustof vir sy verhale dien, sodat hy sy romanmotiewe dienstig kan wees. "Die hart van Moab" wys eer, wilskrag en doelgerigtheid uit as vernaamste lewensriglyne. Tussen die Moabiete en Hebreërs het daar ’n eeu-oue vete bestaan. Met wisselende sukses het hulle mekaar teengestaan, totdat die Hebreërs die groot Moabitiese koning, Eglon, op verraderlike wyse vermoor en sy leërmagte ’n beslissende neerlaag toegedien het (vgl. Rigters 3). Langsaam egter het die Moabiete weer op die been gekom en Azkar, ’n reusagtige Enakiet, word die draer van die nasionale wraakgedagte. Deur sy aansteeklike geesdrif slaag hy daarin om al die kragte van sy nasie te mobiliseer teen die erfvyand en in sy hart hoor hy “die onverwoesbare hartklop van Moab”. Azkar se grootse visioene van nasionale oorwinning en welvaart word egter wreed ontnugter deur die afvalligheid van die skone Ruth, dogter van die Moabitiese koning Eglon, vir wie hy lief is. Hy pleit egter tevergeefs by haar, want onder die invloed van Naomi het sy die ware God leer ken, en só afkerig geword van die heidense afgodediens dat sy ’n armoedige en onsekere bestaan in ’n vreemde land verkies het bo die hoogste eer in haar eie land. Azkar gaan na die land van die Hebreërs om Ruth met sy liefde terug te wen en om die sterkte van die vyand te verken. Op die bruilof van Boaz en Ruth word hy egter verneder en by sy terugkeer na Moab mobiliseer hy die leër vir die groot stryd teen die Hebreërs. Nog voor hy die sein vir die verenigde aanval op die Hebreërs kan gee, word ’n groot gedeelte van sy land oorrompel deur plunderende woestynhordes en Azkar en sy twee vernaamste hoofmanne sterf. Die aanhaling voor die titelblad is van belang vir volle begrip van die roman se boodskap: “Zou een volk kunnen geboren worden op eene eenige reize? Jes. 66:8”. Azkar het sy taak volbring, want hy het die Moabiete nasiebewus gemaak en hul vaderlandsliefde aangewakker. Al verdwyn hy van die toneel, en al word die vryheidsoorlog vertraag deur die onverwagte inval uit die woestyn, vroeër of later moet die stryd teen die Hebreërs losbars. "Die hart van Moab" word eervol vermeld tydens toekenning van die Hertzogprys vir 1933.  "Saul die worstelheld" behandel die stryd teen afvalligheid, ambisie en aanbidding van die vreemde, soos dit uiting vind in die tragiese figuur van die eerste Israelse koning Saul en sy worsteling met God en God se uitverkore koning, naamlik Dawid. Saul se innerlike worstelstryd is die sentrale tema van die roman. Die roman begin na die oorlog teen Amalek, wat ’n krisismoment in die lewe van Saul was. Hoewel hy die Amalekiete verslaan het, was hy ongehoorsaam en het vir Agag, die koning van die Amalekiete, laat leef. Saul kom ook onder die invloed van Tirsa, die vrou van Agag, met wie hy trou. Tirsa se invloed gee ’n sielkundige motivering vir Saul se afvalligheid. Hy word verwerp as koning en die besef dat God hom verstoot het, laat hom in buie van sombere neerslagtigheid verval. Dawid, die sanger van Bethlehem, word gehaal om vir hom genesing vir sy siel te bring, maar Dawid is ’n getroue dienaar van God wat Saul sodoende telkens herinner aan sy eie afvalligheid. Eindelik, na vele wanhopige dade om in beheer te probeer bly, vergaan Saul op tragiese wyse. Hierdie roman word tussen Junie 1935 en November 1935 as Saterdag vervolgverhaal in "Die Volksblad" gepubliseer. In 1939 word die Hertzogprys vir "Saul die worstelheld" en "Die profeet" toegeken. "Die Profeet" behandel die stryd teen morele insinking en politieke valsheid en beeld die tragiese gevolge van verkeerde leiding uit. Hierdie roman verwerk die Bybelse gegewe van Jeremia in die tyd toe koning Sedekia ’n bondgenootskap wou sluit met die aartsvyand Egipte teen die oorheersing van Babel. Teen geweldige teenstand in laat die profeet Jeremia sy boodskap hoor dat Jerusalem verwoes sal word weens Israel se afgode-aanbidding en goddeloosheid. Jeremia se profesie word waar wanneer Nebukadneser teen Jerusalem optrek en die grootste deel van die volk in bannelingskap saamneem, waarna ’n gedeelte ook na Egipte geneem word vir uitdiening van hulle straf daar. Die styl van hierdie roman is ietwat saakliker en meer beheers as die gedronge en swaargetinte styl van die vorige twee boeke in die drieluik, wat daarvan die hoogtepunt in die trilogie maak. Die Hertzogprys word in 1939 aan "Die profeet" en "Saul die worstelheld" toegeken. Later sluit "Boerprofeet" by bostaande trilogie aan, deurdat die Bybelse profeet Amos as hoofkarakter se wedervaringe ook simbolies gelaai word in diens van die roeping van die Afrikaner en sy nasionalisme.

Malherbe skryf ook ’n aantal romans oor die Groot Trek, waarin hy die strewe en probleme van die boere, die besluit om te trek en wedervaringe in verowering, uitbreiding en opbou van ’n eie grondgebied uitbeeld. Die tetralogie se gebeure word gebruik as simbolies van die eienskappe en motivering benodig vir volkswording, om daardeur die baanbrekersverlede te verheerlik. "Die bergstroom ruis" speel af in die vroeë jare van die nedersetting aan die Kaap, in die onbewoonde gebied tussen die Drakensteinberge en die Bergrivier teen die einde van die sewentiende eeu. Die hoofkarakter is die boer en gewese timmerman August Fenting, wat met sy wa en osse die onbekende intrek op soek na ’n woonplek vir sy afhanklikes. Hy word gedryf deur die geloof en leuse dat die Fentings altyd op die voorpunt moet wees, op soek na sy eie koninkryk waar hy die vrugte van sy arbeid kan pluk. Skaars het die gesin ’n geskikte woonplek gekry en Fentinghof met die grootste moeite aangelê of die oudste seun Kobus wil verder trek in diens van die leuse. Daar is etlike mooi beskrywings in die roman, veral van August se onverstoorbare werklus en gehegtheid aan die grond. Die mensbeelding is egter vaag, die onenigheid tussen veral August en sy vrou, Stien, groei nooit tot dramatiese konflik nie en August se siening van homself as iemand met ’n verhewe roeping doen afbreuk aan sy algemene menslikheid. Die fragment "Dorstyd" uit hierdie roman word opgeneem in die versamelbundel "Tussen die engtes". In "Vlam van die Suurveld" inspireer August se afstammeling Rooi-Willem van der Merwe (die Vlam van die titel) die inwoners van Suurveld aan die boloop van die Visrivier om deel te neem aan die stryd teen die Xhosas en Khoisan sodat die grensgebied langs die Visrivier bewoonbaar is vir die witmense. Die regering van die dag het egter baie meer simpatie met die Xhosas en Khoisan as met die wit boere se probleme. Dit spoor Rooi-Willem aan om die boere oor te haal om ’n eie republiek te stig. Die skrywer val in die strik om ’n heldhaftige soort supermens as hoofkarakter uit te beeld, wat hom eindelik tot simbool eerder as werklike mens brandmerk. "En die wawiele rol" beeld die begin van die Groot Trek uit. Groot Gert (die kleinseun van Rooi-Willem) verlaat weens die probleme aan die Oosgrens lank voor die begin van die Groot Trek die familieplaas. Hy vestig hom in die land van die Griekwas en sluit later by die Groot Trek aan. Groot Gert trek eers uit eiebelang, maar kom dan tot die besef dat dit eendragtigheid gaan kos van die boere as hulle wil oorleef in die vreemde. Hierdie geskiedenis word vertel saam met die verhaal van sy dogter Hester se liefdesverhouding met Jakob, die blinde seun van sy lamsak buurman oom Naas. Hulle deursettingsvermoë en vaste geloofsgrondslag is bedoel as inspirasie vir ander. "Over-die-berge" neem Groot Gert se verhaal verder en sluit hierdie reeks van romans oor die Groot Trek af. Die Trekkerlewe in Vrystaat en Natal word in hierdie laaste roman uitgebeeld.

Die res van sy romans kan beskou word as ’n daling in sy romankuns.

"Spore van Vlieland" speel af kort voor en tydens die eerste Britse besetting van die Kaap. Die oud-seekaptein Jan Blankert vestig hom op die Bolandse plaas Vlieland saam met sy enigste dogter, Freda. Hy stel Floris Rog aan as plaasbestuurder en Floris wen sy vertroue en Freda se liefde. Hierdie ontwikkeling is egter die begin van ’n nuwe nagmerrie, wat Jan juis probeer ontvlug het toe hy Vlieland betrek het. Freda mag nie trou nie uit vrees vir die oorerflike kranksinnigheid by kindergeboorte wat ook haar moeder se lot was. Hierdie situasie veroorsaak dat die drie mense in spanning en ongeluk saamwoon. Uit geloof maak Freda dan die keuse om wel te trou en kinders te hê, met haar en Floris wat eindelik geluk vind in hulle kinders.

"Die skeur van Vaalspruit" het die tydperk 1865–1881 in die Vaalstreek as agtergrond, met ander woorde tydens die Basoeto-oorloë en die eerste anneksasie van Transvaal. Hierdie gebeurtenisse dien as agtergrond vir die verhaal van die breuk tussen twee broers deur hulle liefde vir ’n vrou, met die sentrale tema die noodsaaklikheid van eenheid. Hierdie roman word later vir die verhoog verwerk en gepubliseer as "Boeta van Skeurfontein".

"Kind van die sonde" is ’n probleemroman oor die ongelowige mens. Kobus is die eienaar van die plaas Kransfontein. Hy worstel met sy skuldgevoel dat sy seun Boet lam gebore is omdat hy as vader die kind nie wou hê nie. Sy ongelowige seun Jan keer na die Tweede Wêreldoorlog terug met ’n Italiaanse vrou, wat haar oor Boet ontferm en trag om deur gebed en behandeling sy herstel te verkry. Kobus en Jan is skepties, maar die ander glo tog in die moontlikheid van ’n wonderbaarlike genesing.

Sy ander romans is "Hulle wat verbygaan" (met die apostel Thomas as hoofkarakter) en "Rooiland". Laasgenoemde is die verhaal van ’n jong boer Johannes wat na die delwerye toe gaan om sodoende die familieplaas op Rooiland te probeer red. Op onwaarskynlike wyse verwerf hy sodoende ’n fortuin, wat hy aanwend tot die verbetering van sy hele kontrei se boerdery.

Na Malherbe se dood word "Twee nagelate novelles" gepubliseer. "Togganger en perdedief" vertel van die godsdienstige togganger oom Koot wat ’n groot plan het met die vervoer van vee na die Kaapse mark. Tydens ’n tog na Calvinia ontmoet hy die perdedief Jenkins, wat in geestelike verwarring verkeer en ten spyte van sy eie twyfel lei oom Koot hom na geloof. "Baron Terski" se hoofkarakter is van adellike afkoms, maar sy seun se lewensuitkyk veroorsaak dat hy besin oor wie sy naaste werklik is en of dit slegs bloedverwante en mense van dieselfde maatskaplike stand is.

Op prosagebied lê hy hom veral toe op die skryf van romans, maar ’n aantal van sy korter werk word ook gepubliseer. "Langs groen weivelde" bevat drie radiopraatjies oor die boer. Die eerste hiervan handel oor ’n jong boer wat van die familieplaas afskeid neem en as delwer gaan werk, wat Malherbe in staat stel om die pioniersfiguur en die arbeidsverheerliking, sentrale motiewe in sy prosa, met mekaar te verbind. Na sy dood verskyn die bundel "Die slagmes en ander nagelate verhale", waarin ’n paar kortverhale uit die Bybelse milieu geplaas word saam met ’n verskeidenheid ander verhale, meestal toegespits op die innerlike stryd van die karakters.Meeste van die verhale is sedert 1933 in tydskrifte gepubliseer, maar vier was voorheen ongepubliseer.

Van sy kortverhale word opgeneem in verskeie versamelbundels, waaronder "Buurman se ploeg" in "Kortpad" onder redaksie van F.V. Lategan, "Wingerdspit" in "Geseënd is julle" onder redaksie van S.J. Malan en W.H. Vos en "Die lamplig" in "Twaalf Afrikaanse Kortverhale" en "Vlugte" onder redaksie van Sarel Marais. "Die eerste vaart" verskyn in "Halfeeu", waarin PG du Plessis hoogtepunte uit die eerste vyftig jaar van "Die Huisgenoot" saambundel. Dit is ’n uittreksel uit sy roman "Hans-die-Skipper". Ander versamelbundels waarin sy werk verskyn sluit in "Afrikaanse letterkunde" en "Geeste en gedaantes". Sy verhale verskyn ook in verskeie tydskrifte en koerante, waaronder "Die Huisgenoot", "Die Huisgesin", "Die Landbouweekblad", "Tydskrif vir Letterkunde" en "Die Volksblad".

Op taalkundige gebied skryf hy "Afrikaanse taalboek", wat verskeie herdrukke beleef en ’n eerste poging is om die Afrikaanse grammatika te definieer. Gemeet aan latere standaarde is die boek vol leemtes, maar die belangrike baanbrekerswerk van hierdie publikasie kan nie ontken word nie. Verder stel hy "Die Afrikaanse spreekwoorde en verwante vorme" saam

Malherbe lewer ook ’n bydrae op toneelgebied deur veral toneelstukke vir die studente van die Dramavereniging aan Grey-Universiteitskollege te skryf, wat dan landswyd aangebied word en só die Afrikaanse taal en kultuur uitdra. Hy maak self hierdie reise mee. Per geleentheid vertolk hy self rolle in hierdie dramas, soos met die opvoering van "Meester" in 1929, waarvan hy ook die regisseur was. Sy dramas gaan oor die algemeen mank aan die gebrek aan ’n oortuigende spanningslyn, met oppervlakkige romantiek, onrealistiese blomryke taalgebruik en onoortuigende sielkundige uitbeelding, terwyl baie van sy karakters nie sterk genoeg omlyn word nie en blote tipes bly. Hierdie gebreke ten spyt voorsien dit in sy tyd aan ’n besondere behoefte aan opvoerbare stukke.

"Koringboere" het die plaaslewe en vyandskap tussen twee broers as boustof, maar dit is in wese slegs ’n oppervlakkige intrige-verhaal in dialoogvorm. Die oudste broer Herman en sy jonger maar meer suksesvolle broer Jan boer op ’n Bolandse koringplaas. Onderlinge jaloesie, verskil in politieke sienswyses en ontevredenheid oor plaasverdeling lei tot vyandskap tussen die broers, wat daartoe lei dat Jan se koringmied afgebrand word. Jan wreek hom dan op Herman deur hom van sy deel van die plaas te laat afstand doen.

Ook in "Die mense van Groenkloof" bly die uiterlike gebeure hoofsaak en is daar nie juis sprake van sielkundige motivering vir optredes nie. Hier is die ekonomiese agteruitgang tydens die depressiejare en onwettige diamanthandel die verhaaltema. Die eienaar van Groenkloof, Willem van der Merwe, loop die gevaar om deur droogte en depressie sy plaas Groenkloof te verloor. Hierdie plaas is naby die diamantdelwerye. Sy seun en erfgenaam, Andries, beplan om benede sy stand met Grieta, die dogter van die bywoner Piet Prins, te trou. Andries probeer die plaas red deur onwettige diamanthandel en val so in die strik war speurder Louw, ’n mededinger om Grieta se hand, vir hom stel. Dan volg die onrealistiese ontknoping wat voordelig is vir al die mense van Groenkloof.

"Meester" is meer geslaagd in sy uitbeelding van die ou Hollandse swerweronderwyser wat op sy swerftog die ewebeeld van sy oorlede vrou ontmoet en dan moet besluit of hy vir haar liefde moet veg of nie. Dit is in wese ’n botsing tussen droom en werklikheid, met die droom wat in de hoofkarakter se eensaamheid die enigste blywende werklikheid is. Die stuk speel af teen die einde van die agtiende eeu in die distrik Mosselbaai. "Op die trekpad" beeld teen die agtergrond van die groot droogte in die Karoo omstreeks 1925 die wedervaringe op trek uit, met die nasionale volkslewe as sentrale fokus. Die boodskap van loutering van die siel deur teenspoed word egter nie deur die handeling ondersteun nie. Die newemotief van die trekkerseun se liefdesverhouding met die dogter van die barmhartige uithelper doen afbreuk aan die sentrale tema.

"Die seeman" is ’n verwerking van "Hans-die-Skipper" vir die verhoog, maar dit slaag nie daarin om die roman tot die essensie van die toneel te verwerk nie. Die noodwendige inkorting van die verhaalgebeure beteken dat belangrike agtergrondinligting deur middel van dialoog vertel moet word, waardeur die vertelelement baie belangriker word as die uitbeeldingselement.

"Die siel van Suid-Afrika" is ’n volksangspel in twee bedrywe, waarin op allegoriese wyse die Groot Trek en die stryd om selfbehoud van die Afrikaner herdenk word.

"Die meul dreun en ander toneelwerk" bevat onder andere die titelstuk, wat ’n verwerking is van sy roman "Die meulenaar", wat as een van sy beste dramas beskou kan word. Malherbe wil hier nie ’n verhaal vertel nie, maar ’n karakter uitbeeld en dit bring die karakter van Faans in groter fokus. Die bundel bevat ook die Bybelspel "Demetrios", "Dala", "Die aandblom van Witsenberg", "Drakenstein" en ’n vertaling van Schiller se "Wilhelm Tell". "Dala" is ’n poging om die adel van getrouheid aan die volk uit te beeld en "Die aandblom van Witsenberg" is ’n romantiese eenbedryf.

"Drakenstein" word deur die skrywer getipeer as ’n “sangspelagtige stuk” en is ’n verwerking van sy sangspel.

"Die blom van Orleans" uit die digbundel "Rivier en veld" vir die verhoog. Hierin word ’n konvensionele driehoek-intrige sonder veel variasie uitgebeeld.

Met die Bybeldramas "Amrach, die tollenaar", "Demetrios", "Moeder en seun" en "Abimelech" sluit hy by sy Bybelromans aan deur grepe uit die Bybelse geskiedenis te neem as voorbeeld van volkswording. “"Amrach die tollenaar"” behandel ’n Bybelse motief met ’n te bewuste boodskap van volkswording onder vreemde oorheersing. Die drama speel af in Amrach die tollenaar se huis enkele dae na die kruisiging van Christus. Amrach se vrou Miriam het tot bekering gekom, wat lei tot Amrach se vertwyfeling en innerlike stryd. Hierdie drama kom sterk in aanmerking by toekenning van die Hertzogprys vir drama in 1935. "Demetrios" verskyn aanvanklik in "Die meul dreun en ander toneelwerk", maar word later ook apart gepubliseer. Die drama behandel die handel in silwerbeeldjies van Diana in Efese, waar Demetrios deur die prediking van Paulus tot bekering kom. Hierdie bekering geskied egter nie uit innerlike verandering nie, maar word van buite ingegee deur die siekte en genesing van sy kind. "Moeder en seun" is ’n versdrama uit die lewe van Asa, koning van Juda, en sy moeder Maäga. Asa is getrou aan Jehova en Maäga is ’n afgodedienaar. Die beste kenmerk van hierdie drama is die innerlike stryd van die koning tussen eerbied en verering vir sy moeder en plig teenoor Jehova. Die versvorm veroorsaak dat die dialoog geforseerd en kunsmatig voorkom. "Abimelech" het as hoofkarakter die eersugtige seun van die rigter Gideon uit die Bybel, wat al sewentig sy broers, op een na, doodmaak om so koning te word. Die ontsnapte broer Jotam veroorsaak sy ondergang en hy sterf deurdat ’n vrou ’n steen op hom werp. Intussen het Abimelech egter reeds begin walg aan sy eie wandade, sodat sy dood vir hom as ’n verlossing kom.

"Die uur van die rooi maan en ander eenbedrywe" bevat ’n aantal eenbedrywe, waarvan "Macherus" (’n uitbeelding van die Herodus-Salomé motief uit die Bybelse geskiedenis) en "Krom stompe" (waarin die monnik Rudolphus gekonfronteer word met sy jeugliefde Robina en dan bedenkings het oor sy keuse) die mees geslaagde is in hulle uitbeelding van die mens se stryd in die keuse tussen liggaamlike begeerte en geestelike verval. Ander eenbedrywe in hierdie bundel is "Die uur van die rooi maan" (waar ’n meisie met spiritistiese vermoëns saam met haar ontslape geliefde die hiernamaals binnegaan); "Vader se naam" (wat aantoon dat die skyn lelik kan bedrieg); "Die aanbod" (waarin ’n trotse weduwee broodnodige ekonomiese hulp weier van ’n man wat haar as jong meisie in die steek gelaat het); en "Staf of kroon" (waarin ’n monnik van Bologna, die ab Bernardo, die klooster opbou tot ’n instelling wat waardevolle diens aan die gemeenskap lewer, maar weggaan wanneer die stad hom daarvoor wil vereer omdat hy die gevare van mensehuldiging verstaan). "Fariseër" is ’n Bybelse drama wat die konflik behandel wat Jesus se lering in die huislike lewe inbring. "Hulle het ’n boom afgekap" is ’n nasionalistiese volksdrama met dieselfde tema as sy gedig "Bosrand" en hierdie bundel bevat ook die mitologiese eenbedryf "Goue appels", met karakters uit die Griekse mitologie. "Spel van blank en swart" is ’n uitbeelding van drie fases in die ontwikkeling van die rassewrywing in die land, uitgebeeld deur soliste en spreekkore. "Silo is krank" bevat die titelstuk gebaseer op die Bybelse gebeure van Eli en sy seuns, "Van mense en gode" (’n verwerking van Ovidius se verhaal oor die geskiedenis van Philemon en Baukis) en "In die Namib", beskryf as ’n tipe musiekspel van “fantasie en werklikheid”. "Die fariseër" is ’n Bybelspel. "Sisera" is ’n Bybeldrama waarin die stryd tussen Israel en die Filistyne om die grondgebied by Safed die sentrum vorm. Dit word dan ook ’n stryd tussen die heidense god Baäl en die God van Israel soos verteenwoordig deur Barak, met die eenheid van godsdiens en volk as die sentrale gedagte. Fragmente uit sy dramas "Koringboere", "Die mense van Groenkloof" en "Hans-die-Skipper" word in die versamelbundel "Afrikaanse letterkunde" opgeneem.

Benewens oorspronklike dramas verwerk hy ook van sy romans vir die verhoog, soos "Hans-die-skipper" wat "Die seeman" word, "Die meulenaar" wat "Die meul dreun" word en "Die skeur van Vaalspruit" wat "Boeta van Skeurfontein" word. Vertalings wat uit ander tale in Afrikaans van hom verskyn is die sosiaal-realistiese blyspel "Die skoonseun van Mnr. Poirier", na die Frans van Emile Augier en Jules Sandeau, William Shakespeare se "Die koopman van Venesië" en Friedrich Schiller se "Wilhelm Tell", laasgenoemde wat opgeneem word in "Die meul dreun en ander toneelwerk".

Malherbe se digkuns se waarde is meer beperk, al maak hy ook sy publikasie debuut in hierdie medium. Veral hinderlik in sy digkuns is sy geneigdheid tot “mooiskryf”, waardeur hy die inhoud deurgaans versier met “mooi” woorde wat weinig bydra tot die essensie van die gedig en in talle gevalle eerder die betekenis versluier as toelig. Sy simboliek is ook selde werklik oorspronklik en treffend. Opvallend in veral sy eerste bundels is die afwesigheid van die vaderlandse verse wat sy tydgenote se digkuns kenmerk, waarskynlik beïnvloed deurdat hy tydens die Anglo-Boereoorlog nie binne die oorlogsone was nie en daarna baie tyd in die buiteland deurgebring het. Reeds in hierdie stadium wend hy hom dus tot meer romantiese temas. Sy eerste digpogings verskyn onder die skuilnaam Runo in "De Goede Hoop", waarna sy eerste bundel, "Karroo blommetjies", in 1909 verskyn. Soos die titel aandui bevat dit hoofsaaklik natuurverse, waarvan ’n aantal voorheen in "De Goede Hoop" verskyn het. Hierdie bundel wyk af van tydgenootlike bundels van Celliers, Totius en Leipoldt veral daarin dat dit nie die bewoë gebeure van die Anglo-Boereoorlog aanspreek nie. Dit is nog hoofsaaklik jeugwerk, vol moralisering en gekenmerk deur ’n sterk Nederlands georiënteerde taalgebruik, onegte beelding en rymdwang. "Die berg"-siklus is gedigte oor die vroeë bewoners en eerste pioniers in Suid-Afrika, maar die romantiese inslag verdoesel die betekenis en die berg het as saambindende faktor nie genoeg simboliese waarde nie. "Warrelwind" bevat mooi ritmiese effekte, terwyl "Die lied van die nagwind" die stemming van die nagwind se geruis mooi weergee. "Klokgrassies" is ietwat meer geslaag en bevat vanaf die tweede druk die sonnet “"Slaap"”, wat deur sommiges as sy beste enkele gedig beskou word en by herhaling in al die vernaamste versamelbundels uit die Afrikaanse digkuns opgeneem word. Die kind wat rustig in die veiligheid van die arms van die vader aan die slaap raak, lei tot die simboliek van die volwassene wat net so in die arms van sy hemelse vader wil sterf. Ook "Die see is vol van ewigheid" kan as een van sy beste gedigte gereken word, aangesien hy hier daarin slaag om die rustelose deining en klaaglied van die see mooi in woorde vas te vang.

"Vir vryheid" is ’n eerste poging tot ’n epiese gedig in vrye verse met ongereelde rym. Dit beskryf die ontluikende liefde van Jan Bruwer en Gertruid de Kok met as agtergrond die einde van Piet Retief se geskiedenis uit die Groot Trek. Jan Bruwer het in die Kaap die hart van Sannie Jordaan gewen, maar die verhouding misluk omdat Jan en sy familie teen die trek gekant is. Later kom Jan op sy eie by die laer aan, waar beide Sannie en Gertruid is en ’n liefdesdriehoek ontstaan. Piet Jordaan, broer van Sannie, is ook verlief op Gertruid, wat die emosies verder aanwakker. Op ’n jagtog verongeluk Jan deur Piet se nalatigheid, waarna Gertruid vir Jan verpleeg en hulle liefde verseël word. Die afwagting wanneer Retief en sy burgers uitry na Dingaan se stat toe, die moord op Retief en sy manne en die daaropvolgende moorde op die Voortrekkerlaers word alles uitgebeeld. Jan sterf ’n heldedood in sy poging om die laers by Bloukrans te waarsku van die naderende gevaar. Hy word uitgebeeld as die jong boom wat om die ou stam strengel, waar die oue as wortel en beginpunt dien vir die nuwe. Hierdie epos het ’n tekort aan bindingselemente, met die verteller wat ook soms onnodige verklarings oor die verhaal lewer. Enkele landskapsketse is egter verdienstelik. Die bekende gedig "Middernag" wat die nadersluipende Zoeloemag rondom die weerlose laers van die Voortrekkers na die moord op Piet Retief uitbeeld, kom uit hierdie bundel. "Die timmerma"” is eweneens ’n poging tot ’n epos, waarin die arbeid verheerlik word, ’n tema wat later in sy romans ook ’n belangrike rol speel. Die timmerman Gysbert Gouws keer na die Anglo-Boereoorlog terug uit ballingskap en vind na ’n lang soektog sy dood gewaande dogter Sarie Gouws in ’n weeshuis. Mooi is die uitbeelding van die ongelukkige timmerman wat tydens sy soektog sy verdriet aand na aand in die hotel wil wegdrink en wat met sy besoek aan die kerk en die aanhoor van die predikant ’n beslissende wending in sy lewe bereik. Malherbe slaag daarin om op ’n eenvoudige wyse hierdie droewige lewensgang uit te beeld en die timmerman se emosies relevant voor te stel. "Langsaam lui die koperklok" is knap klanknabootsing. Die epos is heg gestruktureer en word in agt afdelings ingedeel, telkens ingelei deur ’n liriese voorspel. Hierdie is waarskynlik Malherbe se mees geslaagde lang gedig. "Die skaduwee van ’n vrou" is ’n minder geslaagde epos oor ’n liefdesdriehoek, waarin die ondergang beskryf word van twee vriende, Albert en Freek, wat saam op die plaas Ganskuil boer. Hulle stry om die liefde van dieselfde vrou, Emma. Freek kuier in die geheim by Emma, maar word siek en Emma kom hom besoek, waarna sy en Albert op mekaar verlief raak. Freek verneem dat hulle op troue staan en konfronteer vir Albert op die berg. In hulle geveg stort beide van die kranse af. Die romantiek seëvier in hierdie epos, met weinig sielkundige motivering vir die karakters se aksies.

"Rivier en veld" is ruimer in tematiek as sy vorige bundels en bevat gedigte oor Bybelse insidente uit die lewe van Jesus (met "Die Sabbat" en "Na die land van Gadara" noemenswaardig), die plaaslewe en gehegtheid aan grond en arbeid en die natuurkragte. Hierdie is alles temas wat later meer uitvoerig ook in sy prosa tot uiting kom. Verder is daar die spook-ballade "Antjie Somers", terwyl die idille "Bosrand" die konflik uitbeeld tussen die bodemvaste vader oom Jakob en sy materialistiese seun Hendrik, laasgenoemde wat die erfplaas wil prysgee vir geld. Drie taferele beeld die lewe van die Paarlse Hugenote uit ongeveer 1701 uit. Hierdie bundel bevat ook die sangspel "Die blom van Orleans", wat eerder as drama getipeer kan word en later as "Drakenstein" verwerk is tot ’n geleentheidstuk vir die Hugenotefees in Bloemfontein in 1939 en daarna in "Die meul dreun en ander toneelwerk" opgeneem word. "Somerdae" bestaan uit twee afdelings, waarin die eerste stemmingsverse bevat. Hier is dit die seegedigte (veral "Verby") wat mooi is in hulle weergawe van die geruis van die branders en die kleurespel van die waters. Die tweede afdeling bevat ballades, waaronder die geslaagde "Jakob Ontong", wat beïndruk met sy treffende sienings en beelde, die nabootsing van die kitaarspel in die klank en die vars gebruik van ’n ou refrein. Jakob Ontong is vol wraakgedagtes nadat Saartjie Dawids hom bedrieg het en maak ’n verbond met die duiwel (Damoen) dat hy in ruil vir sy siel sal leer om ghitaar te speel en elke middernag vir Saartjie sal kan kwel. Ander noemenswaardige verse is "Die versoeking" (van Jesus), "Die Wolfhuis" (’n ballade oor Mintor se seun wat sterf omdat hy sy pa in die wolfhuis van honger laat sterf het) en "Jan Gebhart", terwyl "Antjie Somers" weereens hier opgeneem is. In "Die rooivlerkspreeu" word hierdie voël se lied die simbool van romantiese verdriet. Dekker beskou "Somerdae" as Malherbe se beste digbundel. "Die siel van Suid-Afrika" bevat nasionaal-godsdienstige sange, vol retoriek en woordversiering, geskryf as geleentheidstuk vir die Voortrekkerjaar in 1938. Die stuk bevat weinig of geen handeling nie en is ’n lang debat in rolverdeling oor die pad na die volksbestemming en die hindernisse daartoe. "Brood op die weg" is ’n bundel met vaderlandsverse, waarin slegs "Padwerkers", "Lakeie" en ’n paar godsdienstige gedigte soos "Die sonde" noemenswaardige poëtiese waarde het. Die bundel sluit af met ’n aantal proewe van Gesangbewerkings.

"Duine en pioniere" se titel dui reeds aan dat die bundel hoofsaaklik natuurverse in die "Duine" afdeling bevat, terwyl die afdeling onder die titel "Pioniere" gedigte insluit oor die lewe en belang van die blanke pioniere in Suid-Afrika. In hierdie bundel is die versobering in taalgebruik opmerklik, hoewel dit steeds te woordryk is en oordadige beelde die betekenis verwar. Die verse in die eerste afdeling het dikwels ’n vae filosofiese gedagte en ondertoon van sondebesef as grondslag. Hier is dit slegs "Deuskant die duine staan my kluis" en "Die aandlug val op vuil, gebreekte ruite" wat noemenswaardig is, laasgenoemde ’n uitbeelding van ’n toneel uit die agterbuurte. Die tweede afdeling se gedagtegang is meer logies en direkter van segging. Die bundel sluit af met ’n "Voorspel vir ’n drama", waarin die geeste van die inheemse inwoners en die blankes redeneer oor hulle bestaansreg in Suid-Afrika, wat afsluit met ’n sombere waarskuwing aan die blanke heersers.In "Kruis en kraai" is die kruis simbool van liefde en opoffering, terwyl die kraai die draer is van onheil, dood en vernietiging. Die bundel bevat dan oorwegend verhalende en moraliserende gedigte oor Christus- en doodsmotiewe. In enkele gedigte word die rassetema en die naderende botsing tussen rasse ook aangespreek. "Agterland" sluit sy gepubliseerde digterlike arbeid af. In 1954 stel C.M. van den Heever ’n keur uit sy gedigte saam onder die titel "Uitgesoekte gedigte van Malherbe".

Sy gedigte word in ’n menigte bloemlesings opgeneem, waaronder "Groot verseboek", "Die Afrikaanse poësie in ’n duisend en enkele gedigte", "Digters en digkuns", "Digterstemme", "Digters en digsoorte", "Afrikaanse verse", "Afrikaanse letterkunde", "Uit ons digkuns", "Junior verseboek", "Die junior digbundel", "Nuwe klein verseboek", "Afrikaanse natuurpoësie", "Afrikaanse ballades", "Goudaar", "Uit ons letterkunde", "My Afrikaanse verseboek", "Voorspraak" en "Die tweede gerf". Van sy gedigte verskyn ook in tydskrifte soos "Die Brandwag", "De Goede Hoop", "Helikon", "Die Huisgenoot", "Jaarboek van die Afrikaanse Skrywerskring", "Die Kerkbode", "Die Ruiter", "Skoolblad", "Tydskrif vir Letterkunde" en "Die Volksblad". Hy werk aktief mee aan die beryming van die gesange in Afrikaans en is onder andere verantwoordelik vir Gesang 168 ("Winter"), 171 ("Geloftedag"), 179 ("Moregesang") en 180 ("Aandgesang"). Verder stel hy die bloemlesing "Afrikaanse verse" saam uit die Afrikaanse digkuns, wat na sy dood deur F.V. Lategan omgewerk en uitgebrei word, terwyl "Afrikaanse letterkunde" (telkens hersien en bygewerk) ’n versamelbundel uit Afrikaanse gedigte, prosa en drama is, wat op die skoolmark gerig is.

Ten tye van sy sestigste verjaarsdag in 1941 word die huldigingsbundel "D.F. Malherbe, die mens en sy kuns" aan hom oorhandig. Die koshuis Huis Malherbe van die Universiteit van die Oranje-Vrystaat word na hom vernoem en die beeldhoudster Daniella Geldenhuys maak later ook ’n borsbeeld van hom wat hier sy staanplek kry. Die Raad van hierdie universiteit benoem hom in 1942 as ereprofessor. Hy ontvang eredoktorate van die Potchefstroomse Universiteit vir Christelike Hoër Onderwys op 14 April 1957, die Universiteit van die Oranje-Vrystaat op 5 Junie 1959 en die Universiteit van Stellenbosch op 29 Julie 1959. Die Suid-Afrikaanse Akademie vir Wetenskap en Kuns ken in 1933 ’n Erepenning aan hom toe vir sy werk as taaladviseur met die eerste Afrikaanse Bybelvertaling, terwyl hulle ook die Stalsprys vir Taalkunde in 1959 aan hom toeken. Hy word in 1963 tot erelid van die Akademie verkies. In 1968 verower hy die Federasie van Afrikaanse Kultuurverenigings (FAK) se erepenning vir volksdiens en die Afrikaanse Studentebond se erepenning word ook in hierdie jaar aan hom toegeken.

By verskeie geleenthede huldig instansies hom ook met feeste. Op sy sewentigste verjaarsdag in 1951 word hy op hierdie manier gehuldig deur die Afrikaanse Skrywerskring in Johannesburg, Bloemfontein en Pretoria, terwyl die eerste minister, advokaat J.G. Strijdom, die hoofspreker is op ’n soortgelyke fees ter geleentheid van sy 75e verjaarsdag wat op 8 Augustus 1956 by die Universiteit van die Witwatersrand gehou word. Op 7 April 1969 word hy op ’n huldigingsaand deur die Suid-Afrikaanse Akademie vir Wetenskap en Kuns gehuldig as die persoon wat verantwoordelik was dat Afrikaans in die dertigerjare die amptelike voertaal aan die Universiteitskollege van die Oranje-Vrystaat geword het.

Verskeie doktorsgrade en meestersgrade word toegeken op grond van navorsing in sy letterkundige nalatenskap. Dit sluit in W.J. Badenhorst se "D.F. Malherbe in arbeid en strewe" (D.Litt.-graad, Universiteit van Pretoria, 1945), C.G. Botha se "D.F. Malherbe – ’n beskouing van sy prosa met beklemtoning van die vernaamste kenmerke van sy kuns" (M.A.-graad, Universiteit van Pretoria, 1941), S.W. Burger se "Stilistiese beskouings oor die prosa van D.F. Malherbe" (M.A.-graad Universiteit van Stellenbosch, 1938), Jacob Alexander de Coning se "Stof en vorm: ’n ondersoek na die gebruik van die Bybelse dokumente in sekere dramas en romans van D.F. Malherbe" (Ph.D.-graad, Universiteit van die Witwatersrand, 1963), Theo Pauw se "Woordsamestelling en taalvernuwing in die prosa van D.F. Malherbe" (Universiteit van Stellenbosch, 1940) en W.H. Vos se "Malherbe se Bybelromans" (Universiteit van Suid-Afrika, 1942).

Die Hoërskool D.F. Malherbe in Walmer in Port Elizabeth en die Laerskool D.F. Malherbe in Vanderbijlpark is na hom genoem.







</doc>
<doc id="49526" url="https://af.wikipedia.org/wiki?curid=49526" title="Themistokles">
Themistokles

Themistokles (Grieks: Θεμιστοκλῆς; "Glorie van die Wet"); c. 524–459 v.C., was 'n Atheense politikus en generaal. Hy was een van 'n nuwe geslag politici wat opgang gemaak het in die vroeë jare van die Atheense demokrasie, tesame met sy groot teenstander Aristides. As politikus was Themistokles 'n populis, met as steungroep die laer Atheense stande, terwyl hy meerendeels met die Atheense adelstand oorhoeks was. In 493 v.C. verkose as archont, het hy stappe gedoen om die Atheense vlootmag te versterk, wat 'n herhalende tema in sy politieke loopbaan sou word. Tydens die eerste Persiese inval in Griekeland, het hy geveg in die Veldslag van Marathon, en was moontlik een van die 10 Atheense "strategoi" (generaals) in daardie konflik.

In die jare ná Marathon, en in die aanloop tot die tweede Persiese inval het hy die mees vooraanstaande politikus in Athene geword. Hy was steeds 'n voorstander van 'n sterk Atheense vloot, en in 483 v.C. het hy die Atheners oorreed om 'n vloot van 200 trireme te bou; hierdie vaartuie sou deurslaggewend wees in die daaropkomende stryd teen Persië. Tydens die tweede inval, was hy effektief die bevelvoerder oor die Griekse bondgenote se vloot by die seeslae van Artemisium en Salamis. Danksy dié strategiese skuif deur Themistokles, het die Bondgenote by Salamis oor al die voordele beskik, en die deurslaggewende Griekse sege daar was die draaipunt van die inval, wat die volgende jaar beëindig is deur die oorwinning oor die Perse by die Veldslag van Plataia.

Na beëindiging van die konflik, was Themistokles steeds toonaangewend onder die Atheense politici. Hy het hom egter die ergernis van Sparta op die hals gehaal, deur opdrag te gee dat Athene se skanse herbou moes word, terwyl 'n opvatting dat hy arrogant sou wees, begin het om hom van die Atheners te vervreem. In 472 of 471 v.C., is hy geostrakeer, en het in bannelingskap na Argos gegaan. Die Spartane het nou die geleentheid gesien om weg te doen met Themistokles, en het hom geïmpliseer in die verraderlike komplot van hulle eie generaal Pausanias. Themistokles het gevolglik uit Griekeland gevlug, na Klein-Asië, waar hy in diens getree het van die Persiese koning Artasasta I. Hy is aangestel as goewerneur oor Magnesië, waar hy dan gewoon het vir die res van sy lewe.

Themistokles is oorlede in 459 v.C., waarskynlik aan natuurlike oorsake. Themistokles se reputasie is postuum in ere herstel, en hy is erken as 'n held van die Atheense (en inderdaad Griekse) saak. Themistokles kan steeds redelikerwys beskou word as "die man wat die mees intrumentele bydrae gelewer het tot die heil van Griekeland" in die aangesig van die Persiese bedreiging, soos Plutarchus hom dan ook beskryf. Sy maritieme beleid sou ook 'n blywende gevolg op Athene hê, aangesien die vlootmag die hoeksteen sou word van die Atheense ryk en die goue era. Thukydides was van mening dat Themistokles "'n man was wat die onmiskenbare tekens van genialiteit vertoon het; inderdaad, in hierdie opsig maak hy aanspraak op ons bewondering op 'n heel buitengewone en ongeewenaarde wyse".

Antieke bronne

Moderne bronne


</doc>
<doc id="49530" url="https://af.wikipedia.org/wiki?curid=49530" title="Love Parade">
Love Parade

Die Love Parade (in Duits dikwels ook gespel as Loveparade of Love-Parade) was 'n dansfees wat vanaf 1989 jaarliks (behalwe vir 2004, 2005 en 2009) plaasgevind het en met altesaam sowat twaalf miljoen besoekers sedert sy stigting die grootste dansfees ter wêreld was. Die fees is tussen 1989 en 2006 in Berlyn gehou en in 2007, 2008 en 2010 op verskeie plekke in die Ruhrgebied (deelstaat Noordryn-Wesfale).

Die 19de Love Parade op 24 Julie 2010 in Duisburg is deur 'n stormloop oorskadu waarin twintig mense dood en meer as 500 beseer is. Die ongeluk het wêreldwyd opslae gemaak. Die laaste organiseerder van die Love Parade, Rainer Schaller, het bekend gemaak dat daar in die toekoms geen Love Parade meer sal plaasvind nie.

Die eerste Love Parade is in die somer van 1989 in Wes-Berlyn deur Matthias Roeingh (meer bekend onder sy kunstenaarsnaam Dr. Motte) in samewerking met sy vriendin Danielle de Picciotto in die lewe geroep. Die dansfees, waaraan aanvanklik net 150 mense deelgeneem het, het mettertyd tot 'n reusebyeenkoms van tegnomusiek-geesdriftiges gegroei en in 1999 sowat 1,5 miljoen besoekers gelok. Ná 'n onderbreking in 2004 en 2005 en die ontwikkeling van 'n nuwe konsep is die dansfees in 2006 weer met meer as een miljoen deelnemers in Berlyn gehou. Die volgende Love Parade sou op 7 Julie 2007 weereens in die Duitse hoofstad plaasvind, maar in Februarie is dit deur die organiseerder, die "Loveparade Berlin GmbH", gekanselleer aangesien dit nog nie deur die Berlynse owerheid goedgekeur was nie.

Stede dwarsoor Europa het meegeding om Berlyn as gasheerstad te vervang, en op 15 Junie 2007 is bekend gemaak dat die Love Parade vir 'n tydperk van vyf jaar in die Ruhrgebied gehou sou word. Die volgende Love Parades het op 25 Augustus 2007 in Essen (1,2 miljoen besoekers), op 19 Julie 2008 in Dortmund (1,6 miljoen besoekers) en op 24 Julie 2010 in Duisburg (tussen 200 000 en 1,4 miljoen besoekers) plaasgevind. In 2011 sou Gelsenkirchen die gasheerstad wees.



</doc>
<doc id="49532" url="https://af.wikipedia.org/wiki?curid=49532" title="Franklin D. Roosevelt">
Franklin D. Roosevelt

Franklin Delano Roosevelt [ˈfɹæŋklɪn ˈdɛlənoʊ ˈɹoʊzəvɛlt] (* 30 Januarie 1882 in Hyde Park, New York; † 12 April 1945 in Warm Springs, Georgia) was vanaf 1933 tot sy afsterwe in 1945 die 32ste President van die Verenigde State.

Franklin D. Roosevelt het as kandidaat van die Demokratiese Party gestaan en is ná sy eerste ampstermyn drie keer herverkies (in 1936, 1940 en 1944). Hy is sodoende die enigste president van die VSA wat dié amp vir meer as twee termyne beklee het. Vanweë die internasionale situasie, wat deur die uitbreek van die Tweede Wêreldoorlog oorheers is, het Roosevelt besluit om vir 'n derde en vierde ampstermyn te staan - ongeag die vrywillige selfbeperking van Amerikaanse presidente wat oorspronklik deur George Washington ingevoer is.

Eers met die 22ste wysiging van die Amerikaanse grondwet ("22nd Amendment to the U.S. Constitution") in 1947 is daar sedert 1951 'n formele beperking tot twee ampstermyne.

Roosevelt word ook onthou vir die Leen-en-pagwet wat deur die Amerikaanse kongres goedgekeur is op 11 Maart 1941 wat Amerika indirek betrokke gemaak het by die Tweede Wêreldoorlog.

Hy het die pessimiste egter verkeerd bewys en is na sy eerste ampstermyn 3 keer herkies - iets wat nooit voorheen in die Amerikaanse geskiedenis gebeur het nie. Onder sy leiding het die VSA in 1940 tot die Tweede Wêreldoorlog toegetree. 

Hy word as die VSA se belangrikste president van die eeu beskou. Franklin Delano Roosevelt, wat op 30 Januarie 1882 in Hyde Park, New York, gebore is, was die enigste seun van 'n skatryk familie van Nederlandse afkoms. 

Na sy hoërskoolopleiding het hy aan die universiteite van Harvard en Columbia gestudeer en later as advokaat gepraktiseer. Nie sy studies of sy regsloopbaan was besonder geslaag nie. In 1910 het hy besluit om tot die politiek toe te tree. Met die slap het hy die voorbeeld van sy neet Theodore Roosevelt, wat van 1900 tot 1908 president van die VSA was, gevolg. Teen die algemene verwagting in het hy daarin geslaag om as die Demokratiese Party se kandidaat 'n tradisioneel Republikeinse setel as lid van die Senaat in die staat New York te verower. 

Hy het gou reeds die aandag op hom gevestig deur ŉ belangrike rol te speel in die politieke stryd teen "Tammany Hall", die korrupte Demokratiese politieke instelling van die stad New York. Hy het later weer gereeld met die instelling probleme ondervind, maar toe hy beset dat dit nie so maklik tot niet gemaak kon word nie, het hy op 'n afstand samewerking probeer bewerkstellig. 

Roosevelt het reeds in die eerste jare van sy politieke loopbaan tot ŉ progressief ontwikkel. Die progressiwisme was in die eerste 20 jaar van die 20e eeu 'n belangrike politieke stroming van gematigde hervormers in die VSA. Die groep wou die nywerheidsamelewing suiwer. Sy politieke loopbaan het uiters voorspoedig verloop. In 1912 het Roosevelt een van Woodrow Wilson se eerste aanhangers geword, en toe Wilson in November 1912 tot president verkies word, het hy Roosevelt as onderminister van vlootsake in sy kabinet aangestel. 

Na die uitbreek van die Eerste Wêreldoorlog in 1914 het hy hom vir groot uitbreidings in die Amerikaanse vloot beywer. In 1920 was Roosevelt die Demokratiese Party se kandidaat vir die vise-presidentskap. Na die Demokrate se verkiesingsnederlaag het Roosevelt die sakewêreld betree. Skaars 'n jaar later, in Augustus 1921, het hy 'n ernstige polioaanval gehad wat hom byna sy lewe gekos het en hom, in groot mate in sy onderlyf verlam het. 

Hy het egter met ongekende taaiheid vir sy liggaamsherstel geveg en uiteindelik met 'n ingewikkelde loopysterstelsel oor die weg leer kom. Hy kon egter net klein entjies loop en moes by trappe opgedra word. 

Ondanks die terugslag het hy later dinamiese verkiesingsveldtogte gevoer. Baie mense het nie beset dat sy onderlyf so te sê geheel en al verlam was nie. Na sy siekte het hy, wat die politiek betref, aanvanklik op die agtergrond gebly. Hy het egter as doeltreffende bemiddelaar tussen strydende groepe in die Demokratiese Party opgetree. Sy vrou, Anna Eleanor Roosevelt (1884-1962), 'n verlangse niggie met wie hy in 1905 getroud is, het in die tyd tot een van sy beste politieke agente ontwikkel. 

Sy het haar inkennigheid oorkom, 'n goeie spreekster geword en het haar veral vir die armes beywer. In 1924 en in 1928 het Roosevelt vir Alfred Emanuel Smith (1873-1944), goewerneurvan die staat New York, tydens die Demokratiese konvensie as kandidaat vir die presidentskap gesteun. Smith het egter in 1928, toe hy wel as Demokratiese kandidaat aan die verkiesing deelgeneem het, die stryd teen die Republikein Herbert Hoover verloor. 

Tog was daar in die verkiesing van 1928 al ŉ swaai na die Demokratiese Party. Hierdie neiging het in die dertigerjare reusagtige afmetinge aangeneem. In 1928 het Roosevelt hom as goewerneur van die staat New York verkiesbaar gestel en met 'n klein meerderheid gewen. Twee jaar later is hy met 'n oorweldigende meerderheid herkies. 

Tydens sy eerste ampstermyn het hy nie veel gedoen om die ellende wat deur die ekonomiese krisis veroorsaak is, te verlig nie en was hy nie veel meer progressief as Hoover nie. Toe dit egter in 1930 duidelik geword het dat die krisis besonder ernstig is en dat dit jare sou duur, het Roosevelt noodlenigingshulp gereël en in 1931 het die Emergency Relief Administration tot stand gekom. Roosevelt se beleid as goewerneur was nou, in teenstelling met die van sy kollegas, vernuwend en hoopvol. 

In 1932 het dit duidelik geword dat Roosevelt die beste kandidaat was om president Hoover te verslaan. Na 'n kwaai stryd met die konserwatiewe element in die party het hy inderdaad in dieselfde jaar die Demokratiese kandidaat geword en die verkiesing gewen. 

Hy het 'n opgewekte verkiesingsveldtog gevoer en hy het ook beloof om pogings aan te wend om die krisis te oorbrug. Sy verkiesingsbeloftes het egter nie beteken dat hy progressief was nie: in sy hart was hy konserwatief. Hy was egter 'n besonder buigsame politikus en by uitstek 'n pragmatis. So was hy byvoorbeeld 'n teenstander van tekorte op die begroting, maar as dit noodsaaklik vir die verligting van die krisis was, het hy sy konserwatiewe opvattinge opsygeskuif. 

Dit het tydens sy jare as president die grondslag van sy optrede gebly: 'n pragmatiese konserwatisme, wat in die destydse politieke klimaat bykans revolusionêr was. As politikus was Roosevelt, ondanks enkele foute, besonder suksesvol. Hy het die kuns van gee en neem goed verstaan en het daarin geslaag om die skynbaar onversoenbare te versoen. Ten einde politieke konsensus teweeg te bring, het Roosevelt in 1933 met 'n mengsel van progressiewe en konserwatiewe maatreëls begin. 

Hy het ook vooraanstaande Republikeine in sy kabinet opgeneem. Die strewe na konsensus het met verloop van tyd egter vergeefs geblyk te wees: die haat van die konserwatiewes, wat hom minagtend "that man in die White House" genoem het, het steeds toegeneem. Tegelykertyd het die minderbevoorregtes se toegeneentheid teenoor die president toegeneem. Onder Roosevelt het die presidentskap egter verander. Die Wit Huis het die brandpunt van regeringsbedrywighede geword terwyl die president ook op wetgewende gebied uiters aktief geword het - 'n patroon wat in die VSA nie gebruiklik was nie. 

Teen die einde van die dertigerjare was dit vir die Kongres vanselfsprekend om op inisiatiewe uit die Wit Huis te wag as daar iets moes gebeur. In September 1939 het Roosevelt die ontwikkeling vasgelê deur die instelling van die Executive Office of the President. In dieselfde jaar het die Bureau of the Budget gevolg, waardeur die president voortaan die meeste se in die begroting gekry het. Roosevelt was die eerste president wat beset het hoe om die media tot sy voordeel aan te wend. 

In sy beroemde " fireside chats" vir die radio het hy sy landgenote as ŉ begrypende vader toegespreek. Hy het ook tweeweeklikse perskonferensies ingestel en dit was nie meer nodig om vrae voor die tyd in te dien nie. Die konferensies het hy ook met kwinkslae opgevrolik. Waar Hoover een man in diens gehad het om die briewe aan die president te beantwoord, het Roosevelt se optrede gou reeds vereis dat hy 50 mense vir die doel in diens moes neem. 

Na heelwat onenigheid in die Demokratiese Party en na lang onsekerheid, het Roosevelt besluit om hom in 1940 vir 'n derde termyn herkiesbaar te stel - iets wat nog nooit voorheen in die VSA gebeur het nie. Hoewel hy die gematigde Wendell Lewis Willkie (1892-1944) redelik maklik verslaan het, was daar nie sprake van die oorweldigende meerderheid van 1936 nie. Roosevelt het die gevaar van die situasie in Europa al teen die einde van die dertigerjare ingesien. 

Die Amerikaanse volk het egter ŉ isolasionistiese houding gehad: hulle wou so min moontlik met die Europese konflik te doen hê. Roosevelt het sy landgenote nie daadwerklik probeer oorhaal om by die Tweede Wêreldoorlog betrokke te raak nie en het in sy verkiesingsveldtog van 1940 belowe dat Amerikaanse soldate nie in die oorlog sou hoef te veg nie. Hy het Brittanje egter met wapens en ander oorlogstoerusting gesteun. 

Die Japanners se aanval op Pearl Harbor (7 Desember 1941) het Roosevelt laat besluit om die VSA daadwerklik tot die oorlog te laat toetree. Tot kort voor sy dood was hy op besonder goeie voet met Winston Churchill. In die hoop dat goeie persoonlike verhoudings ŉ belangrike bydrae tot 'n stabiele en vreedsame na-oorlogse wêreld sou lewer, het Roosevelt sy bes gedoen om ook op goeie voet met Stalin te bly. 

Hy word algemeen daarvan beskuldig dat hy teen die einde van die oorlog te toegeeflik teenoor Stalin was; hieroor het hy hom selfs Churchill se gramskap op die hals gehaal. Sedert Junie 1944 het Roosevelt se gesondheid kwaai agteruitgegaan. Tog was hy van mening dat hy die presidentskap in die moeilike oorlogsomstandighede nie aan ŉ onervare man kon oorlaat nie en het hom vir 'n vierde ampstermyn beskikbaar gestel. Ook die verkiesing het hy gewen deur Thomas E. Dewey (1902-1971) te verslaan. 

Die meerderheid was egter selfs kleiner geleke met die vorige verkiesing. Twee maande na die konferensie van Jalta, waar hy baie siek voorgekom het, is hy op 12 April 1945 dood aan bloeding op die brein - 'n maand voor die Duitse oorgawe.




</doc>
<doc id="49539" url="https://af.wikipedia.org/wiki?curid=49539" title="Ioniese Opstand">
Ioniese Opstand

Die Ioniese Opstand, en gepaardgaande opstande in Aeolis, Doris, Siprus en Karië, was militêre opstande deur verskillende kusstreke van Klein-Asië teen die Persiese bewind, wat geduur het van 499 v.C. tot 493 v.C.. Die kernoorsaak van die rebellie was die ontevredenheid van die Griekse stede van Klein-Asië met die tiranne wat deur Persië oor hulle aangestel is, benewens die individuele optrede van twee Milesiaanse tiranne, Histiaeus en Aristagoras. 

Die stede van Ionië is deur Persië verower in c. 540 v.C., en is daarop regeer deur plaaslike tiranne, wat benoem is deur die Persiese satraap in Sardis. In 499 v.C. het die toenmalige tiran van Miletus, Aristagoras, 'n gesamentlike ekspedisie geloods met die Persiese satraap Artaphernes om Naxos in die Kyklade in te palm, ten einde sy invloed uit te brei. Die sending was 'n debakel, en in die verwagting dat sy ontslag as tiran op hande was, het Aristagoras verkies om die hele Ionië op te rui tot rebellie teen die Persiese koning Darius die Grote.

In 498 v.C., met die bystand van Atheense en Eretrese troepe, het die Ioniërs opgemars na Sardis, dit ingeneem en afgebrand. Op hulle terugreis na Ionië daarenteen, is hulle agtervolg deur Persiese troepe, en beslissend verslaan by die Veldslag van Efese. Hierdie kampanje was die enigste offensiewe aksie deur die Ioniërs, wat daaropvolgend slegs defensief opgetree het. Die Perse het gereageer deur in 497 v.C. 'n drieledige aanval uit te voer gemik op die herowering van die afgeleë streke van die opstand, maar die uitbreiding van die opstand na Karië het meegebring dat die grootste weermag, aangevoer deur Daurises, daarheen verplaas is. Alhoewel die kampanje na Karië aanvanklik goed afgeloop het vir die Perse, is hul weermag uitgewis in 'n lokval by die Veldslag van Pedasus. Dit het 'n dooiemat meegebring vir die res van 496 en 495 v.C..

Teen 494 v.C. is die Persiese weermag en vloot hergegroepeer, en het hulle 'n direkte aanval geloods op die brandpunt van die opstand, naamlik Miletus. Die Ioniese vloot het gepoog om Miletus ter see te verdedig, maar is beslissend verslaan in die Seeslag van Lade, na oorlopery van die Samiane. Die Perse het beleg gelê op Miletus, dit ingeneem, en die bevolking in slawerny geplaas. Hierdie dubbele terugslag het die opstand effektief beëindig, en die Kariërs het gevolglik aan die Perse oorgegee. Die Perse het die jaar 493 v.C. gewy aan die onderwerping van die stede aan die weskus wat steeds teen hulle weerstand gebied het, voor daar eindelik vredesterme aan Ionië voorgelê is, wat algemeen beskou is as beide regverdig en eerlik.

Die Ioniese Opstand was die eerste opsienbare konflik tussen Griekeland en die Persiese ryk, en het as sodanig die eerste fase van die Grieks-Persiese oorloë verteenwoordig. Alhoewel Klein-Asië weer in die Persiese koninkryk opgeneem is, het Darius 'n vaste voorneme gemaak om Athene en Eretria te straf vir hul ondersteuning van die opstand. Boonop het hy die oordeel gefel dat die menigte stadstate van Griekeland 'n voortgesette bedreiging inhou vir die stabiliteit van sy Ryk, en het Darius dan die besluit geneem om die hele Griekeland te verower. In 492 v.C. sou die eerste Persiese inval in Griekeland begin, die volgende fase van die Grieks-Persiese oorloë en 'n direkte reaksie op die Ioniese Opstand.

Die Ioniese Opstand was hoofsaaklik van belang as die inleidende hoofstuk en aanleidende faktor tot die Grieks-Persiese oorloë, wat die twee invalle in Griekeland ingesluit het asook die beroemde veldslae van Marathon, Thermopylae en Salamis. Vir die Ioniese stede self, het die opstand geëindig in mislukking, en aansienlike verliese, beide materieel en ekonomies. Met die uitsondering van Miletus, het hulle betreklik gou herstel, en het gedy onder Persiese bewind vir die volgende veertig jaar. Vir die Perse, was die opstand beduidend deurdat dit hulle betrek het in 'n uitgerekte konflik met die state van Griekeland, wat sou voortduur vir vyftig jaar, waartydens hulle aansienlike verliese sou opdoen.

Militêr is dit moeilik om besonder veel gevolgtrekkings uit die Ioniese Opstand te maak, behalwe vir die strategië wat die Grieke en die Perse by mekaar kon leer (of nie geleer het nie). Dit blyk byna seker dat die Atheners, en die Grieke in die algemeen, beïndruk was met die mag van die Persiese ruitery, en in die daaropvolgende kampanjes, word dikwels omsigtigheid bemerk by Griekse weermagte wanneer 'n konfrontasie met die ruitery op hande was. Daarteenoor het die Perse blykbaar nie die potensiaal van die Griekse hopliete as swaar infanterie besef of opgemerk nie. By die Veldslag van Marathon, in 490 v.C., het die Perse min ag geslaan op 'n mag wat hoofsaaklik uit hopliete bestaan het, wat dan op hul eie neerlaag uitgeloop het. Verder het die Perse, ten spyte van hul geleentheid om swaar infanterie te werf in die kroongebied, die tweede inval in Griekeland aangepak sonder om die hulpbron te benut, en het dan weereens gedugte teëstand ervaar by kontakte met die Griekse magte. Dit is moontlik dat, weens die gemak waarmee hul oorwinnings oor die Grieke te Efese behaal is, en die soortgelyk bewapende magte betrokke by die veldslae van die Marsyasrivier en Labraunda, die Perse eenvoudig die militêre voordeel van die hopliete-falanks geringgeskat het— tot hul eie verlies.




</doc>
<doc id="49541" url="https://af.wikipedia.org/wiki?curid=49541" title="James Madison">
James Madison

James Madison (* 16 Maart 1751, † 28 Junie 1836) was 'n Amerikaanse politikus en politieke filosoof wat tussen 1809 en 1817 die amp van President van die Verenigde State beklee het; hy was die vierde president. Hy word daarnaas as een van die Stigtingsvaders van die Verenigde State beskou. Tydens sy ampstermyn het Louisiana (30 April 1812) en Indiana (11 Desember 1816) die 18de en 19de deelstate van die Verenigde State van Amerika geword.

Madison het die belangrikste bydrae tot die Amerikaanse grondwet gelewer sodat na hom dikwels as die "Vader van die Grondwet" verwys word. In 1788 het hy meer as 'n derde van die "Federalist Papers" geskryf, 'n invloedryke kommentaar op die Amerikaanse grondwet.

Madison was die eerste president wat tot verteenwoordiger van die Amerikaanse Kongres verkies is. Hy was 'n leier in die 1ste Kongres van die Verenigde State waar hy talle basiese wette ontwerp het en ook verantwoordelik was vir die eerste tien wysigings van die grondwet (wat na bewering op Virginië se Verklaring van Menseregte gebaseer was). Derhalwe staan hy ook bekend as die "Vader van die "Bill of Rights"". As 'n politieke teoretikus het hy veral die oortuiging aangehang dat die nuwe republiek die regte van individue deur middel van wigte en teenwigte ("checks and balances") teen 'n moontlike tirannie van die meerderheid moes beskerm.

As 'n leier in die Huis van Verteenwoordigers ("House of Representatives") het Madison by die organisering van die nuwe federale regering nou saamgewerk met George Washington. 


</doc>
<doc id="49543" url="https://af.wikipedia.org/wiki?curid=49543" title="African People's Convention">
African People's Convention

Die African People's Convention (APC) is 'n politieke party in Suid-Afrika. Die party is op 4 September 2007 gestig deur die voormalige onderleier van die Pan Africanist Congress of Azania, Themba Godi, en die PAC se enigste twee provinsiale verteenwoordigers, Zingisa Mkabile (Oos-Kaap) en Malesela Ledwaba (Gauteng). Alhoewel die party albei provinsiale setels in die 2009 algemene verkiesing verloor het, het hy sy setel in die Nasionale Vergadering behou, en ook in 2014.




</doc>
<doc id="49546" url="https://af.wikipedia.org/wiki?curid=49546" title="Raad vir Geesteswetenskaplike Navorsing">
Raad vir Geesteswetenskaplike Navorsing

Die Raad vir Geesteswetenskaplike Navorsing (RGN) van Suid-Afrika loods gewoonlik grootskaalse beleidverwante, sosiaal-wetenskaplike projekte vir gebruikers van die algemene publiek, nieregeringsorganisasies en internasionale ontwikkelingsorganisasies ter ondersteuning van ontwikkeling in Suid-Afrika, die Suider-Afrikaanse Ontwikkelingsgemeenskap (SAOG) en in Afrika.

Die RGN poog ook om bydraes te lewer in die navorsings- en ontwikkelingstrategie van die Suid-Afrikaanse Departement van Wetenskap en Tegnologie (wat verantwoordelik is vir die RGN), veral deur sy missie om te fokus op die bydrae tot wetenskap en tegnologie deur armoede aan te spreek.

Daar is tans meer as 130 navorsers en 100 ondersteuningspersoneel in die vyf groot Suid-Afrikaanse sentra wat in diens van die RGN staan.



</doc>
<doc id="49553" url="https://af.wikipedia.org/wiki?curid=49553" title="Aldi">
Aldi

Aldi ('n afkorting van "Albrecht-Discount", "Albrecht-afslagwinkel") is 'n Duitse supermarkketting wat in 1946 in Mülheim an der Ruhr in die deelstaat Noordryn-Wesfale deur die broers Karl (1920–2014) en Theo Albrecht (1922–2010) gestig is (alhoewel die onderneming se oorspronge terugstrek tot 1913).. Die onderneming is later opgedeel in Aldi Nord (bestuur deur Theo) en Aldi Süd (bestuur deur Karl). Buitelandse dogtermaatskappye het in Europa en oorsee (Verenigde State en Australië) ontstaan.

Aldi het sy groot sukses in die kleinhandelsbedryf aan sy innoverende konsep te danke – met 'n beperkte verskeidenheid wat hoofsaaklik uit generiese produkte van hoë gehalte bestaan en wat gewoonlik sowat die helfte minder kos as vergelykbare handelsmerke, eenvoudig toegeruste winkels, 'n voortdurend geoptimeerde logistiek en 'n weeklikse aanbod van nie-voedselprodukte soos tekstiele, elektroniese verbruikersware en ander teen lae pryse.


</doc>
<doc id="49554" url="https://af.wikipedia.org/wiki?curid=49554" title="Grolsch Veste">
Grolsch Veste

Die Grolsch Veste is die tuisveld van die sokkerspan FC Twente. Die Nederlandse nasionale sokkerspan speel ook soms hier.

Die stadion se naam kom van die bierbrouery Grolsch, wat oorspronklik uit die vesting ("Veste", of sterk stad) Groenlo kom.

Die stadion is in 1997 gebou om die Diekman Stadion in Enschede te vervang. Tot en met 2008 het die stadion as Arke Stadion bekend gestaan.

Tydens die openingswedstryd van die stadion op 10 Mei 1998 het FC Twente vir PSV Eindhoven met "3-0" geklop (in die Eredivisie). Ook daarna blyk die "Hel van Enschede" 'n opdraande stryd vir teenstanders te bied.

Op 29 Augustus 2007 is die eerste wedstryd in die Nederlandse Eredivisie vir vroue gespeel: FC Twente - SC Heerenveen (1-0).

Op 5 September 2009 is in die stadion die internasionale wedstryd Nederland - Japan (3-0) gespeel.

Tydens die opening het die stadion slegs 13 500 sitplekke gehad. Maar vanaf 1999 het die stadion tydens elke tuiswedstryd van Twente volgepak gesit. Daarom is die stadion in 2008 tot 24 000 sitplekke uitgebrei. Ook na die uitbreiding het die stadionkapasiteit te klein geblyk. Daarom is die stadion in 2011 verder uitgebrei to 30 000 sitplekke deur 'n 2de ring op die "tribune" aan die oostekant van die stadion te bou. By die uitbreiding het 'n ongeval gebeur, waarby 'n deel van die dak ingestort het en twee mense het gesterf.

FC Twente beoog ook om die stadion tot 32 000 sitplekke en later tot 45 000 sitplekke uit te brei.

Vir die organisering van die FIFA Sokker-Wêreldbekertoernooi in 2018 het Nederland saam met België kandidate gewees (Rusland het die organisering gewen). In die 'bidboek' het die "Grolsch Veste" (met 'n kapasiteit van 45 000 sitplekke) een van die speelstadions gewees.


</doc>
<doc id="49560" url="https://af.wikipedia.org/wiki?curid=49560" title="Kuklade">
Kuklade

Die Kuklade of Siklade (Grieks: Κυκλάδες, uitspraak kʲikˈlaðe̞s) is 'n Griekse eilandgroep in die Egeïese See, suidoos van die Griekse vasteland; asook 'n administratiewe prefektuur van Griekeland. Dit is een van die eilandgroepe wat die Egeïese argipel uitmaak. Die naam verwys na die eilande "rondom" (κυκλάς) die heilige eiland Delos. Die Kuklade is ook die oorsprong van 'n katsoort wat plaaslik geteel is (die Egeïese kat).

Die Kuklade bestaan uit omtrent 220 eilande, en die bekendstes hiervan is Amorgós, Anáfē, Ándros, Antíparos, Dēlos, Eschátē, Íos, Kéa, Kímōlos, Kýthnos, Mēlos, Mýkonos, Náxos, Páros, Folégandros, Sérifos, Sífnos, Síkinos, Sýros, Tēnos, en Thēra, oftewel Santoríni. Meeste van die kleiner eilande is onbewoon.

Ermoupolis, op Syros, is die hoofdorp en administratiewe sentrum van die prefektuur.

Die eilande is eintlik die pieke van 'n ondersese berglandskap, met die uitsondering van twee vulkaniese eilande, naamlik Melos en Santorini (Thera). Die klimaat is oor die algemeen droog en matig, en met die uitsondering van Naxos is die grond nie baie vrugbaar nie: landbouprodukte sluit in wyn, vrugte, graan, olyfolie en tabak. Koeler temperature is beperk tot die hoër liggings, en winterweer is nie die reël nie. Wat vervoer betref is die Kuklade die enigste prefektuur van Griekeland wat nie aan 'n staatsonderhoude hoofweg gekoppel is, of oor enige snelwegnommer beskik nie. Al die paaie van die eilandkompleks is sekondêr of provinsiaal.

Die aansienlike nalatenskap van die Laat-neolitiese en Vroeë bronstydse Kukladiese kultuur is besbekend danksy die skematies-eenvoudige, afgeplatte huisgodjies wat gekerf is uit die eiland se suiwer wit marmer, eeue voordat die groot Middelbronstydse ("Minoïese") kultuur, aan die suidekant, in Kreta, posgevat het. Sedert die vroeë 20ste eeu is hierdie klipfiguurtjies uit grafte geplunder om die bedrywige Kukladiese antikwiteitemark te versadig.

'n Kenmerkende neolitiese kultuur het voor 4000 v.C. in die westelike Egeë ontstaan uit 'n samesmelting van Anatoliese en vastelandse Griekse elemente. Dit was gebaseer op die verbouing van emmertarwe en wildegars, die aanhou van skape, bokke en varke, en die vangs van tuna, wat blykbaar vanuit klein bote gespieshengel is. Argeologiese lokale sluit in Saliagos en Kephala (op Keos) waar tekens van koperverwerking gevind is. Geeneen van die klein Kukladiese eilande kon meer as 'n paar duisend mense huisves nie, alhoewel modelle van Laat-Kukladiese bote aandui dat vyftig roeiers uit die verspreide gemeenskappe saamgestel kon word. Toe die doeltreffend georganiseerde paleiskultuur van Kreta ontstaan het, het hierdie eilande gekwyn tot onbenulligheid, met die uitsondering van Delos, wat sy argaïese reputasie as 'n heiligdom regdeur die oudheid gestand gedoen het, tot en met die koms van die Christendom.

Die eerste argeologiese uitgrawings van die 1880's is opgevolg deur stelselmatige werk deur die Britse Skool te Athene en deur Christos Tsountas, wat grafliggings op verskeie eilande ondersoek het van 1898 tot 1899, en die term "Kukladiese beskawing" geskep het. Na 'n aanvanklike afname, het belangstelling in die mid-20ste eeu opgebloei, namate versamelaars meegeding het om besit van die figuurtjies wat so nuwerwets voorkom dat dit met die beeldhouwerk van Jean Arp of Constantin Brâncuşi vergelyk kan word. Sekere lokale is ook geplunder en 'n lewendige handel in vervalsings het ontstaan. Die konteks van baie van hierdie Kukladiese figuurtjies is grootliks vernietig en hul betekenis mag miskien nooit volkome begryp word nie. 'n Ander groep interessante en mistieke objekte is die Kukladiese braaipanne. Meer akkurate argeologie het onthul hoe in breë trekke, 'n landbou- en seevarende kultuur vanuit Klein-Asië geïmmigreer het, om en by die 5000 v.C.. Vroeë Kukladiese kulture het in drie fases ontwikkel, om en by die tydperk tussen 3300 en 2000 v.C., toe dit toenemend oorspoel is deur die gedyende invloed van Minoaanse Kreta. Die vastelandse Griekse kultuur wat die tydgenoot van die Kukladiese kultuur was, staan bekend as die Helladiese kultuur.

In onlangse dekades het die Kuklade-eilande gewild geword by Europese en ander toeriste, wat gevolglike probleme soos erosie, besoedeling en watertekorte meegebring het.

Let daarop dat die Provinsies nie meer oor enige regsstatus in Griekeland beskik nie.





</doc>
<doc id="49561" url="https://af.wikipedia.org/wiki?curid=49561" title="Coenraad de Buys">
Coenraad de Buys

Coenraad Buys was 'n boer op die oosgrens van die Kaapkolonie, avonturier, swerwer, poligamis, rebel en stigter van die bekende kleurlinggemeenskap by die Soutpansberge vroeg in die negentiende eeu.

Buys stam af van 'n Franse Hugenoot met die familienaam Du Bois, wat in die Nederlandstalige omgewing van die Kaap eers De Buys en later Buys geword het. 'n Mens kan die geleidelike naamsverandering aanvaar omdat die van Buys toe reeds aan die Kaap bestaan het. Coenraad se oupagrootjie was 'n wingerdsnoeier van Calais wat hom in die Cogmanskloofomgewing gaan vestig het. Hy was 'n welvarende boer en was gereeld in regsgedinge betrokke. Kleinseun Coenraad is op 'n onbekende datum aan die Wagenboomsrivier naby Montagu gebore. Op 24 Oktober 1762 word hy in Kaapstad gedoop. Sy kinderjare bring hy op sy pa se plaas Ezelsjagt deur en geniet daar basiese onderwys.

Op die ouderdom van 21 jaar was dit reeds duidelik dat hy 'n stormagtige toekoms tegemoet gaan. Hy raak betrokke by die opstand in Graaff-Reinet teen die koloniale bewind en was 'n burger van die kortstondige republiek in Graaff-Reinet. Die nuwe Britse administrasie onder goewerneur Macartney verklaar hom voëlvry en loof 'n beloning van 1 000 riksdaalders uit vir die persoon wat Buys aankeer – lewend of dood. Met die eeuwisseling bevind Buys hom by Gaika se Xhosas oor die Groot-Visrivier. Een ambisie van Buys was om Lourenco Marques (vandag Maputo) te bereik. Met volgelaaide waens gaan sy geselskap van 20 man (insluitende 2 vroue) deur die gebied van Gaika. Dit was 'n mislukking. Hierna vestig Buys hom by dr. J.T. van der Kemp, sendeling van die Londense Sendinggenootskap, op Bethelsdorp. Hy tree op as tolk en adviseur en verwek kinders by Mary, 'n inheemse vrou. Buys verhoed dat Van der Kemp die kinders doop, omdat hy van mening was dat dit verkeerd is om buite-egtelike kinders te doop. Buys het verhoudings met verskeie vroue van alle moontlike etniese afkomste gehad. Hy en sy uitgebreide familie het getrou die Bybel gelees en hy het homself as 'n patriarg soos Moses begin sien. Op Bethelsdorp ontmoet hy ook goewerneur J.W. Janssens, wat Buys beskryf as intelligent, maar uiters gevaarlik. Die reisiger Lichtenstein en kommissaris De Mist meld dat Buys besonder lank en groot gebou is en vriendelik, beskeie, maar geslepe is. Genl. Dundas, die Britse militêre bevelvoerder aan die Kaap, hef die voëlvryverklaring van Buys op. Omdat hy die Engelse wantrou en 'n hekel aan hulle het, maak hy nie dadelik hiervan gebruik om na die Kaap terug te keer nie. Verhoudinge tussen Buys en Gaika het so versleg dat hy 'n geselskap van 60 mense (swart, wit en gekleurd) met 3 waens, 'n kar, 300 beeste en 25 perde lei op soek na Maputo. Kort na die einde van die eerste Britse besetting van die Kaap vestig hy hom naby die Attaquaskloof – waarskynlik by die huidige Buysplaas aan die Gouritsrivier. Sy versoek aan die owerhede om sy vlugtelingstatus op te hef, was geslaagd. Gou ondervind hy weer probleme, dié keer met die bure oor water- en weiregte. Hy lewer ook getuienis teen hulle by die Swarte Ommegang se sitting op George, met die gevolg dat hy toe weer moet versit.

Buys lei nou 'n bende Griekwa-veediewe na die gebied noord van die Oranjerivier teen die Betsjoeanas. Om sy agtervolgers te ontwyk, verhuis hy met sy seuns na die gebied noord van die Vaalrivier. Gerugte van sy dood blyk ongegrond te wees toe hy in 1820 in Betsjoeanaland uitslaan. Rondom 1825 vestig hy hom en sy groot familie by die Soutpansberge. Oorlewering wil dit hê dat hy toe nog een poging aangewend het om na Mosambiek te gaan. Kort na sy vertrek sterf sy vrou en so misluk dié poging ook. Een aand het hy alleen vertrek. Hier loop sy spoor dood. In gerugte word beweer dat hy later in Sofala met 'n meisie uit Goa getrou het en ook daar in Portugees-Oos-Afrika (vandag Mosambiek) 'n Buys-clan nalaat.

Coenraad Buys se laaste voorspelling dat die blankes hom later na die gebied noord van die Vaal sou volg, is bewaarheid. Louis Tregardt het Buys se seuns Gabriël en Doors in 1837 in die Soutpansberge raakgeloop. Beide seuns was van groot hulp vir Tregardt en later Potgieter se trekke. In hierdie vroeë jare was daar 'n goeie verhouding tussen die Buys-familie en die Voortrekkers. Weens hulle blanke bloed is die Buyse as bondgenote beskou in die Voortrekkers se stryd om in die Transvaal te vestig. Tregardt verwys gereeld na die seuns in sy dagboek. In 1888 ken pres. Kruger vier plase naby die sendingstasie Buysdorp in die Soutpansberge aan die Buyse toe. Die Buys-familiestam woon nog daar as 'n opsigselfstaande gemeenskap.

Buyskop, 4km noord van Bela-Bela, is na Coenraad Buys genoem. Dit was ook die halfwegstasie vir die poskoetsdiens tussen Pretoria en Polokwane. Klip uit Buyskop is gebruik in die bou van die Uniegebou in Pretoria.



</doc>
<doc id="49562" url="https://af.wikipedia.org/wiki?curid=49562" title="Ryk">
Ryk

Die term ryk verwys in magspolitieke opsig na 'n staat wat teenoor ander lande aanspraak op 'n hoër rang maak of waarin meerdere volke onder een gemeenskaplike sentrale gesag staan.

Bekende historiese voorbeelde is die Ryke van die Antieke Ooste, die Persiese Ryk, die Ryk van Alexander die Grote, die Romeinse Ryk, die Islamitiese Ryk, die Bisantynse Ryk, die Frankiese Ryk van Karel die Grote, die Ottomaanse Ryk, die Britse Ryk, die Russiese Ryk, die Ryk van Napoléon Bonaparte en die fascistiese Italiaanse Ryk.

Die westerse ryksgedagte het sy oorsprong in die Romeinse Ryk, chiliastiese voorstellings in die Ou Testament of Hebreeuse Geskrifte van die Bybel en die idee van 'n gemeenskaplike Christelike ryk waarin alle nasies met dieselfde geloof verenig sou word - Augustinus se "civitas Dei" of ideale staatsvorm wat teenoor gelowiges as beskermende wêreldlike mag optree.

In Europa het die Heilige Romeinse Ryk - wat sedert 1157 amptelik die "Sacrum Imperium" of "Heilige Ryk" genoem is - met die keiser as Godgegewe heerser (wat ook uitsluitlik verantwoordelik teenoor God was) as universele monargie bestaan. In hierdie ryk het die keiser, wat die kerstening van ander volke deur sending ook buite die ryksgrense as een van sy hooftake beskou het, regstreeks of deur middel van 'n leenstelsel geregeer. Hierdie "Vredeswêreld van die Christendom" het gekontrasteer met die wêreld van nie-Christene.

Die Middeleeuse keiserdom het ten opsigte van sy aanspraak op universele gesag en sy politieke regverdiging as opvolger van die Romeinse Ryk eeue lank met die pousdom meegeding, waarby die laasgenoemde instelling hom ook op die sogenaamde Konstantynse Skenking beroep het.

Met die oorname van die Romeinse regstelsel vanaf die 12de eeu het die keiserlike gesag 'n wêreldlike fondament gekry. Hierdeur - en as gevolg van die groter rol wat nasionale state in Wes-Europa begin speel het en vanweë die groeiende onafhanklikheidsstrewe van plaaslike heersers - het die oorspronklike ryksgedagte geleidelik in verval geraak. Die Heilige Romeinse Ryk het sedert die 15de eeu in 'n nouer politieke betekenis voortbestaan as die "Sacrum Imperium Nationis Germanica" of Heilige Romeinse Ryk van die Duitse Nasie.



</doc>
<doc id="49566" url="https://af.wikipedia.org/wiki?curid=49566" title="Sekondêre Skool Delta">
Sekondêre Skool Delta

Die Sekondêre Skool Delta (afkorting DSW, Engels: "Delta School Windhoek", Duits: "Delta Schule Windhoek") is 'n openbare skool in Olympia, 'n stadsdeel van die Namibiese hoofstad Windhoek. Dit het tot en met 1990 bekend gestaan as "Deutsche Oberschule Windhoek (DOSW)".

Die DSW is oorspronklik as 'n Duitsmediumskool in 1970 met 320 leerders en dertien onderwysers gestig, maar word sedert die onafhanklikwording van Namibië deur sowat 40 persent nie-Duitssprekende leerders bygewoon. Oor die jare heen het die DSW tot een van die leidende onderwysinstellings in Windhoek ontwikkel, met byna 600 leerders en 30 onderwysers. Die onderrigmedium is naas Duits ook Engels, vanaf die vyfde graad hoofsaaklik Engels.

Die skool beskik oor 'n koshuis wat in 2009 vir 37 kinders voorsiening gemaak het. Met "Future Education" is 'n skoolprojek in die lewe geroep wat op namiddae aktiwiteite vir leerders aanbied.

Net soos ander Namibiese skole bied die DSW sedert 2007 die "Namibia Senior Secondary Certificate" (Namibië se Senior Sekondêre Skoolsertifikaat) as hoogste sertifikaat (graad 12) aan.



</doc>
<doc id="49568" url="https://af.wikipedia.org/wiki?curid=49568" title="Serwies">
Serwies

Serwies (Serwiese Cyrillies: српски, Latyns: "srpski", [sr̩̂pskiː]) is 'n taal binne die Slawiese tak van die Indo-Europese taalfamilie. Saam met Sloweens, Kroaties, Masedonies, Bosnies, Montenegryns en Bulgaars word dit by die Suid-Slawiese taalgroep gereken. Serwies was vroeër (as Serwo-Kroaties) saam met Sloweens en Masedonies die ampstale van die voormalige Joego-Slawië.

Serwies is tans die ampstaal van Serwië waar dit deur sowat 6,2 miljoen mense as moedertaal gepraat word. 'n Verdere twee miljoen sprekers word in Bosnië en Herzegowina, Montenegro, Kroasië, Kosowo en Noord-Masedonië aangetref. Die taalkennis van sowat 3,5 miljoen Serwiese emigrante in Wes-Europa, Australië, Kanada en die Verenigde State varieer.

Volgens die Serwiese grondwet van November 2006 word Serwies amptelik volgens die Cyrilliese alfabet geskryf, alhoewel in die alledaagse lewe en in die media dikwels ook die Latynse alfabet gebruik word.

Op grond van grammatikale en semantiese kriteria word na Serwies, Kroaties en Bosnies dikwels as nasionale variëteite van 'n gemeenskaplike taal, Serwo-Kroaties, verwys. Alhoewel hierdie klassifikasie omstrede is, is al drie tale tot 'n groot mate onderling verstaanbaar.

In Montenegro word die ampstaal amptelik Montenegryns genoem en kan in beide die Cyrilliese en die Latynse alfabet geskryf word. Die verskille tussen Montenegryns en Serwies is egter minimal.


</doc>
<doc id="49569" url="https://af.wikipedia.org/wiki?curid=49569" title="Chinees">
Chinees

Chinees (Vereenvoudigde Chinees: 汉语, Tradisionele Chinees: 漢語, pinyin: "Hànyǔ", letterlik: "Han-taal"; of 中文, "Zhōngwén") is 'n Sino-Tibettaanse taal wat veral in die Volksrepubliek China, die Republiek China, Hongkong, Macau, Singapoer, Thailand, Indonesië en Maleisië gepraat word. Chinees is met 1,3 miljard sprekers die grootste taal in die wêreld. Daar is baie dialekte, waarvan die belangrikste Mandaryns, Wu, Kantonees, Min, Xiang, Hakka en Gan is.
Chinees is die moedertaal van die Han- en die Hui-Chinese en deur hul emigrasie in talle gebiede van die wêreld word dié taal ook in lande soos Australië, Filippyne, Japan, Kanada, Mianmar, Rusland, Peru, die Verenigde State en Viëtnam gepraat, wat van Chinees 'n wêreldtaal maak.

Mandaryn-Chinees is die amptelike taal van die Volksrepubliek China met sy spesiale administratiewe streke Hongkong (saam met Engels en Kantonees) en Macau (saam met Kantonees en Portugees), asook die omstrede Republiek China op Taiwan. Daarbenewens vorm Chinees saam met Engels, Maleis en Tamil die amptelike tale van Singapoer en saam met Arabies, Engels, Frans, Russies en Spaans die amptelike tale van die Verenigde Nasies.

Chinees word met Chinese karakters (Tradisionele Chinees en Vereenvoudigde Chinees) geskryf en die amptelike stelsel waarmee albei in die Latynse alfabet transkribeer word, is Hanyu pinyin.




</doc>
<doc id="49570" url="https://af.wikipedia.org/wiki?curid=49570" title="Koreaans">
Koreaans

Koreaans is 'n Altaïese taal wat deur sowat 77 miljoen mense in Noord- en in Suid-Korea gepraat word. Daar is groot minderhede van Koreaanstaliges in Japan, die Verenigde State en in Yanbian in die Volksrepubliek China.

In Suid-Korea word die taal "han'gukmal" (한국말) of "han'gugeo" (Hangoel: 한국어, Hanja: 韓國 語, [ha(ː)n.ɡu.ɡʌ]) genoem. In Noord-Korea word dit egter "chosŏnmal" (조선말, [tso.sʌn.mal]) or "chosŏnŏ" (조선어, 朝鮮語) genoem. Dit is anders omdat die algemene name vir Noord- en Suid-Korea verskil. Verder noem Koreaners gewoonlik hul taal "urimal" (Hangoel: 우리말) of "urinara mal" (Hangoel: 우리나라 말) wat "ons taal" of "ons land se taal" beteken.

Die dialek van die Suid-Koreaanse Jeju-eiland word deur sommige taalkundiges as 'n eie taal beskou wat darem saam met Koreaans as Koreaanse tale gegroepeer word. Ander taalkundiges sien egter kleiner verskille tussen dié dialek en Koreaans wat nie hierdie klassifikasie regverdig nie. Soms word dit saam met Turkse, Mongoolse, Toengoesiese, Japannese tale en Ainoe by die Altaïese tale gegroepeer, hoewel dit algemeen betwis word.




</doc>
<doc id="49571" url="https://af.wikipedia.org/wiki?curid=49571" title="Mongools">
Mongools

Mongools (in Mongoolse skrif: , "Mongɣol kele"; in Cyrilliese alfabet: Монгол хэл, "Mongol khel"; [mɔŋɢɔ̆ɮ xeɮ]) is 'n Altaïese taal wat deur sowat 6 miljoen mense in Mongolië (Buite-Mongolië) en die Chinese outonome gewes van Binne-Mongolië gepraat word. Dit is die mees verspreide van die Mongoolse tale en nou verwant aan Boerjaties en Kalmikies wat in Rusland gepraat word. Mongools is die amptelike taal van beide Mongolië en die Chinese outonome gewes van Binne-Mongolië.
Mongools word in in verskeie skryfstelsels geskryf: In Mongolië word die Cyrilliese alfabet gebruik, terwyl in die Volksrepubliek van China die tradisionele Mongoolse skrif gebruik word. Die voormalige Volksrepubliek van Mongolië het in die 20ste eeu die Cyrilliese alfabet van sy bondgenoot, die destydse Sowjetunie, oorgeneem en aangepas. Dit word nog steeds in Mongolië asook vir ander Mongoolse tale in Rusland soos Boerjaties en Kalmikies gebruik.


</doc>
<doc id="49572" url="https://af.wikipedia.org/wiki?curid=49572" title="Deutsche Internationale Schule Johannesburg">
Deutsche Internationale Schule Johannesburg

Die Deutsche Internationale Schule Johannesburg (DSJ) in Aucklandpark, Johannesburg is in 1890 gestig en tans een van die grootste Duitse skole op die vasteland van Afrika met sowat 1100 leerders uit 27 lande. Die DSJ is 'n parallelmedium-privaatskool wat Duits en Engels as onderwystale gebruik en sowel die Suid-Afrikaanse matriekeksamen asook die Duitse internasionale "Abitur" aanbied.

Gedurende die goudstormloop aan die Witwatersrand het ook talle Duitsers hulle vanaf 1886 in Johannesburg gevestig sodat daar 'n behoefte aan 'n skool met Duits as onderrigmedium was. Eerste planne om 'n sodanige instelling in die lewe te roep is so vroeg as 1888 gesmee, tog moes hulle in die volgende jaar, ná die eerste vergadering van 'n Duitse skoolkomitee, om ekonomiese redes voorlopig gestaak word - Johannesburg is destyds in 'n ernstige ekonomiese krisis gedompel.

Maar danksy die inisiatief van pastoor Kuschke is in 1890 met 'n Duitse onderwysprogram begin, aanvanklik in sy privaathuis, later in 'n kerkgebou van die Berlynse Sendinggenootskap - en met slegs een leerder, Ernst Ritter, die seun van 'n kerkraadslid. In laat 1891 het die aantal leerders gegroei tot twintig, en die leerprogram het Godsdiens, Duits, Engels, Nederlands, Wiskunde, Natuurgeskiedenis, Wêreldgeskiedenis, Aardrykskunde, Sangkuns, Tekenkuns en Gimnastiek ingesluit.

Toe die ekonomiese situasie in die 1890's verbeter het en die aantal Duitse immigrante tot sowat 4 000 gegroei het, is genoeg fondse ingesamel om in 1897 met die bou van 'n nuwe groot skoolgebou in Hillbrow te begin - destyds een van die welvarendste buurte in die stad. Die hoeksteen is op 4 April 1897 deur Mathilde Rolfes gelê.

Die skool is in die volgende dekades steeds deur finansiële moeilikhede geknel. Nogtans het Duitse sakemans sowel in hul tuisland asook by Duitse immigrante in Suid-Afrika genoeg fondse ingesamel om die skool met intussen sowat 200 leerders aan die gang te hou en selfs voortdurend uit te bou en te verbeter.

Gedurende die Eerste Wêreldoorlog is skoolbedrywighede deur die internering van meerdere onderwysers ontwrig. Uiteindelik moes die skool gesluit en die gebou aan die regering verhuur word. Die DSJ is eers in 1922 heropen, alhoewel die aantal leerders tot tien gedaal het, terwyl net drie onderwyseresse in diens van die skool was. Die DSJ se gewilde aanbod aan sport- en musiekaktiwiteite het die skool egter vinnig aantreklik gemaak vir sowel leerders asook onderwysers, en daarnaas kon steeds meer fondse ingesamel word. In 1934 het die DSJ met 130 leerders weer die status van 'n Duitse middelskool gehad, tog eers agt jaar later het die skool ook reg gekry om matriekeksamens aan te bied en sodoende die status van 'n Suid-Afrikaanse hoërskool gekry.

Die oorlogsjare tussen 1939 en 1945 was moeilik vir die skool. Die feit dat die DSJ nooit deur die Nasionaal-Sosialistiese ideologie oorheers is nie en ondanks alle politieke en finansiële moeilikhede voortbestaan het, was veral aan die skoolhoof W. Vogts te danke wat meer as vier dekades by die DSJ werksaam was.

Die golf van Duitse immigrante ná die Tweede Wêreldoorlog was in baie opsigte 'n uitdaging vir die skool wat in 1963 reeds 540 leerders getel het. Beperkte ruimte, 'n tekort aan onderwysers en die verkeersgeraas van die Johannesburgse middestad was 'n groot probleem. Die sportonderwys is na Mountain View uitgeplaas waar die "Deutsche Turnverein" die nodige sportgeriewe beskikbaargestel het.

Onder leiding van die nuwe skoolhoof, P. Adami - die eerste in 'n reeks skoolhoofde uit Wes-Duitsland - het die DSJ in 1969 vanuit Edith Cavell-straat in Hillbrow na Sans Souci in Parktown verhuis. Die getal leerders het intussen vinnig toegeneem: van 902 in 1971 tot 1 257 in 1976. Die nuwe skoolgebou moes dus voortdurend uitgebrei word.

Saam met die skool se klaskamers en ander geriewe is ook die leerprogram steeds verder uitgebrei. Vanaf 1979 is ook voorskoolkinders by die DSJ toegelaat, en in 1983 het die eerste jaargang die Duitse Abitur-eksamen afgelê. Die aantal leerders het verder gegroei tot 1 400. Die skool het begin om skoolvakke as laer- en hoërgraadse kursusse ("A- und B-Zug") aan te bied.

Vanaf 1989 is ook dubbelmedium-onderwys (met Duits as vreemde taal) vir veral swart en bruin kinders aangebied, waarby alle koste deur die Bondsrepubliek Duitsland gedra is. Hierdie kinders het steeds meer klasse saam met Duitse leerders geloop, en vanaf graad 10 is alle vakke behalwe Duits vir gemengde klasse aangebied. Die skool het die konsep van gemeenskaplike onderwys van verskillende etniese groepe as sy bydrae tot 'n vreedsame naasbestaan beskou. Die eerste leerders van hierdie Nuwe Sekondêre Vlak ("Neue Sekundarstufe") het in 1996 hul matriek- en in 1997 die "Abitur"-eksamen geslaag.



</doc>
<doc id="49579" url="https://af.wikipedia.org/wiki?curid=49579" title="Wartburg Kirchdorf School">
Wartburg Kirchdorf School

Die Wartburg Kirchdorf School is 'n staatsskool in Wartburg naby Pietermaritzburg, KwaZulu-Natal. Die skool is in 1881 in 'n streek gestig wat destyds merendeels deur Duitse immigrante bewoon is en gebruik naas Engels steeds Duits as onderrigmedium. Die skool het 'n lang tradisie van gemeenskaplike onderwys vir seuns en meisies en word as een van die voorste onderwysinstellings in die provinsie beskou.

Die Wartburg Kirchdorf School se onderwyspersoneel van 30 bied onderwys van voorskool tot matriek vir sowat 430 leerders aan. In graad 1 en 2 word kinders se moedertale as onderrigmedium gebruik, vanaf graad 3 ontvang leerders ook Afrikaanse taalonderwys. Die koshuis, wat deur Wartburg se twee Evangelies-Lutherse kerkgemeentes bedryf word, is in 1948 opgerig en huisves tans sowat 90 leerders.

Die skool se geskiedenis is nou verbonde aan die groei van die plaaslike Duitse immigrante-gemeenskap. Die eerste Duitse setlaars het hulle reeds saam met die eerste Britse immigrante in 1848 in Natal gevestig. Die eerste kerk en skool in Kirchdorf is in 1881 deur Duitse immigrante in die gebied van Noodsbergweg gestig, elf jaar later het ook in Wartburg 'n kerk en skool ontstaan.

In 1931 het die twee gemeentes, ná moeilike onderhandelinge, ooreengekom om 'n gemeenskaplike skool te bedryf wat dan ook die dubbelnaam Wartburg Kirchdorf School gedra het. Danksy die vestiging van talle boere in die streek en die opening van 'n suikermeul in die 1960's het die skool vinnige groei getoon.



</doc>
<doc id="49580" url="https://af.wikipedia.org/wiki?curid=49580" title="Persies">
Persies

Persies (فارسی "fārsi" [fɒːɾˈsiː] ) is 'n plurisentriese taal in Sentraal- en Suidwes-Asië. Dit maak deel uit van die Irannese tak van die Indo-Europese taalfamilie en het die status van ’n amptelike taal in Iran en Afghanistan. Tadjiks, die amptelike taal van Tadjikistan, is vroeër meestal as 'n Persiese dialek beskou; vandag word egter dikwels daarna as 'n afsonderlike taal verwys.

Met tussen 60 en 70 miljoen moedertaal- en 'n verdere 50 miljoen tweedetaalsprekers is Persies die belangrikste Indo-Europese taal in Wes- en Sentraal-Asië. Persies word deur sowat 41 miljoen sprekers in Iran, 15 miljoen in Afghanistan en 'n verdere 15 miljoen in Sentraal-Asië (veral in Tadjikistan en Oesbekistan, daarnaas ook op die Indiese subkontinent) as moedertaal gebesig. Groter Persiessprekende gemeenskappe word in Irak en in die Golflande (veral in Bahrein, die Verenigde Arabiese Emirate en Koeweit) aangetref. Daar is kleiner taaleilande in onder meer Georgië, in Azerbeidjan en in die Pamir-bergstreek. 'n Groot aantal Iranse en Afghanse emigrante en vlugtelinge het hulle in Europa en in die Verenigde State gevestig.

In Europese lande word na die taal tradisioneel as "Persies" verwys, 'n term wat van die ou Persiese kernprovinsie Fārs (dikwels ook Pārs) in die suide van Iran afgelei is. In sy eie taalgebied is die taal in die Sassaniedetyd Pārsīk of Pārsīg genoem, maar sedert die Arabies-Islamitiese verowering van Persië word daarna algemeen as Fārsī verwys aangesien die "p"-klank in Arabies nie bestaan nie en die Oer-Semitiese "p"-klank in hierdie taal tot "f" ontwikkel het.

Die Nieu-Persiese skryftaal is daarnaas ook Fārsī-e Darī (فارسی درى) – "taal van die koninklike hof" – genoem. 'n Kort benaming van die taal wat hiervan afgelei is, Darī, is tans in Afghanistan, Pakistan en Indië gebruiklik.

In Iran het die Teheran-dialek gaandeweg tot 'n (gesproke) standaardtaal ontwikkel wat dwarsoor die land gepraat word. Dit verskil nie net van ander Persiese dialekte nie, maar ook van die amptelike Persiese skryftaal.

Nieu-Persies het in die Middeleeue die belangrikste literêre en wetenskapstaal van die oostelike Islamitiese wêreld geword en het sodoende groot invloed op naburige taalgemeenskappe, veral die Turkse tale, uitgeoefen (waaronder Osmaans en Tsjagataïes, Pasjtoe, Brahoei asook Noord-Indiese tale, veral Oerdoe). 'n Noemenswaardige aantal Persiese leenwoorde is deur Europese tale oorgeneem en maak sodoende ook deel uit van die Afrikaanse woordeskat, soos byvoorbeeld "basaar", "tsjek", "karavaan", "skaak" en "paradys".

Die Persiese literatuur word by die bekendstes en invloedrykstes ter wêreld gereken en geniet danksy die werke van digters soos Rumi, Omar Khayyam, Hafis, Saadi, Nezami (Nisami) of Ferdousi, wat ook invloed op Europese digters soos Johann Wolfgang von Goethe uitgeoefen het, wêreldfaam.



</doc>
<doc id="49581" url="https://af.wikipedia.org/wiki?curid=49581" title="Hindi">
Hindi

Hindi (हिन्दी, "Hindī", [ˈɦin̪d̪iː], ), of meer presies Moderne Standaard Hindi (मानक हिन्दी "Mānak Hindī"), is 'n Indo-Ariese taal wat deur sowat 280 miljoen mense in Indië en Pakistan gepraat word. Dit is 'n standaard-variant van Hindoestani en onderling verstaanbaar met Oerdoe. Hindi is een van die twee nasionale amptelike tale van Indië ná Engels en ook die tweede mees gesproke taal ter wêreld ná Chinees. Die oorsprong lê beide in Sanskrit en in Perso-Arabies. Die grammatika stam veral uit Sanskrit en die woordeskat is gemeng.



</doc>
<doc id="49582" url="https://af.wikipedia.org/wiki?curid=49582" title="Oerdoe">
Oerdoe

Oerdoe (اُردُو, "Urdū"; उर्दू, "Urdū", [ˈʊrd̪uː], ) (plaaslik bekend as Lashkari لشکری), of meer presies Moderne Standaard Oerdoe, is 'n Indo-Ariese taal wat deur sowat 64 miljoen mense in Indië en Pakistan gepraat word. Dit is 'n standaard-variant van Hindoestani en onderling verstaanbaar met Hindi. Oerdoe is die amptelike taal van Pakistan, een van die amptelike tale van Indië naas Engels en Hindi en van die Indiese deelstate Uttar Pradesh, Bihar, Andhra Pradesh, Jharkhand, Uttarakhand en Jammu en Kasjmir.




</doc>
<doc id="49583" url="https://af.wikipedia.org/wiki?curid=49583" title="Viëtnamees">
Viëtnamees

Viëtnamees ("Tiếng Việt") is 'n Austro-Asiatiese taal wat deur sowat 68 miljoen mense in Viëtnam, Australië, Frankryk, Kambodja, Kanada, Laos, Taiwan, die Verenigde State en die Volksrepubliek China gepraat word. Viëtnamees is die amptelike taal van Viëtnam en is verwant aan Khmer. Dit is voor Khmer die mees gesproke Austro-Asiatiese taal en die belangrikste inheemse taal van Indo-China. Sedert die Franse koloniale tydperk word Viëtnamees met 'n gemodifiseerde Latynse alfabet geskryf.


</doc>
<doc id="49590" url="https://af.wikipedia.org/wiki?curid=49590" title="Gladys Hugo">
Gladys Hugo

Gladys Hugo (gebore 8 Januarie 1895 te Victoria-Wes - oorlede 31 Maart 1988, Stellenbosch) was bekend as 'n hoogstaande Suid-Afrikaanse sopraan.

Sy het 'n fyngeskoolde en kunstig-beheersde stem gehad, haar suiwer bel canto en verfynde en deurleefde vertolkings was, vir dié wat haar gehoor het, iets wat nooit vergeet kon word nie. Soos met ander beroemde sangers wat voor 1900 gebore was, was haar stem 'n goeie voorbeeld van die bel canto-skool. Dit was egaal in sy volle omvang en volg die goue middeweg tussen die 'bedekte' en die 'wit' stem en herinner aan Elisabeth Rethberg en Claudia Muzio. Sy was dus in staat om koloratuur, liries- en jeugdig-dramatiese rolle te sing en was 'n ideale Violetta in 'La Traviata' en Desdemona in 'Otello' asook die titelrol in Refice se 'Cecelia'.

Gladys Elizabeth Liesching is op 8 Januarie 1895 op Victoria-Wes gebore en as jong dogter was sy 'n voorsanger in die skoolkoor en wenner van verskeie sangpryse. Haar eerste sanglesse was by Gladys van Niekerk op Worcester, daarna by Eveline Fincken aan die Suid-Afrikaanse Musiekkollege in Kaapstad waar Signor Guiseppe Paganelli haar Italiaans vervolmaak het en haar talente ten volle ontplooi het.

Tydens 'n besoek aan Rome in 1934 het sy 'n aantal opera-arias aan Astolfo Pescia, die destyds wêreldberoemde sangleermeester, en 'n impressario voorgedra. Hulle wou haar dadelik operakontrakte aanbied, maar haar man, dr. C.J. Hugo, was nie daartoe bereid nie. In 1939 moes sy ook aanbiedings uit Dresden afwys. Ook Tito Schipa en die ewe beroemde Julius Patzak het die grootste lof oor haar kuns uitgespreek.

Gladys het dit as haar ideaal gestel om met haar kuns haar volk te dien. Sy het gereeld oor die radio opgetree en ook in Kaapland met die onvergeetlike 'Miss Joan van Niekerk' as begeleidster en dr. Con de Villiers wat vooraf verduidelik het waaroor die werke gaan en selfs die woorde in Afrikaans vertaal het. Sy het oor 'n ongelooflike repertoire van sowat 'n duisend opera arias, kunsliedere, gewyde musiek en volkswysies in meer as tien tale (onder meer Russies, Tsjeggies, Noorweegs en Frans) beskik.

Op 22 Maart 1946 het ’n artikel oor Gladys Hugo deur J.C. De W. Steyn in "Die Huisgenoot" verskyn waarin sy agt resepte met lesers gedeel het. Die inleiding tot die resepte lui: "Dit wil voorkom asof die moderne vrou 'n vergelyk probeer tref. As gevolg van die hedendaagse huishoudelike geriewe, het sy baie vrye tyd tot haar beskikking, en dit is vanselfsprekend dat sy van hierdie ledige uurtjies gebruik wil maak om haarself te ontwikkel en ook in een of ander rigting te presteer. 

"Aan die een kant besef sy dat sy haar roeping as huisvrou en moeder van die toekomstige geslag moet aanvaar, maar tog behou sy die reg om die nou kring van die huis te verwyd met buitebelang. En seer sekerlik is die man trots daarop wanneer sy vrou deel kan hê aan die wêreld waarin hy beweeg – en tóg nog oor die tyd en vaardigheid beskik om allerlei tuisgemaakte lekkernye aan hom en sy vriende voor te sit. Dit besef elke skerpsinnige vrou seker deeglik! 

Mev. dr. Gladys Hugo is 'n vrou wat hierdie ideale vergelyk uitleef. Sy is in Victoria-Wes gebore as Gladys Liesching en het ook daar grootgeword. Van kleinsaf het sy belang gestel in musiek en sang; haar opleiding as sangeres het sy in Kaapstad aan die Kollege van Musiek onder Paganelli ontvang. Na haar huwelik met dr. C.J. Huo is hulle oorsee, en veral na Italië, waar sy in Rome onder die vermaarde stempedagoog, Pescia, verder in die sangkuns gestudeer het. Kenners het dadelik in haar 'n kunstenares van besondere waarde ontdek. Sy is uitgenooi om in Italië en Duitsland in operas op te tree, maar onvermydelike omstandighede het dit verhoed. 

"'n Tyd lank was ons hier in Suid-Afrika nie eens bewus van die feit dat ons so 'n besondere sangeres in ons midde het nie. Vir ons moes sy 'ontdek' word, en dit het dan ook heel toevallig gebeur. Tien jaar gelede tydens 'n besoek van prof. Con de Villiers aan Rome, het mev. Hugo se destydse leermeester, Pescia, aan hom meegedeel dat hier in Suid-Afrika 'n liriese sopraan is wat die groot tekort aan daardie stemtipe in Italië volmaak sou kon aanvul. As opregte belangstellende en ook deur nuuskierigheid geprikkel, wou prof. De Villiers by sy terugkeer self vasstel of hierdie bewering waar was. 

"Mev. Hugo het gewoonlik net in geslote kringe opgetree, en dit is by een van hierdie geleenthede dat prof. De Villiers haar gehoor het. En Pescia was reg! Hier was 'n Afrikaanse vrou met 'n suiwer sopraanstem, foutlose tegniek en, nog belangriker, 'n sensitiewe vertolkster wat volkome reg laat geskied aan die musiek. Hoeveel van die vertolkende kunstenaars besit vandag hierdie gawe? Dit is iets wat nie aangeleer kan word nie, maar wat spruit uit diep emosie en fyn aanvoeling. 

"Spoedig het sy in konserte begin optree en 'n jaar of wat gelede het sy 'n landswye radiotoer onderneem. Die gevolg was dat die platteland haar persoonlik wou hoor. Uitnodigings het gekom van De Aar, Montagu, Caledon en elders. Die driemanskap wat vandag so welbekend is – nl. mej. Joan van Niekerk as begeleidster, mev. Hugo as solis, en prof. Con de Villiers as kommentator, wat eers 'n helder uiteensetting van die musiek gee voordat mev. Hugo dit vertolk – het op herhaalde aanvraag voor groot gehore oral die land begin optree. 

"Alhoewel mev. Hugo altyd getrou bly aan die hoogste ideale en tradisies van die sangkuns, het sy die intellektuele vermoë en persoonlike sjarme om haar gehoor te kan meevoer na gebiede wat gewoonlik net vir die kenner toeganklik is. Nooit laat sy onreg geskied aan die kunswaarde van 'n kunslied of opera-aria deur dit 'populer' te probeer voorstel nie. 

"Mev. Hugo woon tans in Claremont, een van die mooiste voorstede van Kaapstad. Sonder belangstelling kan enige taak of plig 'n vervelige roetine word. Vir mev. Hugo is dit egter 'n plesier om haar huis te versier, koek te bak, en kos te kook. Gedurig is sy op soek na seldsame breekware, en dis 'n ware genot om haar versameling te sien. Sy besit o.m. 'n hele Meissnerservies, Jensen-silwerware, Orefossglas en pragtige Venesiaanse wynkelkies. 

"In die kombuis is mev. Hugo nie in geringer mate 'n kunstenares as op die verhoog nie. Sy het koskook tot 'n ware kuns gevoer. Op haar oorsese reise, en sy is al driekeer om die wêreld, het sy haar daarop toegelê om 'n studie te maak van die nasionale geregte van die verskillende lande. Sy weet te vertel van die heerlike nasionale vleisgereg, suckiaki, die smaaklike lotusknol en die ryskoek wat sy in Japan geëet het. In New Orleans was dit weer die verskeidenheid van seekosse wat op allerlei nuwe maniere voorberei word, wat haar getref het. Maar veral het die Italiaanse kafeetjies haar bekoor. Paganelli, haar Italiaanse sangmeester in Kaapstad, het haar voor haar vertrek na Italië vertel watter kafees sy in elke streek moes besoek. Want in Italië het elke distrik of stad mos sy eie manier om kos en veral macaroni gaar te maak! En hier het sy dan ook resepte aangeleer van al daardie heerlike geregte waarop sy nou nog haar gaste trakteer."




</doc>
<doc id="49594" url="https://af.wikipedia.org/wiki?curid=49594" title="Ascension (eiland)">
Ascension (eiland)

Ascension (Engels: "Ascension Island") is 'n eiland in die suidelike Atlantiese Oseaan met 'n bevolking van 880 en 'n oppervlakte van 88 km². Ascension vorm saam met Sint Helena en Tristan da Cunha die Britse oorsese gebied Sint Helena, Ascension en Tristan da Cunha. Die hoofstad en grootste stad is Georgetown.



</doc>
<doc id="49597" url="https://af.wikipedia.org/wiki?curid=49597" title="Meiringspoort">
Meiringspoort

Meiringspoort is 'n bergpas wat Oudtshoorn in die Klein Karoo met Beaufort-Wes in die Groot Karoo verbind. Dié deel van die N12 nasionale pad tussen De Rust en Klaarstroom is 16 km lank en gaan op 680 m bo seespieël deur 'n natuurlike kloof in die Swartberge. Hierdie poort is bekend vir sy besondere voue in die Tafelbergsandsteen op beide hellings.

Vir boere noord van die Swartberge was dit moeilik om hul wolbale en ander produkte per ossewa na die Kaapse hawe vir uitvoer na Europa te vervoer. Mosselbaai se hawe was baie nader, maar 'n oorgang vir ossewaens oor die Swartberge het ontbreek. Die bewoners van die George-omgewing en die Klein Karoo wou graag hul patats, aartappels, inheemse hout en meubels aan die boere noord van die Swartberge verhandel vir vee. In Augustus 1854 het John Molteno, 'n lid van die Kaapkolonie se Wetgewende Vergadering, en die beroemde pasbouer Andrew Geddes Bain 'n ondersoek ter plaatse gelei. Inwoners het die saak as dringend beskou, 'n vergadering op George gehou en 'n komitee saamgestel om aandag aan 'n kortpad na 'n hawe te gee. Landmeter-generaal Charles Bell was van mening dat 'n ruiterpad in die kloof van die Grootrivier, 'n tak van die Olifantsrivier, so verbeter kan word dat dit geskik sou wees vir gebruik deur ossewaens. Hy meld egter daarby dat die pad uiters kwesbaar sal wees vir verspoelings tydens vloede. Nogtans bewillig die goewerneur, sir George Grey, en sy regering die bedrag van £5 000 vir die bou van die pad.

Mather Woodifield, 'n siviele ingenieur, het die professionele opmetings en beplanning vir die pad gedoen. Daardie jare is gewoonlik bandietarbeid vir die bou van openbare paaie gebruik, maar vir hierdie pad is arbeiders in diens geneem. Thomas J. Melville, die adjunk-padinspekteur op George, is deur die Sentrale Weëraad opgedra om die pad te bou en in Augustus het die werk 'n aanvang geneem. Hy is nogal gou vervang met Adam de Smidt, 'n swaer van Thomas Bain. Dit het 93 arbeiders 223 dae geneem om die pad te voltooi. Die amptelike opening is op 3 Maart 1858 waargeneem deur die landdros van Oudtshoorn, kol. Alexander Armstrong, By daardie geleentheid is die pad Meiringspoort gedoop ter ere van Petrus Meiring, beyweraar vir die pad en eienaar van die plase Varkenskraal en De Rust waardeur die roete loop. Tot met die opening van die Swartbergpas in 1888 was dit die roete van die kus en Klein Karoo na die binneland.

Landmeter-generaal Charles Bell was reg met sy voorspelling en waarskuwing dat die pad baie kwesbaar is tydens kwaai reën in die Karoo en die gevolglike vloede in die Grootrivier. Geld ingesamel by die tolhekke was nie genoeg vir die aanhoudende instandhoudingswerk nie en die afdelingsrade van George en Prins Albert en later van Oudtshoorn en Beaufort-Wes moes gereeld help. Na 'n vloed in 1885 moes Thomas Bain kom help met die herstelwerk. As 'n werkskeppingsprojek het die staat tydens die Groot Depressie verbeterings aan die pad laat aanbring. Onderhoudskoste het gedurig gestyg. Tussen 1905 en 1907 is £1 264 spandeer, tussen 1918 en 1934 £18 316. Van 1945 tot 1947 is 17 laagwaterbrûe aangebring en was die rekening £14 928. Vanaf 1948 tot 1953 het die afdelingsrade van Oudtshoorn en Prins Albert nog laagwaterbrûe laat bou om onderhoudskoste na elke vloed te verminder. Tussen 1966 en 1971 is die trajek tussen De Rust en Klaarstroom ingrypend verbeter en geteer teen 'n bedrag van R1,6 miljoen. Skerp draaie is uitgeskakel. Om die skoonheid van die roete te probeer bewaar, is skietwerk tot die minimum beperk en bou- en opvulmateriaal is soveel moontlik van ver aangery. In 1988 het vloede groot dele van Suid-Afrika geteister, maar Meiringspoort het met weinig skade daarvan afgekom, danksy die werk van die siviele ingenieur Roy Petersen. Helaas het 'n vloed in November 1996 die pad weer verwoes en was dit byna drie jaar lank gesluit. Herbouing het plaasgevind en is die pad nou 'n toonbeeld van ingenieursvernuf. Premier Gerald Morkel van die Wes-Kaap het die opgeknapte pad op 20 Oktober 2000 in gebruik gestel.

Voorheen was die roete bekend vir die groot aantal kere wat die pad die rivier by 'n drif oorsteek. Weens verspoelings het die driwwe nie altyd op dieselfde plek gebly nie en die aantal het ook gewissel. Langenhoven skryf in sy boek "Sonde met die Bure": “...nou is in elke drif 'n draai en om elke draai 'n drif...” Die driwwe is nou elk vervang met 'n laagwaterbrug. By elke brug is die naam van die drif wat daar voorheen was, aangebring. Hulle is van Klaarstroom na Oudtshoorn die volgende:

Eerste/Laaste Drif, Opmetingsdrif, Wasgatdrif, Bloupuntdrif, Pereboomdrif, Rooiuitspanningsdrif, Derde Toldrif, Ontploffingsdrif, Watervaldrif, Uitspanningsdrif, Witfonteindrif, Wadrif, Ou Toldrif, Witperde, Herriedrif, Sanddrif, Perskeboomdrif, Dubbele drif, Nooiensboomdrif, Aalwyndrif, Skelmkloofdrif, Boesmansdrif, Damdrif, Skansdrif, Spookdrif.

By die Herrie- en Pereboomdrif het Nasionale Parke netjiese piekniek- en parkeerterreine en toiletgriewe ingerig. By die Watervaldrif is dieselfde geriewe beskikbaar en ook 'n uitstalling van plante uit die kloof en 'n museum wat die geskiedenis van Meiringspoort vertel. 'n Wandelpad lei van hier na die waterval van 60 m hoog en die swemgat. Die paadjie dateer uit 1925 toe dit toeganklik gemaak is vir die besoek van die prins van Wallis.

By Herriedrif is Herrieklip. Verskeie kunsskilders soos o.a. Pierneef en Tinus de Jongh het die pragtige natuurskoon van die kloof in hul skilderye vasgevang.




</doc>
<doc id="49605" url="https://af.wikipedia.org/wiki?curid=49605" title="Dam">
Dam

'n Dam is 'n groot wal of versperring wat die vloei van water belemmer of stop om sodoende 'n reservoir of 'n meer van water te skep. Die meeste damme het 'n oorloop waaroor of -deur water kan vloei wanneer die dam vol is. Sluise op die oorloop kan gebruik word om die watervlak akkuraat te beheer. In teenstelling met natuurlike mere, is damme altyd mensegemaak. Damme word gewoonlik gebou vir vloedbeheer (om oorstromings te voorkom) of om water op te gaar. Die opgegaarde water kan dan gebruik word vir besproeiing, watervoorsiening, die opwekking van hidroëlektrisiteit, ens.

Die hoogste dam in die wêreld is die Nurekdam in Tajikistan, wat 300 meter hoog is.

Die grootste dam in die wêreld, in terme van opgaarkapasiteit is Drieklowedam (Three Gorges) in die Volksrepubliek China

Die grootste dam in Suid-Afrika is die Gariepdam

Van die eerste damme is in Mesopotamië tot 7000 jaar gelede gebou. Moderne damme word in 'n boogvorm van beton wat met staal bewapen is gebou. So 'n boogmuur versterk die dam se struktuur wat help om die gewig van die water te weerstaan.




</doc>
<doc id="49607" url="https://af.wikipedia.org/wiki?curid=49607" title=".ad">
.ad

.ad is die agtervoegsel van Andorraanse domeinname.

.ad-domeinname word deur "Servei de Telecommunications d'Andorra" uitgegee. Hulle is aanspreeklik vir die .ad-topvlakdomein.




</doc>
<doc id="49608" url="https://af.wikipedia.org/wiki?curid=49608" title="Armeens">
Armeens

Armeens (հայերէն/հայերեն "hayeren" [hɑjɛˈɾɛn]) is 'n Indo-Europese taal wat deur sowat 6,7 miljoen mense in Armenië, Georgië, Azerbeidjan en Rusland gepraat word. Armeens is die amptelike taal van Armenië en beskik oor sy eie unieke alfabet, die Armeense alfabet, wat in 406 n.C. deur Mesrob Mashtots, 'n monnik, teoloog en taalkundige, ontwikkel is.

Armeens word in altesaam vier taalvorme verdeel:

Ten opsigte van sy woordeskat toon Armeens baie ooreenkomste met die Griekse taal, soos uit parallele etimologiese wortels blyk. Taalkundiges neem dan ook aan dat daar 'n nou verwantskap tussen dié twee tale bestaan. Armeens het daarnaas ook woorde uit Irannese tale, Parthies, Middel-Persies, Persies, Frans, Latyn en veral Russies (veral tegniese vakterme en woorde uit die omgangstaal) ontleen.

Weens die groot aantal leenwoorde uit Irannese tale is Armeens vroeër valslik as 'n Irannese dialek beskou. Ná die onafhanklikwording van Armenië geniet taalsuiwering en taalkultuur steeds meer aandag.



</doc>
<doc id="49610" url="https://af.wikipedia.org/wiki?curid=49610" title=".ae">
.ae

.ae is die Internettopvlakdomein vir die Verenigde Arabiese Emirate. Dit word deur "TRA", onder die naam .aeDA, onderhou.




</doc>
<doc id="49611" url="https://af.wikipedia.org/wiki?curid=49611" title=".af">
.af

.af is die Internettopvlakdomein van Afghanistan. Dit word deur AFGNIC, 'n diens van die UNDP en die oorgangsregering van Afghanistan onderhou.




</doc>
<doc id="49612" url="https://af.wikipedia.org/wiki?curid=49612" title=".ag">
.ag

.ag is die agtervoegsel van domeinname in Antigua en Barbuda.

.ag-domeinname word deur die "University of Health Sciences Antigua" se "Skool of Medicine" uitgegee, wat aanspreeklik is vir die topvlakdomein 'ag'.




</doc>
<doc id="49613" url="https://af.wikipedia.org/wiki?curid=49613" title=".ai">
.ai

.ai is die agtervoegsel van domeinname in Anguilla. 

.ai-domeinname word deur die regering in Anguilla uitgegee, wat aanspreeklik is vir die topvlakdomein 'ai'.




</doc>
<doc id="49614" url="https://af.wikipedia.org/wiki?curid=49614" title="Anguilla (eiland)">
Anguilla (eiland)

Anguilla (Engels: [æŋˈɡwɪlə]) is 'n klein eilandgroep in Noord-Amerika en 'n oorsese gebied van die Verenigde Koninkryk met 'n oppervlakte van 91 km² en 'n bevolking van 14 764 in 2016. Dit bestaan uit die hoofeiland Anguilla en 'n getal kleiner eilande; almal behoort tot die Klein Antille.

Anguilla is in die noordoostelike Karibiese See op die grens met die Atlantiese Oseaan geleë. Dié eilandgebied grens in die weste aan die Britse Maagde-eilande en in die suide aan Sint Maartin. Die hoofstad en grootste stad is The Valley, wat op die hoofeiland Anguilla geleë is.

Anguilla se naam is van die ou Spaanse woord "anguila" vir die Palingagtiges afgelei en verwys ná die hoofeiland se vorm. Die presiese datum van 'n Europese vestiging in Anguilla is onbekend. Volgens sommige bronne het Christophorus Columbus dié eilandgroep tydens sy tweede reis vir Europa ontdek, terwyl volgens ander bronne in 1564 die Franse Hugenoot en adellike René Goulaine de Laudonnière as eerste Europeër in Anguilla voet aan wal gesit het. Die Nederlandse Wes-Indiese Kompanjie het in 1631 op die hoofeiland Anguilla 'n fort opgerig, maar nadat dit reeds in 1633 deur Spanjaarde vernietig is, weer van dié eiland onttrek. In 1650 het Engelse vanaf St. Kitts en Nevis op Anguilla gevestig. Tydens die vroeë koloniale tydperk is Anguilla vanaf Antigua en Barbuda geregeer, maar in 1825 is dit onder administratiewe beheer van die nabygeleë St. Kitts en Nevis geplaas. Tussen 1958 en 1962 het dit saam met ander Britse kolonies in die Karibiese gebied deel uitgemaak van die Wes-Indiese Federasie. In 1967 het die Verenigde Koninkryk volle innerlike outonomie aan St. Kitts en Nevis toegestaan en Anguilla is, ten die wil van die bevolking, by die nuwe verenigde afhanklikheid St. Christopher-Nevis-Anguilla ingelyf. In 1980 kon Anguilla van St. Kitts en Nevis afstig en het 'n separate Britse kroonkolonie geword. Anguilla word deur die Verenigde Nasies as 'n gebied sonder eie regering beskou.

Seiljagwedvaart is Anguilla se nasionale en gewildste sport, terwyl krieket 'n ander gewilde sport is. Spelers mag vir die Wes-Indiese nasionale krieketspan uitdraf. Dié eilandgroep is 'n gesogte vakansieplek en die ekonomie is veral op toerisme en buitelandse bankdienste gebaseer.


</doc>
<doc id="49616" url="https://af.wikipedia.org/wiki?curid=49616" title="Anguilla">
Anguilla

Anguilla is 'n vis genus wat hoort tot die familie: Anguillidae.

Die volgende genus en gepaardgaande spesies is deel van die familie:



</doc>
<doc id="49619" url="https://af.wikipedia.org/wiki?curid=49619" title="Schule Schloss Salem">
Schule Schloss Salem

Die Schule Schloss Salem is 'n Duitse kosskool wat in die voormalige Ryksabdy Salem in Salem, 'n dorp naby die Bodenmeer in die deelstaat Baden-Württemberg, gehuisves is. Die skool is in 1920 gestig.

Die skool het van begin af seuns en meisies toegelaat. Die stigters Kurt Hahn, Karl Reinhardt en Maximilian von Baden was aanhangers van 'n moderne hervormde opvoedkunde en het 'n stel beginsels volgens hul opvoedkundige oortuigings bepaal wat verder ontwikkel is en nog steeds as basis vir Salem se leerprogram dien.

Die kosskool se leuse is "Plus est en vous" (Frans, "Julle is tot meer in staat") - dit beteken dat leerders hul talente en vaardighede volgens hulle beste vermoë moet ontwikkel. Dit gaan nie net om meetbare akademiese prestasie nie, maar veral om karaktervorming binne die bestek van universele opvoeding.



</doc>
<doc id="49621" url="https://af.wikipedia.org/wiki?curid=49621" title="Azerbeidjans">
Azerbeidjans

Azerbeidjans ("Azərbaycan dili", آذربایجان دیلی, Азәрбајҹан дили) of Azeri, ook bekend as Azerbeidjanse Turks of Azeri Turks, is 'n Suidwes-Turkse taal wat deur tussen twintig en dertig miljoen mense in Azerbeidjan, Iran, Rusland, Turkye, Georgië, Armenië, Irak en Sirië gepraat word. Dit is die amptelike taal in die Republiek van Azerbeidjan en naas Russies een van die amptelike tale van die Russiese Republiek van Dagestan. Azerbeidjans is die mees verspreide inheemse taal van die Kaukasus-streek.

Azerbeidjans is nou verwant aan Turks, die ampstaal van Turkye, sodat taalkundiges dié twee tale dikwels as 'n gemeenskaplike Turks-Azerbeidjanse taal beskou. Turks-Azerbeidjans sou dan as 'n oorkoepelende term vir 'n groot dialekkontinuüm gebruik word wat van die Balkanskiereiland ooswaarts tot by die Kaukasus-gebied en Iran strek. In Iran is Azerbeidjans met sowat 14 miljoen moedertaalsprekers verreweg die belangrikste Turkse taal en die tweede belangrikste taal naas Persies. Daarbenewens is Azerbeidjans (en Turks) verwant aan Turkmeens, die ampstaal van Turkmenistan.

Moderne Standaard-Azerbeidjans baseer op die dialek van die Azerbeidjanse hoofstad Bakoe en toon sterk invloede van Turkye-Turks. So is Azerbeidjans as literêre taal onlosmaaklik aan Osmaanse Turks verbind. Die taal van Oud-Anatoliese Turkse tekste is dikwels identies met dié van ou Azerbeidjanse tekste.

Tot in 1929 is Azerbeidjans tradisioneel in Arabiese skrif geskryf. Vanaf 1929 is die Latynse alfabet en vanaf die laat 1930's tot in 1991 die Cyrilliese alfabet met enkele spesiale letters nagevolg. In 1991 is die besluit geneem om by Turks aan te pas en weer die Latynse alfabet met enkele spesiale karakters te gebruik. Vir die Suid-Azerbeidjanse dialek in Iran word 'n gemodifiseerde Arabiese alfabet gebruik, terwyl in Rusland die Cyrilliese alfabet gebruik word.



</doc>
<doc id="49622" url="https://af.wikipedia.org/wiki?curid=49622" title=".al">
.al

.al is die agtervoegsel van domeinname in Albanië.

.al-domeinname word deur die "Telecommunications Regulatory Authority of Albania" uitgegee, wat aanspreeklik is vir die topvlakdomein 'al'.



</doc>
<doc id="49623" url="https://af.wikipedia.org/wiki?curid=49623" title=".am">
.am

.am is die agtervoegsel van domeinname in Armenië.

.am-domeinname word deur "ISOC-AM" uitgegee, wat aanspreeklik is vir die topvlakdomein 'am'.




</doc>
<doc id="49624" url="https://af.wikipedia.org/wiki?curid=49624" title=".an">
.an

.an is die topvlakdomein van die Nederlandse Antille. Dit word deur die "Universiteit van die Nederlandse Antille" onderhou.




</doc>
<doc id="49626" url="https://af.wikipedia.org/wiki?curid=49626" title=".aq">
.aq

.aq is die agtervoegsel van domeinname in Antarktika.

.aq-domeinname is bedoel vir organisasies wat in Antarktika werk of wat die vasteland bevorder. Die domein word deur "Peter Mott van Mott & Associates" in Auckland, Nieu-Seeland beheer.




</doc>
<doc id="49628" url="https://af.wikipedia.org/wiki?curid=49628" title=".ar">
.ar

.ar is die agtervoegsel van domeinname in Argentinië.

.ar-domeinname word deur Argentinië se minister van Buitelander Sake uitgegee, wat aanspreeklik is vir die topvlakdomein 'ar'.




</doc>
<doc id="49629" url="https://af.wikipedia.org/wiki?curid=49629" title="Western Rifles">
Western Rifles

Die Western Rifles was 'n vrywilligerregiment in die Kaapkolonie, met hoofkwartier op Stellenbosch. Dit het vanaf 1893 tot 1908 bestaan en het aan die Betsjoeanaland-veldtog (1897) deelgeneem. Die huidige Regiment Westelike Provincie kan as sy hedendaagse opvolger beskou word.

1880's
1890's
1900's



</doc>
<doc id="49630" url="https://af.wikipedia.org/wiki?curid=49630" title=".as">
.as

.as is die agtervoegsel van domeinname in Amerikaans-Samoa.

.as-domeinname word deur "AS Domain Registry" uitgegee, wat aanspreeklik is vir die topvlakdomein 'as'.




</doc>
<doc id="49632" url="https://af.wikipedia.org/wiki?curid=49632" title="Cape Garrison Artillery">
Cape Garrison Artillery

Die Cape Garrison Artillery is 'n reserwemagregiment in die Suid-Afrikaanse Artillerie van die Suid-Afrikaanse Leër, met hoofkwartier in Kaapstad. Dit bestaan sedert 1942, maar dra die naam van 'n vroeër regiment wat vanaf 1879 tot 1958 bestaan het. Albei eenhede word hier bespreek.

1870's
1880's
1890's
1900's
1910's
1930's
1940's
1950's

1940's
1950's
1960's
1970's
1980's
1990's

Gewoonlik word gevegsonderskeidings nie aan artillerieeenhede toegeken nie, maar 'n uitsondering is gemaak vir die Eerste Wêreldoorlog, en die oorspronklike CGA het dus die onderskeiding 'Suidwes-Afrika 1914-15' ontvang.



</doc>
<doc id="49633" url="https://af.wikipedia.org/wiki?curid=49633" title="Georgies">
Georgies

Georgies (ქართული ენა, "kartoeli ena") is ’n Kartweliese taal wat deur sowat 4,3 miljoen mense in Georgië, Armenië, Azerbeidjan, Griekeland, Iran, Rusland en Turkye gepraat word. Georgies is die amptelike taal van Georgië.

Die taal word in drie unieke skrifte, die Georgiese skrifte, geskryf. Dit is die letterkundige taal van al die streeksubgroepe van die Georgiërs, ook dié wat ander Kartweliese tale praat: die Swan, Megreliërs en Laz.

Georgies is die algemeenste van die Kartweliese tale; die familie sluit ook in Swan, Megrelies (hoofsaaklik gepraat in Noordwes-Georgië) en Laz (aan die Swartsee-kus van Turkye).

Dialekte van Georgies kom voor in Imereti, Ratsja-Letsjchoemi, Goeria, Adjara, Imerkhevi (in Turkye), Kartli, Kacheti, Saingilo (in Azerbeidjan), Toesjeti, Chewsoereti, Chewi, Psjawi, Fereidan, Mtioeleti en Mescheti.

Die geskiedenis van Georgië kan verdeel word in:
Georgies en die ander Kartweliese tale stam af van ’n gemeenskaplike Proto-Kartwelies. Georgies het as ’n aparte taal ontstaan in die 1ste millennium v.C. in Iberië. Die vroegste verwysing na gesproke Georgies was waarskynlik in die 2de eeu n.C. deur die Antieke Romeinse grammatikus Marcus Cornelius Fronto: Fronto stel hom voor hoe die Iberiërs keiser Markus Aurelius aanspreek in hul "onverstaanbare taal".

Die ontwikkeling van Georgies in ’n geskrewe taal was ’n gevolg van die volk se kerstening in die middel van die 4de eeu. Die nuwe letterkundige taal is gevorm in ’n reeds goed gevestigde kulturele infrastruktuur en het die funksies, gebruike en status van Aramees, die letterkundige taal van die heidense Georgië, en van die nuwe nasionale godsdiens vermeng. Georgies het ’n ryk letterkundige tradisie; die oudste letterkundige geskrif wat behoue gebly het, is die 5de-eeuse "Martelaarskap van die Heilige Koningin Sjoesjanik" (Georgies: წამებაჲ წმიდისა შუშანიკისი დედოფლისაჲ, "Tsamebai tsmidisa Sjoesjanikisi dedoplisai") deur Iakob Tsoertaweli.

In die 11de eeu het Middel-Georgies ontstaan – die letterkundige taal van die Middeleeuse Koninkryk van Georgië. Die nasionale heldedig "Die Ridder in die Luiperdvel" (Georgies: ვეფხისტყაოსანი, "Wepchistkaosani") deur Sjota Roestaweli dateer uit die 12de eeu.

In 1629 is die "Alphabetum ibericum, sive georgianum: cum Oratione" ("Iberiese of Georgiese Alfabet met Gebede") gedruk en dit het die era van Moderne Georgies ingelui.

Die simbole is dié van die IFA, gevolg deur die Georgiese letter.

Prosodie in Georgies word bepaal deur klem, intonasie en ritme. Klemme is baie swak en taalkundiges verskil oor waar in woorde dit lê. Jun, Vicenik en Lofstedt meen die Georgiese klem en intonasie is die gevolg van stoottone op die eerste lettergreep van ’n woord en naby die einde van die frase. Die lettergrepe word min of meer ewe lank uitgespreek.

Georgies bevat baie "harmonieuse lettergroepe" wat bestaan uit twee konsonante van dieselfde tipe (stemhebbend, stemloos of ejektief) en wat feitlik gelykertyd uitgespreek word, byvoorbeeld ბგერა "bgera" ("klank"), ცხოვრება "cxowreba" ("lewe") en წყალი "c'q'ali" ("water"). Daar is ook dikwels groter groepe konsonante, tot ses of meer agtermekaar, soos in მწვრთნელი "mts'vrtneli" ("instrukteur").

Volgens die 11de-eeuse skrywer Leonti Mroveli is die eerste Georgiese alfabet in die 3de eeu v.C. geskep deur die eerste koning van Iberië, Parnawaz. Die eerste voorbeelde van die Georgiese skrif dateer egter uit die 5de eeu n.C.

Drie verskillende skrifte is deur die geskiedenis vir Georgies gebruik. Tans oorheers een, mchedroeli ("militêr"). Dit het 33 letters wat algemeen gebruik word en sowat vyf wat verouderd is. Die letters stem ooreen met die foneme in Georgies.

Die ander twee skrifte is meestal net van belang vir geleerdes vir die lees van historiese dokumente. Hulle is Asomtawrowli ("hoofletters") en Noeschoeri ("kleinletters"). Hulle word in die Georgies-Ortodokse en Apostoliese Kerk saam gebruik vir die skryf van hoof- en kleinletters en staan saam bekend as Choetsoeri ("priestersalfabet").





Georgies het ’n uitgebreide woordboustelsel. Deur die stam van ’n woord te gebruik, kan baie ander woorde gevorm word deur die toevoeging van voor- en agtervoegsels. Van die stam -"kartw"- kan die volgende woorde byvoorbeeld gevorm word: "Kartweli (’n Georgiër), "Kartoeli (Georgies) en Sakartwelo (Georgië).

Die meeste Georgiese vanne eindig op -"dze" ("seun") (Wes-Georgië), -"sjwili" ("kind") (Oos-Georgië), -"ia" (Wes-Georgië, Samegrelo), -"ani" (Wes-Georgië, Swaneti), -"oeri" (Oos-Georgië), ensovoorts. Die uitgang -"eli" dui op adellike herkoms, soos "de" in Frans, "von" in Duits en -"ski" in Pools.

Georgies het ’n vigesimale telstelsel, wat gebaseer is op die getal 20, soos in Baskies en Frans. Om ’n getal groter as 20 en kleiner as 100 uit te druk, word die aantal 20's eers genoem en dan die res van die getal. So is 93 byvoorbeeld ოთხმოცდაცამეტი ("otch-m-ots-da-tsamet'i", letterlik "vier-twintigs-en-dertien).

Een van die belangrikste Georgiese woordeboeke is die Verklarende Woordeboek van die Georgiese Taal (Georgies: ქართული ენის განმარტებითი ლექსიკონი). Dit bestaan uit agt volumes en sowat 115 000 woorde. Dit is tussen 1950 en 1964 uitgegee deur ’n span taalkundiges onder leiding van Arnold Tsjikobawa.

Soos reeds genoem, word voor- en agtervoegsels by ’n stam gevoeg om ’n woord te vorm. Voorbeeld:

Werkwoorde kan ook van selfstandige naamwoorde afgelei word:

Werkwoorde kan ook van byvoeglike naamwoorde afgelei word:

Talle woorde in Georgies begin met twee of meer agtereenvolgende konsonante. Voorbeelde is:

Artikel 1 van die Verenigde Nasies se Universele Verklaring van Menseregte in Georgies:

ყველა ადამიანი იბადება თავისუფალი და თანასწორი თავისი ღირსებითა და უფლებებით. მათ მინიჭებული აქვთ გონება და სინდისი და ერთმანეთის მიმართ უნდა იქცეოდნენ ძმობის სულისკვეთებით.

Kwela adamiani ibadeba tawisoepali da tanastsori tawisi ghirsebita da oeplebebit. Mat minitsjeboeli akwt goneba da sindisi da ertmanetis mimart oenda iktseodnen dzmobis soeliskwetebit.

Alle menslike wesens word vry, met gelyke waardigheid en regte, gebore. Hulle het rede en ’n gewete en behoort in die gees van broederskap teenoor mekaar op te tree.




</doc>
<doc id="49635" url="https://af.wikipedia.org/wiki?curid=49635" title="Amerikaans-Samoa">
Amerikaans-Samoa

Amerikaans-Samoa (Engels: "American Samoa", uitgespreek as /əˈmɛrɪkən səˈmoʊə/, voorheen "Oos-Samoa", Samoaans: "Amerika Sāmoa / Sāmoa Amelika") is 'n oorsese gebied van die Verenigde State van Amerika in die suidelike Stille Oseaan, wat die oostelike deel van die Samoa-eilande omvat, en lê in Polinesië. Die eilande het 'n oppervlakte van 199 km² en 'n bevolking van 55 519 in 2010 gehad.

Amerikaans-Samoa lê in die ooste van Samoa, in die suide van Tokelau, in die weste van die Cookeilande, in die noorde van Niue en in die noordooste van Tonga. Die hoofstad is Pago Pago en die grootste stad is Tafuna.

Die amptelike tale is Engels en Samoaans.


</doc>
<doc id="49636" url="https://af.wikipedia.org/wiki?curid=49636" title="Gewere-oorlog">
Gewere-oorlog

Die sogenaamde Gewere-oorlog was 'n gewapende konflik tussen die Kaapkolonie en die Basotho's in Basotholand (wat destyds onder Kaapse gesag was) vanaf September 1880 tot Junie 1881.

Die konflik was 'n gevolg van die Kaapse regering se "Peace Preservation Act" (d.w.s. 'Wet op die Bewaring van die Vrede'), wat swart inboorlinge belet om vuurwapens te besit. Toe die regering in 1880 die wet in Basotholand probeer toepas het, het die Basotholeiers daarteen beswaar gemaak. Na maande van vergeefse onderhandelinge met die regering, het die Basotho's hulle wapens opgeneem en hulle teen die wet verset. In Julie 1880 het gewapende Basothomagte die administratiewe sentra by Maseru, Mafeteng, en Mohaleshoek beleër. In September, het die Kaapse regering sy krygsmagte gemobiliseer om die dorpe te ontset.

Operasies was hoofsaaklik op Mafeteng, waar die Basothokaptein Lerothodi in beheer was, gefokus. Die koloniale magte, onder bevel van brig genl Charles Mansfield Clarke (wat later deur kol Frederick Carrington afgelos is), het die dorp na 'n hewige geveg by Qalabane op 19 Oktober ontset. In die daaropvolgende weke en maande het die magte verskeie dorpies en posisies in die gebied aangeval, maar nie daarin geslaag om Lerothodi en die Basotho te verslaan nie. Uiteindelik, in Februarie 1881, is daar op 'n skietstilstand ooreengestem, en na 'n paar skendings daarvan is 'n vredesverdrag in Junie onderteken. Die regering het daartoe ingestem dat die Basotho's hulle wapens mag behou, op voorwaarde dat hulle 'n boete betaal en vuurwapenlisensies uitneem.

Eenhede wat aan die oorlog deelgeneem het sluit in die Cape Mounted Riflemen, die Cape Town Volunteer Engineers, die Duke of Edinburgh's Own Volunteer Rifles, die First City Volunteers, die Kimberley Horse, en Prince Alfred's Volunteer Guard.

Die "Cape of Good Hope General Service Medal" (d.w.s. 'Kaap de Goede Hoop Algemene Diensmedalje') is in 1900 ingestel om o.a. hierdie veldtog te erken. Veterane wat toe nog geleef het kon daarvoor aansoek doen.



</doc>
<doc id="49638" url="https://af.wikipedia.org/wiki?curid=49638" title="Betsjoeanaland-veldtog">
Betsjoeanaland-veldtog

Die Betsjoeanaland-veldtog was 'n gewapende konflik tussen die Kaapkolonie en sommige Tswana-kapteins vanaf Desember 1896 tot Augustus 1897.

Die konflik wat 'n uitvloeisel van die runderpes-epidemie wat suidelike Afrika in 1896 verwoes het. Om die epidemie onder beheer te bring het die Kaapse regering opdrag gegee dat besmette vee van kant gemaak moes word. Sommige Tswana-kapteins, soos Galeshewe, het geweier, en toe die regering in Desember 1896 die polisie stuur om sy vee dood te skiet, verset hy en sy mense hulle teen die polisie. Daarna sluit hulle by ander voortvlugtige kapteins soos Toto en Luka Jantje in die Langberg aan. Die polisie was nie militêr sterk genoeg om hulle te vang nie, en in Februarie 1897 moes die regering die krygsmagte mobiliseer om hulle by te staan.

Die Betsjoenaland-veldmag onder bevel van kol Edmund Dalgety is eers in April 1897 ontplooi. Na 'n paar mislukte pogings om die Tswanaposisies binne die klowe van die bergreeks te verower, het die veldmag die gebied geblokkeer terwyl kol Dalgety gesukkel het om die regering te oorreed om die veldmag te versterk. Versterkings het in Julie aangemeld, en op 29 Julie het die veldmag uiteindelik daarin geslaag om die Tswanas te oorrompel. Luka Jantje is in die geveg dood, Toto het op 2 Augustus oorgegee, en Galeshewe het ontsnap maar is later gevang en tronk toe gestuur. 
Eenhede wat aan die veldtog deelgeneem het sluit in die Cape Mounted Riflemen, die Cape Town Highlanders, die Duke of Edinburgh's Own Volunteer Rifles, die First City Volunteers, die Kaffrarian Rifles, die Kimberley Rifles, Prince Alfred's Volunteer Guard, en die Western Rifles.

Die "Cape of Good Hope General Service Medal" (d.w.s. 'Kaap de Goede Hoop Algemene Diensmedalje') is in 1900 ingestel om o.a. hierdie veldtog te erken. Veterane wat toe nog geleef het kon daarvoor aansoek doen.



</doc>
<doc id="49641" url="https://af.wikipedia.org/wiki?curid=49641" title=".at">
.at

.at is die topvlakdomein vir Oostenryk. Dit word deur "NIC.AT" onderhou.

Die .at-domein het verskeie tweedevlak-domeine, soos:

Die .at-domein is baie aantreklik vir "domainhacks", aangesien baie Engelse woorde met -at eindig en enige persoon so 'n domein kan registreer. 'n Voorbeeld hiervan is "bo.at".




</doc>
<doc id="49644" url="https://af.wikipedia.org/wiki?curid=49644" title=".au">
.au

.au is die topvlakdomein vir Australië.

Die domein is oorspronklik in 1986 aan "Kevin Robert Elz" van Melbourne se universiteit toegewys. Na omtrent vyf jaar se werk skep die internetindustrie 'n selfregulerende orgaan genaamd die ".au Domain Administration" om na die domein om te sien. Hulle verkry goedkeuring van ICANN in 2001 en stel op 1 Julie 2002 hulle nuwe beleid vir domeinregistrasie in werking.



</doc>
<doc id="49645" url="https://af.wikipedia.org/wiki?curid=49645" title=".aw">
.aw

.aw is die Internettopvlakdomein van Aruba. Dit is in 1996 in werking gestel. Die domein word egter weinig gebruik.

Die domein word tans deur "SETAR N.V." beheer en befonds. SETAR is 'n geprivatiseerde telekommunikasie-maatskappy wat ook telefonie, Internet en GSM-dienste lewer.




</doc>
<doc id="49646" url="https://af.wikipedia.org/wiki?curid=49646" title="Benjamin Netanyahu">
Benjamin Netanyahu

Benjamin (Bibi) Netanyahu (Hebreeus: בנימין נתניהו ; gebore 21 Oktober 1949 in Tel Aviv) is 'n Israelse politikus wat aan die regs-liberale politieke party Likoed behoort.

Sedert 14 Mei 2015 is hy die Eerste Minister van die regs-religieuse Netanyahu IV-kabinet. Van 18 Maart 2013 tot 14 Mei 2015 was hy die Eerste Minister van die regs-sentrale Netanyahu III-kabinet. Van 31 Maart 2009 tot 18 Maart 2013 was hy die Eerste Minister van die regse Netanyahu II-kabinet. Hy was vanaf 1996 tot 1999 ook premier gewees, van die regse Netanyahu I-kabinet. 

Van 1988 tot 1999 was hy 'n lid van die Knesset. Sedert 2003 is hy weer 'n lid van die Knesset. Netanyahu het verskeie ministersposte beklee. Hy was van 2002 tot 2003 minister van Buitelandse Sake en van 2003 tot 2005 minister van Finansies. Sedert 2015 is hy minister van Buitelandse Sake, Kommunikasie en Regionale Samewerking.

Netanyahu was van 1967 tot 1972 'n offisier in die Matkal-kommando van die Israeliese Lëer. Hy het argitektuur en bestuur aan die Massachusetts Institute of Technology en politieke wetenskap (geen diploma) aan die Harvard-universiteit gestudeer. Netanyahu het by die Boston Consulting Group gewerk en was van 1984 tot 1988 die Israelse ambassadeur by die Verenigde Nasies.

Benjamin Netanyahu is vir die derde keer getroud en het drie kinders. Hy woon in Jerusalem en is 'n aanhanger van die Judaïsme.

Hy is die broer van die Israelse oorlogsheld Jonatan Netanyahu, wat in 1976 tydens Operasie Entebbe gesterf het.

Netanyahu het verskeie boeke geskryf, veral oor die bestryding van terrorisme.





</doc>
<doc id="49647" url="https://af.wikipedia.org/wiki?curid=49647" title=".ax">
.ax

.ax is, soos deur IANA vasgestel, die Internettopvlakdomein vir Åland. Åland het vantevore die Finse topvlakdomein .fi gebruik.

Sommige Ålandse webwerwe gebruik tans nog die subdomein ".aland.fi". Op 17 Februarie 2006 keur die Finse parlement 'n wetswysiging vir die infasering van die ".ax"-topvlakdomein goed. Registrasie van ".aland.fi"-domeine word dus nie meer aanvaar nie.




</doc>
<doc id="49649" url="https://af.wikipedia.org/wiki?curid=49649" title=".az">
.az

.az is die agtervoegsel van domeinname in Azerbeidjan.

.az-domeinname word deur "Azerbaijan Communications" uitgegee, wat aanspreeklik is vir die topvlakdomein 'az'.

Tweedevlak-domeine word ook gebruik, soos: com.az, net.az, int.az, gov.az, org.az, .edu.az, .info.az, .pp.az, .mil.az, .name.az, pro.az and biz.az. 




</doc>
<doc id="49651" url="https://af.wikipedia.org/wiki?curid=49651" title="Thai">
Thai

Thai (ภาษาไทย, "phasa thai" ) is 'n Tai-Kadai-taal wat deur sowat 20 miljoen mense in Thailand gepraat word. Thai is die amptelike taal van Thailand en is verwant aan Laosiaans. Dit is voor Laosiaans die mees gesproke Tai-Kadai-taal en die tweede belangrikste inheemse taal van Indo-China ná Viëtnamees. Thai word in die Thai-skrif geskryf, 'n Brahmi-skrif uit die Indiese skriffamilie.


</doc>
<doc id="49657" url="https://af.wikipedia.org/wiki?curid=49657" title="Act of Union">
Act of Union

Act of Union kan na een van die volgende verwys:


</doc>
<doc id="49658" url="https://af.wikipedia.org/wiki?curid=49658" title="Aleoetiese Eilande">
Aleoetiese Eilande

Die Aleoetiese Eilande (Engels: "Aleutian Islands"), tot 1867 ook Katharina-eilande, is 'n hoofsaaklik Amerikaanse eilandketting tussen die vastelande van Noord-Amerika en Asië wat as die mees westelike uitloper van die Alaskaanse Skiereiland oor 'n afstand van meer as 1 800 kilometer tot in die suidelike Beringsee strek. Die Aleoetiese Eilande is sodoende die langste argipel ter wêreld.
Die Aleoetiese Eilande is van vulkaniese oorsprong – sommige van die 57 vulkane is nog steeds aktief. Daarnaas word die landskap deur groen weivelde oorheers. Sterk, dikwels selfs stormagtige winde en baie reën is kenmerkend vir die koel klimaat van die streek. Die Aleoetiese Eilande se vulkane behoort tot die Ring van Vuur wat die Stille Oseaan van Nieu-Seeland tot Chili omsirkel.

Die eilandgroep, wat na sy inheemse bevolking genoem is, het in 1867 Amerikaans geword toe die Verenigde State Alaska van Rusland gekoop het. In 1943 was die eilande 'n oorlogstoneel tussen die Verenigde State en Japan, en enkele bouvalle uit die tyd van die Tweede Wêreldoorlog kan nog steeds besigtig word.


</doc>
<doc id="49661" url="https://af.wikipedia.org/wiki?curid=49661" title="Logaritmies gemiddelde temperatuurverskil">
Logaritmies gemiddelde temperatuurverskil

Die logaritmies gemiddelde temperatuurverskil (LGTV of ΔT) word gebruik om die temperatuur dryfkrag vir warmteruiling in vloeistelsels, soos hitteruilers te kwantifiseer. Die LGTV is 'n logaritmiese gemiddelde van die temperatuurverskil tussen die warm en koue strome aan elke punt van 'n hitteruiler. Hoe groter die LGTV, hoe meer warmte word uitgeruil.

Ons aanvaar dat 'n generiese hitteruiler twee kante het (wat ons hier "A" en "B" sal noem) waar die warm en koue strome invloei of uitvloei; die LGTV word dan gedefinieer deur die logaritmiese gemiddelde as volg:

waar "ΔT" die temperatuurverskil is aan kant A, en "ΔT" die temperatuurverskil aan kant B is.

Dus:

formula_2

formula_3

Hierdie vergelyking is geldig vir beide parallelle vloei waar die strome van dieselfde kant invloei en vir teenstroom vloei waar die strome van verskillende kante af invloei. 'n Derde tipe vloei is kruisvloei waar een van die strome dieselfde nominale temperatuur het op alle punte van die oordragoppervlak. Die wiskunde is soortgelyk behalwe dat 'n korreksiefaktor "F" dikwels toegepas moet word in die hitte-oordrag vergelyking.

Daar is tye wanneer die vier temperature wat gebruik word om die LGTV te bepaal nie beskikbaar is nie. Die NTU-metode mag dan gebruik word.

Die volgende benadering kan ook gebruik word:

Wanneer dit bereken is, word die LGTV gewoonlik gebruik om die warmte-oordrag in 'n hitteruiler te bepaal volgens die volgende vergelyking:

Waar "Q" die uitgeruilde warmte-energie is (in watt), en "U" die warmte-oordragskoëffisiënt (in watt per kelvin per vierkante meter) en "A" die oordragoppervlak in vierkante meter is. Die bepaling van die oordragskoëffisiënt is dikwels baie moeilik.




</doc>
<doc id="49662" url="https://af.wikipedia.org/wiki?curid=49662" title="Du Toitskloofpas">
Du Toitskloofpas

Die Du Toitskloofpas is 'n bergpas oor die Klein Drakensteinberge. Dit vorm sedert die opening van die Hugenotetonnel in 1988 nie meer deel van die N1 nasionale pad nie. 

Hierdie pas is in 1949 deur die destydse eerste minister, dr. D.F. Malan, geopen. Dit is ontwerp deur siviele ingenieur Pieter Agricola de Villiers, wat kort daarna ook die Outeniquapas beplan het. Die Du Toitskloofpas is in die middel van die 20ste eeu beskryf as een van die grootste ingenieursprestasies van daardie tyd. Konstruksiewerk het 7 jaar geduur en aanvanklik is van Italiaanse krygsgevangenes vir die bouery gebruik. Hierdie moderne snelweg tussen die Paarl en Worcester was 37km lank en 12 nuwe brûe moes gebou word. Met die grootste veiligheid kon 'n spoed van 80k.p.u. gehandhaaf word, is toe gesê. Die hoogste punt van die pas is 820m bo seevlak en die maksimum helling is 1:15. Veral die tonnel van 240m lank was skouspelagtig. In sewe maande is 25 000 ton rots verwyder en die gevolg was die langste tonnel in die land op daardie stadium.



</doc>
<doc id="49664" url="https://af.wikipedia.org/wiki?curid=49664" title="Stadsregte">
Stadsregte

Stadsregte het in Europa oorspronklik na die keiserlike of vorstelike voorreg verwys waardeur aan 'n nedersetting stadstatus toegeken is. Later is die term dikwels sinoniem gebruik vir die besondere regte wat aan stadstatus verbonde is, veral in teenstelling met die reg van landelike gebiede wat deur die plaaslike heersers bepaal is.

Die stadsregte wat vanaf die Middeleeue in Sentraal-Europa aan nedersettings toegeken is, het hulle oorsprong in Italiaanse voorbeelde wat by die Romeinse tradisie van stedelike selfbestuur aangesluit het.

Die ontwikkeling van stedelike nedersettings was nou gekoppel aan die stigting van permanente handelsplekke op die basis van bepaalde voorregte:


Die reg om 'n nedersetting te versterk was oorspronklik 'n koninklike voorreg wat later ook aan ander wêreldlike en geestelike heersers toegeken is. So het in Europa talle stedelike nedersettings ontstaan wat onder gesag van konings, biskoppe of plaaslike wêreldlike heersers gestaan het.

Vanaf die 13de eeu het talle stede reeds oor 'n aansienlike mate van selfregering beskik - naas die permanente markvrede en die immuniteit, wat stede geniet het, kon hulle nou ook 'n stelsel van laer geregshowe bestuur wat in die loop van die Middeleeue tot hoër howe uitgebrei is. Daarnaas is ook ander voorregte, wat deur heersers aan stede verleen is, geleidelik uitgebou tot 'n omvattende stelsel van stadsregte.

Die stedelike selfregering is vanaf die 12de en 13de eeu deur stadsrade en burgemeesters waargeneem, en met die afkondiging van stedelike grondwette het die stede ook regspersoonlikhede geword. In die Heilige Romeinse Ryk is die regsstelsels van 'n aantal ouer stede soos byvoorbeeld Maagdenburg en Lübeck ook deur nuutgestigte nedersettings oorgeneem sodat 'n aantal "regsfamilies" ontstaan het wat bepaalde regte gedeel het. As "regtelike moederstede" het Maagdenburg groot invloed op stedelike nedersettings in Sentraal- en Oos-Europa uitgeoefen, Lübeck op stede in die Oosseegebied en Freiburg im Breisgau op stede in Suidwes-Duitsland.



</doc>
<doc id="49667" url="https://af.wikipedia.org/wiki?curid=49667" title=".ba">
.ba

.ba is die agtervoegsel van domeinname in Bosnië-Herzegowina. 

.ba-domeinname word deur die universiteit "Telinformatic Centre" uitgegee, wat aanspreeklik is vir die topvlakdomein 'ba'.

Die volgende tweedevlak domeine word gebruik:





</doc>
<doc id="49669" url="https://af.wikipedia.org/wiki?curid=49669" title=".bb">
.bb

.bb is die agtervoegsel van domeinname in Barbados, 'n eilandnasie in Noord-Amerika.

.bb-domeinname word deur "Telecoms Unit" uitgegee, wat aanspreeklik is vir die topvlakdomein 'bb'.

Domeine kan geregistreer word onder:




</doc>
<doc id="49671" url="https://af.wikipedia.org/wiki?curid=49671" title=".bd">
.bd

.bd is die agtervoegsel van domeinname in Bangladesj.

.bd-domeinname word deur "Bangladesj Telegraph and Telephone Board" uitgegee, wat aanspreeklik is vir die topvlakdomein 'bd'.




</doc>
<doc id="49672" url="https://af.wikipedia.org/wiki?curid=49672" title=".bg">
.bg

.bg is die agtervoegsel van domeinname in Bulgarye. 

.bg-domeinname word deur "Register.bg" uitgegee, wat aanspreeklik is vir die topvlakdomein 'bg'.




</doc>
<doc id="49673" url="https://af.wikipedia.org/wiki?curid=49673" title="KNVB-beker">
KNVB-beker

Die KNVB-beker is Nederland se nasionale beker-toernooi vir sokker. Die toernooi is die eerste keer in 1898 gespeel en is die oudste sokkertoernooi buite die Verenigde Koninkryk.

Die wenner mag om die Europa League en om die Johan Cruijff Schaal meeding. Die KNVB-beker is 'n uitkloptoernooi, waar die klubs elk net één wedstryd speel. Die eindstryd vind elke jaar in die Kuip in Rotterdam plaas. Omdat die nasionale kompetisie deur sterker klubs oorheers word, is die KNVB-beker vir baie klubs die enigste prys wat hulle kan wen.

Die huidige kampioene is AFC Ajax. In 2019 het AFC Ajax vir Willem II Tilburg met 4–0 in die eindstryd geklop.


</doc>
<doc id="49674" url="https://af.wikipedia.org/wiki?curid=49674" title=".bh">
.bh

.bh is die agtervoegsel van domeinname in Bahrein.

.bh-domeinname word deur "BATELCO" uitgegee, wat aanspreeklik is vir die topvlakdomein 'bh'.

Daar is agt gedefinieerde domeine op die tweede vlak:




</doc>
<doc id="49675" url="https://af.wikipedia.org/wiki?curid=49675" title="Johan Cruijff Schaal">
Johan Cruijff Schaal

Die Johan Cruijff Schaal is 'n Nederlandse sokkertrofee wat na die legendariese sokkerspeler Johan Cruyff vernoem is. Die wenner word met 'n enkele wedstryd beslis, wat tussen die wenners van die Eredivisie en KNVB-Beker uitgespook word. Die wedstryd vind tradisioneel in Augustus plaas, een week voor die Eredivisie begin, om die sokkerseisoen te open. Die wedstryd word in die Amsterdam Arena gespeel.

Slegs enkele Nederlandse sokkerklubs kon in die verlede die gesogte beker wen. Die huidige kampioene is Feyenoord.


</doc>
<doc id="49678" url="https://af.wikipedia.org/wiki?curid=49678" title=".bm">
.bm

.bm is die agtervoegsel van domeinname in Bermuda. Die domeinnaam is vir die eerste keer in 1993 gebruik.

Die "Bermuda College", 'n skool vir hoër onderwys, behartig die administrasie van die domein. Die verantwoordelikheid vir die topvlakdomein lê ook by hierdie inrigting.




</doc>
<doc id="49680" url="https://af.wikipedia.org/wiki?curid=49680" title="Bermuda">
Bermuda

Bermuda (Engels: [bərˈmjuːdə]) is 'n eilandgroep in die Wes-Atlantiese Oseaan, 'n entjie voor die kus van Noord-Amerika. Dit is 'n Britse oorsese gebiedsdeel onder soewereiniteit van die Verenigde Koninkryk, maar het sy eie plaaslike regering. Dit is veral bekend vir die Bermudadriehoek en is gewild onder toeriste. Bermuda het 'n bevolking van 63 779 in 2010 gehad en 'n oppervlakte van 53,2 km². Die hoofstad is Hamilton en die grootste stad St. George’s.

Bermuda is in 1505 deur die Spaanse ontdekkingsreisiger Juan de Bermúdez vir Europa ontdek en later na hom genoem. Dié eiland is deur die Spaanse Ryk opgeëis, maar nooit deur Spanje gekoloniseer nie. Twee jaar ná die stigting van Jamestown in Virginië het Engelse onder leiding van die Virginia Company in Bermuda gevestig. St. George’s, dié eiland se eerste hoofstad, is in 1612 gestig en tot in 1614 is dié eiland as deel van die kolonie in Virginië bestuur. In 1684 het die Engelse Kroon die beheer oorgeneem en Bermuda het in 1707, met die Act of Union 1707 wat die Koninkryk van Engeland en Koninkryk van Skotland tot die Koninkryk van Groot-Brittanje laat saamsmelt het, 'n Britse Kroonkolonie geword. Nadat Newfoundland in 1949 deel van Kanada geword het, het Bermuda die oudste oorblywende Britse oorsese gebied geword. Met die heraansluiting van Hongkong by China in 1997 het Bermuda die mees bevolkte afhanklike gebied geword (vanaf 2002 oorsese gebied). Bermuda word deur die Verenigde Nasies as 'n gebied sonder eie regering beskou.

Krieket is Bermuda se nasionale sportsoort en die nasionale krieketspan het aan die Krieketwêreldbeker 2007 in Wes-Indië deelgeneem. Dié eilandgroep is 'n gesogte vakansieplek en die ekonomie is veral op toerisme en buitelandse bankdienste gebaseer.

Vyf van Bermuda se eilande is gebruik om ongeveer 5 000 Boerekrygsgevangenes tydens die Tweede Vryheidsoorlog, ook bekend as die Anglo-Boereoorlog, te huisves. Die Boere is volgens hulle oortuigings ten opsigte van die oorlog op aparte eilande verdeel. Diegene wat geglo het dat die oorlog moes voortgaan is na "Darrell's Eiland" gestuur en is sterk bewaak. "Morgan's Eiland" het 884 man gehuisves, "Tucker's Eiland" 809, "Burt's Eiland" 607 en "Port's Eiland" 35, waar die hospitaalfasiliteite was.

Die koerant "The New York Times" het verskeie stories oor Boerekrygsgevangenes in Bermuda gepubliseer, byvoorbeeld die poging tot muitery op pad na Bermuda toe, en die daaropvolgende krygswet wat op Darryll's Eiland gegeld het, sowel as drie Boerekrygsgevanenes se ontsnapping na die vasteland van Bermuda en ook oor die "avonture" van 'n jong Boeresoldaat wat op die stoomskip "Trinidad" in New York aangekom het.


</doc>
<doc id="49681" url="https://af.wikipedia.org/wiki?curid=49681" title=".bn">
.bn

.bn is die Internettopvlakdomein vir Broenei.



</doc>
<doc id="49685" url="https://af.wikipedia.org/wiki?curid=49685" title=".bo">
.bo

.bo is die agtervoegsel van Boliviaanse domeinname, wat deur "BolNet" geadministreer word.




</doc>
<doc id="49686" url="https://af.wikipedia.org/wiki?curid=49686" title=".br">
.br

.br is die agtervoegsel van Brasiliaanse domeinname.

Die topvlak-domein is sedert 1989 gereserveerd. 'n Magdom tweedevlak-domeine is in gebruik. Naas die algemene agtervoegsels soos ".com.br" en ".org.br" is daar ook ongewone domeine soos ".vet.br" vir veeartse en ".art.br" vir die kunste.



</doc>
<doc id="49687" url="https://af.wikipedia.org/wiki?curid=49687" title=".bs">
.bs

.bs is dit agtervoegsel van domeinname in die Bahamas.

.bs-domeinname word deur die Universiteit van die Bahamas uitgegee, wat aanspreeklik is vir die topvlak-domein 'bs'.



</doc>
<doc id="49688" url="https://af.wikipedia.org/wiki?curid=49688" title=".by">
.by

.by is die topvlak-domein van Wit-Rusland.

Aangevraagde name moet ten minste 2 Latynse letters bevat. Die registrateur behou hulself die reg voor om onwelvoeglike name te weier.




</doc>
<doc id="49689" url="https://af.wikipedia.org/wiki?curid=49689" title=".bz">
.bz

.bz is die Internettopvlakdomein van Belize.

.bz word ook dikwels vir besighede ingespan. Die praktyk om .bz-domeine vir besighede te registreer het reeds begin voordat .biz vir die doel beskikbaar was. Die uitbreiding word ook gebruik vir webwerwe in die Italiaanse stad Bolzano (die stad se amptelike afkorting is ook BZ).




</doc>
<doc id="49690" url="https://af.wikipedia.org/wiki?curid=49690" title="Saint Peter Port">
Saint Peter Port

Saint Peter Port (Frans Saint-Pierre-Port, Guernésiais St Pierre Port) is een van die teen parogieë en die grootste stad van die kanaaleiland Guernsey. Die stad, met 'n oppervlak van 6,5 vierkante kilometer en 'n bevolking van sowat 16 488 mense, is die regeringsetel van die eiland.


</doc>
<doc id="49693" url="https://af.wikipedia.org/wiki?curid=49693" title=".ca">
.ca

.ca is die Internettopvlakdomein van Kanada. Registrasie van .ca-domeine moet aan die Kanadese aanwesigheidseise, soos bepaalde deur die register, voldoen. Voorbeelde van geldige entiteite is:


Registrante kan domeine op die tweede vlak ("voorbeeld.ca") of op die derde vlak registreer. Die tweede vlak bestaan uit geografiese domeine (sien onder).

Die verantwoordelikheid vir die .ca-domein word in 1988 deur Jon Postel (medewerker van die IANA) aan John Demco van die Universiteit van British Columbia oorgedra.

In 1997, op die jaarlikse konferensie van Kanadese Internetgebruikers, word besluit om die registrasieproses te versoepel en te korrigeer. Sedert 1 Desember 2000 is die stigting Canadian Internet Registration Authority (CIRA) vir die beheer van die .ca-domein aanspreeklik. Registrasies word via gesertifiseerde registrateurs behartig.

Die volgende tweedevlak-domeine is 'n oorblyfsel uit die tyd voordat CIRA vir die .ca-domein aanspreeklik was. Federaal geregistreerde besighede kan direk op die tweede vlak geregistreer; besighede wat net in een provinsie opereer was verplig om 'n domeinnaam op die derde vlak te registreer.





</doc>
<doc id="49694" url="https://af.wikipedia.org/wiki?curid=49694" title=".cc">
.cc

.cc is die Internettopvlakdomein vir die Kokoseilande, 'n Australiese territorium. 

Die domein word deur VeriSign, 'n dogtermaatskappy van "eNIC", geadministreer. Hulle adverteer die domein internasionaal as "die volgende .com".




</doc>
<doc id="49696" url="https://af.wikipedia.org/wiki?curid=49696" title="Kokoseilande">
Kokoseilande

Die Kokoseilande (Engels: "Cocos (Keeling) Islands"), amptelik die Gebied van die Kokoseilande ("Territory of Cocos (Keeling) Islands" of "Cocos Islands and Keeling Islands"), is twee ringvormige eilande suidwes van Java in die Indiese Oseaan tussen Australië en Sri Lanka.

Die eilande is 'n gebiedsdeel van Australië met 'n oppervlakte van 14 km² en het 'n bevolking van 596 in 2009 gehad. Die hoofstad is West Island en die grootste stad is Bantam. Die Kokoseilande is in 1609 deur kaptain William Keeling ontdek.


</doc>
<doc id="49697" url="https://af.wikipedia.org/wiki?curid=49697" title="Vlae van Suid-Afrika">
Vlae van Suid-Afrika

Oor die afgelope eeue het baie amptelike vlae oor Suid-Afrika gewapper. Elkeen van die 19de-eeuse Boererepublieke het sy eie vlag gehad. Die Britse kolonies het die Britse vlae gebruik, maar vanaf die 1870's was goedgekeurde embleme daarop getoon om die individuele kolonies te identifiseer.–Hierdie gebruik is ook in die Unie van Suid-Afrika gevolg, totdat 'n eie landsvlag in 1928 ingestel is. Meer onlangs, het nege van die tien "tuislande" ook hulle eie vlae gehad. Sedert 1994 is daar slegs een amptelike landsvlag.




</doc>
<doc id="49703" url="https://af.wikipedia.org/wiki?curid=49703" title="Pous Clemens IX">
Pous Clemens IX

Clemens IX was die 238ste pous van die Rooms-Katolieke Kerk van 1667 tot 1669.

Pous Clemens IX is gebore as Giulio Rospigliosi op 28 Januarie 1600 in Pistoia, Groothertogdom Toskane. Hy stam uit 'n adellike familie en word opgevoed deur die Jesuïte. Hy verkry 'n doktoraat in die wysbegeerte van die Universiteit van Pisa en doseer teologie daar. Op 14 Maart 1644 word hy aangestel as titulêr aartsbiskop van Tarsus. Tydens die pontifikaat van Pous Urbanus VII is hy nuntius aan die Spaanse hof vanaf 14 Julie 1644. Urbanus maak hom vikaris van Santa Maria Maggiore in Rome. Op 9 April 1657 word hy kardinaal-priester van San Sisto en kardinaal-staatsekretaris. Rospiglione was 'n skrywer van gedigte, drama's en libretto's. In 1632 publiseer hy die libretto vir "Il Sant'Alesio" vir die musiek van Stefano Landi, in 1639 die libretto vir "Chi soffre, speri" vir die musiek van Marco Marazzoli en Virgilio Mazzochi en in 1653 die libretto vir "Dal male il bene" vir die musiek van Antonio Maria Abbatini en Marco Marazzoli. "Chi soffre speri" is die eerste bekende komiese opera, die première het plaasgevind op 27 Februarie 1639 in Rome. Op 20 Junie 1667 volg hy Pous Alexander VII en word gekroon op 26 Junie 1667 deur kardinaal Rinaldo d'Este. Hy regeer tot sy dood op 9 Desember 1669 en word opgevolg deur Pous Clemens X.
Die naam ‘Clemens’ beteken 'die sagmoedige'.


Pous Clemens IX se kort pontifikaat het nie belangrike verwikkelinge opgelewer nie. Hy het die dispuut met die Franse kerk oor die Jansenisme probeer besleg. Die tydelike vrede staan bekend as die Pax Clementina. Hy was ook 'n tussenganger by die vrede van Aken in 1668 waar die devolusie-oorlog tussen Frankryk, Spanje, Engeland en Nederland beëindig is.

Die pous het 'n lewendige belangstelling getoon vir die kunste. Hy het Bernini opdragte gegee soos die engele van die "Ponte Sant'Angelo". Hy het egter nie sy naam op enige publieke werk laat aanbring nie. Vir die karnavalfees van 1668 het hy Antonio Maria Abbatini opdrag gegee om sy Italiaanse vertaling van die Spaanse religieuse drama "La Baltasara" te toonset.

Clemens het probeer om die verdediging van Kreta teen aanvalle van die Turke te versterk, maar op 5 September 1669 het die Turke die vesting Candia (die teenswoordige Iraklion) op Kreta verower.

Clemens het die goeie gewoonte gehad om daagliks dertien armes na sy tafel te nooi vir 'n ete waar hyself bedien het.

Pous Clemens IX het twaalf nuwe kardinale aangestel in drie konsistories.







Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="49711" url="https://af.wikipedia.org/wiki?curid=49711" title="Douglas (Man)">
Douglas (Man)

Douglas (Manx-Gaelies: Doolish) is die hoofstad en grootste stad van die eiland Man, 'n selfregerende Britse kroonbesitting. Die stad het 'n bevolking van 26 218 mense in 2006 gehad.


</doc>
<doc id="49718" url="https://af.wikipedia.org/wiki?curid=49718" title="Kasteel van Malbork">
Kasteel van Malbork

Die kasteel van Malbork (Duits: "Marienburg") is een van die magtigste vestings van die Middeleeuse Europa en die derde grootste kasteelkompleks ná die Praagse Hradčany en die Moskouse Kremlin. Die kasteelkompleks is in die Poolse stad Malbork (Duits: "Marienburg") geleë, sowat 60 kilometer suid-oos van Gdańsk aan die Nogat, 'n takrivier van die Wisła- of Weichsel-rivier in sy mondingsgebied. 

Die kasteel, die grootste ter wêreld wat van bakstene gebou is, het in die 13de en 14de eeu as ordenskasteel van die Duitse Orde aan die oewer van die Nogat-rivier ontstaan. Die kompleks word as een van die uitstekendste voorbeelde van Gotiese argitektuur beskou en is in 1997 deur UNESCO as wêrelderfenis gelys. Dit is al vroeër, in September 1994, deur die Poolse staatspresident as een van die vyftien belangrikste historiese plekke en komplekse in die land aangewys.

Die argitektoniese erfenis van die laagliggende landskap van Noord-Pole sluit 'n groter aantal middeleeuse baksteenvestings in waarvan die meeste deur die Duitse Orde opgerig is. Hierdie kastele, waarvan sommige bewaar gebly het en ander lankal in ruïnes lê, getuig nog steeds van die bekwaamheid van hul boumeesters wat die destydse boutegnieke tot volmaaktheid gebring het. Met hul homogene karakter het die kastele 'n maklik herkenbare deel van die Pommerse landskapsbeeld geword.

Die kasteel van Malbork, wat vanaf die vroeë 14de tot die middel van die 15de eeu as hoofkwartier van die Duitse Orde gedien het, is die grootste van hierdie vestings. Die kasteelkompleks bestaan uit drie dele wat op 'n uitgestrekte helling met 'n uitsig op die rivier opgerig is. Die groot vernuf waarmee die beskikbare ruimte gebruik is, het later as voorbeeld vir ander vestingprojekte in Europa gedien. Terwyl die kasteel van Malbork deesdae vanweë sy argitektoniese besonderhede - dit illustreer onder mee die ontwikkeling van gewelwe in die middeleeuse Gotiese boukuns - veral 'n toeristetrekpleister is, is die kompleks terselfdertyd 'n eersterangse historiese monument, nie net as die simbool van die Duitse Orde en sy vyandelike gesindheid teenoor die Poolse staat nie, maar ook vanweë die belangrike rol wat dit by historiese gebeurtenisse tussen die 14de en 19de eeu gespeel het.

Adellikes uit baie dele van Europa het na die kasteel gestroom om aan die middeleuse kruistogte teen die laaste heidene in Europa, die Baltiese Pruise, deel te neem. Later het die kompleks as koninklike woning vir Poolse monarge en as setel vir hooggeplaaste Poolse amptenare gedien, maar ook as wapenarsenaal vir Poolse en Pruisiese magte.

Die kasteel is daarnaas 'n uitstekende voorbeeld vir die ontwikkeling en toepassing van verskillende konservasietegnieke in Europa vanaf die vroeë 19de eeu tot hede nadat groot dele van die kasteel verskeie kere erg beskadig of selfs vernietig is en herbou moes word. Feitlik alle konsepte, wat in die afgelope tweehonderd jaar in hierdie verband aangewend is, kan in die verskillende dele van die kompleks bestudeer en besigtig word.


</doc>
<doc id="49719" url="https://af.wikipedia.org/wiki?curid=49719" title="Rowy, Pommere">
Rowy, Pommere

Rowy (Duits "Rowe") is 'n Poolse strandoord in die Woiwodskap Pommere.
Die voormalige vissersdorp aan die Oosseekus is tussen duingebiede en rietmoerasse geleë, naby die plek waar die Łupawa-rivier uit die Gardno-meer uitvloei en aan die westelike rand van Nasionale Slowinsiese Park ("Słowiński Park Narodowy").

Rowy se kuslandskap met sy helder lig en klaar blou lug het skilders van die Duitse kunstenaarsgroep "Die Brücke" soos Max Pechstein (1881-1955) en Karl Schmidt-Rottluff (1884-1976) aangetrek wat hier van hul mooiste werke geskep het. Die eksklusiewe kunstenaarskolonie met sy tipiese vissershuise, wat voor die Tweede Wêreldoorlog bestaan het, het nie bewaar gebly nie.

Intussen het Rowy met sy kampeerterreine, gashuise, hotelle en somerhuise 'n gewilde vakansiebestemming geword.


</doc>
<doc id="49720" url="https://af.wikipedia.org/wiki?curid=49720" title="Kunstenaarskolonie">
Kunstenaarskolonie

Die term kunstenaarskolonie verwys na lewens- en werkgemeenskappe van kunstenaars wat sedert die tweede helfte van die 19de eeu hoofsaaklik deur skilders, maar ook skrywers en musikale kunstenaars in talle Europese en oorsese nedersettings gestig word.

Dikwels strewe die kunstenaars daarna om 'n gemeenskaplike estetiese program te verwesenlik wat in gesprekke en diskussies steeds verder verfyn word. Soms spruit 'n nuwe kunsstyl uit hierdie wedersydse kontakte voort en word 'n nuwe hoofstuk in die kunsgeskiedenis geskryf.

Kunstenaarskolonies het hulle oorsprong in Duitsland en Switserland. Die stigting van hierdie lewens- en werkgemeenskappe was dikwels verbonde met die argitektoniese konsep van die tuinstadbeweging - so het kunstenaarsgroepe teen die einde van die 19de eeu veral in landelike nedersettings soos Worpswede ontstaan wat vanweë hul natuurskoon, rustige lewenstyl en oorspronklikheid 'n aangenamer werkatmosfeer vir skilders gebied het as stedelike nedersettings.

Daar is 'n verskeidenheid redes aangevoer hoekom kunstenaars vanuit stedelike omgewings na die platteland begin verhuis het. Naas hul belangstelling vir lig, buitengewone motiewe soos flora en fauna of die ongeskonde natuurskoon van landskapsvorme soos heideveld of gebergtes was daar ook 'n romantiese verlange na 'n onbedorwe, landelike idille en die eenvoudige vrye lewe in die natuur. Daarnaas was die lewe op die platteland ook goedkoper as die stadslewe.

Die gemeenskaplike lewe in 'n kolonie het kunstenaars in aanraking met dorpsbewoners laat kom en wedersydse inspirasie bevorder. Maar ofskoon baie kunstenaars doelbewus met die plaaslike bevolking verkeer het, het talle van hulle ook afgesonder van die inwoners. Die lewe in 'n kolonie het nie noodwendig 'n samehorigheidsgevoel van kunstenaars gekweek nie. So het baie van hulle hul werke merendeels aan stadsbewoners verkoop, alhoewel ook die belangstelling onder plattelanders geleidelik gegroei het.

Naas skilders het ook ander groepe kunstenaars soos akteurs en musikante hul eie lewens- en werkgemeenskappe begin stig. Net soos die kuns is ook die selfbeeld van 'n kunstenaarskolonie afhanklik van die heersende mode en sodoende steeds aan verandering onderworpe. So het kunstenaarskolonies ook in stedelike omgewings ontstaan.


</doc>
<doc id="49721" url="https://af.wikipedia.org/wiki?curid=49721" title="Intelligente Ontwerp">
Intelligente Ontwerp

Intelligente Ontwerp is 'n pseudowetenskaplike beweging wat beweer dat sekere eienskappe in die natuur die beste verklaar kan word as die gevolg van ontwerp. Dit is 'n vorm van Kreasionisme, en word deur die meerderheid van wetenskaplikes verwerp.

Intelligente ontwerp (IO) is 'n argument vir die bestaan van God, en die stelling se voorstanders bied geen toetsbare hipotese nie, en die idee is ook nie 'n wetenskaplike teorie nie.

Die Discovery-instituut in Seattle is een van die voorste organisasies wat IO bevorder deur hulle ""teach the controversy""-veldtog, wat dit ten doel het om die indruk te skep dat daar nie 'n wetenskaplike konsensus oor evolusie bestaan nie.

Die argumente ten gunste van intelligente ontwerp fokus op twee areas, kosmologie en biologie:

Volgens hierdie stelling is die heelal ontwerp sodat dit moontlik sou wees vir lewe om te bestaan. Dit is een interpretasie van die "fine-tuned universe".

In sy boek "The Privileged Planet" voer Guillermo Gonzalez aan dat die manier waarop die heelal en die Aarde gevorm het spesifiek die regte omstandighede behels het om lewende organismes te onderhou, en skryf dit toe aan 'n doelbewuste, intelligente ontwerper omdat dit só onwaarskynlik is dat ons juis in só 'n heelal sou bestaan. Die argument is dat die natuurkundige konstantes die waardes het wat hulle het sodat die heelal, die son, die aarde en die mens kan bestaan.

Volgens die antropiese beginsel het die natuurkundige konstantes die waardes wat hulle het omdat enige ander waardes 'n heelal sou veroorsaak wat anders is as die een waarin ons is, en waarin ons nie sou bestaan nie. Met ander woorde, as die waardes anders was sou ons nie hier wees om observasies te maak nie, en dus is die enigste konstantes wat ons kan waarneem, dié wat ons eie heelal ondersteun.

Victor Stenger stry teen die intelligent-ontwerpte "fine-tuned universe" met die argument dat lewe soos wat ons dit op Aarde bestaan die resultaat eerder as die doelwit is van die konstantes en natuurwette teenwoordig in die heelal.

Volgens hierdie stelling is 'n intelligente ontwerper betrokke in hoe lewende organismes gevorm word. Dit is 'n meer gesofistikeerde standpunt as kreasionisme, en is 'n poging om evolusie met skeppingsleer te vereenselwig.

Michael Behe voer in sy boek "Darwin's Black Box" aan dat evolusie seker biologiese stelsels nie kan verduidelik nie. Sy argument kom daarop neer dat 'n bepaalde funksie verskeie komponente vereis wat in harmonie met mekaar saamwerk, en waarvan die verwydering van een komponent veroorsaak dat die funksie nie meer verrig kan word nie. As voorbeeld gebruik Behe en ander IO voorstanders dikwels die flagellum, die "stert" van 'n bakterie, 'n struktuur wat uit ongeveer 40 proteïene bestaan. Behe beweer dat bakterie nie die flagellum kan gebruik sonder enige van dié komponente nie.

Die argument vir onverminderbare kompleksiteit maak die aanname dat 'n struktuur altyd dieselfde funksie verrig, en dat komponente wat nodig is in 'n huidige spesie ook nodig was vir die spesie se voorouerspesies. Beide hierdie aannames is foutief: die flagellum kon uit 'n struktuur met 'n ander funksie ontwikkel het, en daardie struktuur kon deur natuurlike seleksie gevorm en verander word.

William Dembski stel voor dat dit moontlik is om die invloed van 'n intelligente ontwerper waar te neem in komplekse patrone, byvoorbeeld gene. Volgens Martin Nowak, 'n bioloog en wiskundige by Harvard, maak Dembski gebruik van data wat nie beskikbaar is nie, byvoorbeeld die waarskynlikheid dat 'n oog kan ontstaan. Ander kritici sê Dembski gebruik foutiewe wiskunde.
Die meerderheid wetenskaplikes verwerp IO weens 'n gebrek aan bewyse vir die idee. IO is onfalsifiseerbaar, en is dus nie 'n wetenskaplike standpunt nie.

Eugenie Scott, Glenn Branch en ander kritici voer aan dat voorstanders van IO dikwels uit onkunde praat en dat geen ontdekkings of nuttige toepassings uit IO voorstanders se werk kom nie. Omdat IO voorstanders dit voorhou as 'n "debat", skep hulle die valse indruk dat dit aanvaarbaar is om 'n fenomeen aan die bonatuurlike toe te skryf as die wetenskap nie 'n verduideliking daarvoor het nie. Dit beteken dat die rol van die intelligente ontwerper gedurig aangepas word soos wat die wetenskap bruikbare verduidelikings ontwikkel vir fenomene wat voorheen 'n raaisel was. Dit lei tot 'n God-van-die-gapings argument, wat nutteloos is beide vir wetenskaplikes en vir teoloë.



</doc>
<doc id="49724" url="https://af.wikipedia.org/wiki?curid=49724" title="Mariehamn">
Mariehamn

Mariehamn (Fins: "Maarianhamina") is die hoofstad en grootste stad van Åland, 'n outonome administratiewe provinsie en gebied van Finland. Die stad het 'n bevolking van 11 161 mense in 2010 gehad en het 'n oppervlakte van 11,79 km².
Toe Mariehamn, tans die enigste stedelike nedersetting op die Åland-eilande, in 1861 deur tsaar Aleksander II op 'n smalle landtong tussen twee natuurlike hawens gestig en na die tsarin Maria Alexandrovna vernoem is, was die bevolking 'n skrale dertigtal. Die bloeitydperk van die Ålandse handelsvloot en seevervoer in die 19de en 20ste eeu asook die besluit van die Volkebond om 'n outonome status aan die eilandgroep te verleen, het tot 'n vinnige ekonomiese opswaai gelei. 

Mariehamn is deesdae 'n gewilde vakansiebestemming vir merendeels Sweedse en Finse toeriste waar groot veerbote, wat van Swede na Finland onderweg is, aandoen.


</doc>
<doc id="49725" url="https://af.wikipedia.org/wiki?curid=49725" title="Słupsk">
Słupsk

Słupsk [ˈswupsk], Duits "Stolp", is 'n stad in die Poolse Woiwodskap Pommere en die administratiewe setel van die Powiat Słupski. 

Słupsk is oorspronklik deur ambagsmanne en handelaars gestig - die eerste verwysings na die nedersetting, wat deur inheemse Kasjoebiërs en Duitse setlaars bewoon is, dateer uit die 11de eeu. In die 14de eeu het Słupsk tot die Hanseverbond van Noord-Duitse stede toegetree en danksy die handel met barnsteen 'n ekonomiese bloeitydperk beleef. Vanaf die 15de eeu tot die middel van die 17de eeu het die hertoë van Pommere-Wolgast hul hertogdom vanuit Słupsk geregeer. In 1653 het die stad Pruisies geword.

Słupsk is in Maart 1945 deur die Rooi Leër beset en is net een dag later deur 'n brandramp grotendeels vernietig. Tussen 1975 en 1998 het Słupsk as administratiewe hoofstad van die gelyknamige woiwodskap gefungeer, maar is as gevolg van administratiewe hervormings op 1 Januarie 1999 by die Woiwodskap Pommere ingesluit. 

Vanweë sy ryk argitektoniese erfenis word na Słupsk dikwels ook as die "Klein-Parys van Pommere" verwys.


</doc>
<doc id="49726" url="https://af.wikipedia.org/wiki?curid=49726" title=".ch">
.ch

.ch is die agtervoegsel vir Switserse domeinname, en val onder die verantwoordelikheid van die "SWITCH Information Technology Services".

Die afkorting "ch" kom van "Confederatio Helvetica", die Latynse naam vir die land.




</doc>
<doc id="49727" url="https://af.wikipedia.org/wiki?curid=49727" title=".ck">
.ck

.ck is die agtervoegsel van domeinname van die Cookeilande.

Domeine kan in die volgende kategorieë geregistreer word:




</doc>
<doc id="49729" url="https://af.wikipedia.org/wiki?curid=49729" title="Cookeilande">
Cookeilande

Die Cookeilande (Engels: "Cook Islands", , Cookeilandse Māori: "Kūki 'Āirani") is 'n groep van 15 eilande in die suidelike deel van die Stille Oseaan en is in Polinesië geleë. Dit is 'n selfregerende eilandnasie in vrye assosiasie met Nieu-Seeland en word deur 49 lande erken. Die eilande is na James Cook genoem.

Die 15 klein eilandjies het 'n totale oppervlak van 240 vierkante kilometer met 'n bevolking van 14 974 in 2011. Die Cookeilande is in die weste van Frans-Polinesië, in die suide van Kiribati, in die ooste van Tokelau, Amerikaans-Samoa, Niue en Tonga en in die noordooste van Nieu-Seeland geleë. Die gebied se hoofstad en grootste stad Avarua is op die grootste eiland, Rarotonga, geleë.

Die Cookeilande bestaan uit 15 eilande:

Die volgende lande het formele diplomatieke betrekkinge met die Cookeilande gevestig.


</doc>
<doc id="49730" url="https://af.wikipedia.org/wiki?curid=49730" title="Hainaut">
Hainaut

Hainaut of "Henegouwe" (Frans: "Hainaut", Nederlands: "Henegouwen", Duits: "Hennegau", Pikardies: "Hénau", Wallonies: "Hinnot") is 'n Franssprekende Belgiese provinsie in Wallonië. Die provinsie het 'n bevolking van 1 323 196 in 2013 gehad en beslaan 'n oppervlakte van 3 800 km² met 'n bevolkingsdigtheid van 350 per km². Die hoofstad is Mons.

Hainaut lê in die suidweste van België en grens aan die Franse geweste Nord-Pas-de-Calais en (vir 'n stukkie) Champagne-Ardenne. In die provinsie word naas Frans ook Pikardies gepraat, met uitsondering van die oostelike deel waar Wallonies naas Standaardfrans as omgangstaal gebruik word.

Die hartland van Hainaut is 'n voormalige steenkool-mynboustreek waarvan die westelike deel Borinage en die oostelike Swart Land ("Pays Noir") genoem word. Uitlopers van die Ardenne-bergreeks strek tot in die oostelike deel van Hainaut. Die belangrikste riviere is die Skelde in Wes-Hainaut en die Samber in Oos-Hainaut. Die hoogste punt (385 m bo seevlak) lê in die dorp L'Escaillère in die munisipaliteit Chimay (Suid-Hainaut).

Die oorspronge van die "Province de Hainaut" strek so ver terug as 1795 toe die Oostenrykse Nederlande met die rewolusionêre Frankryk verenig is. Die destydse Franse département Jemmapes (soms ook gespel as "Jemappes", "Jemmappes", "Jemmape" of "Jemappe") het die noordoostelike dele van die ou graafskap Hainaut, die gewes Tournaisis rondom Tournai en 'n deel van die graafskap Namur (Charleroi) behels - 'n streek waarin die grootste deel van die Belgiese steenkoolmyne gekonsentreer was. Die département se naam is afgelei van die Slag van Jemappes waarin die rewolusionêre magte in 1792 'n oorwinning oor die keiserlike Oostenrykse troepe behaal het.

Ná die val van die Eerste Keiserryk is die département ontbind en in 1814 onder die Hollandse bewind deur die provinsie Hainaut vervang. In 1830 het die provinsie deel van die onafhanklike Koninkryk België geword. Sy huidige grense is eers met die inlywing van die arrondissement Mouscron tydens die afbakening van die Frans-Nederlandse taalgrens in 1963 vasgelê. So is in 1962 nege Franssprekende nedersettings wat oorspronklik deel uitgemaak het van Wes-Vlaandere asook drie Oos-Vlaamse nedersettings by Hainaut ingesluit. Tegelykertyd is drie Nederlandssprekende nedersettings van Hainaut aan ander provinsies afgestaan - een aan Oos-Vlaandere, twee aan Brabant.

Hainaut was vroeër een van die industriële sentrums van Wallonië. Nadat sy swaar nywerhede egter in 'n krisis gedompel is, het Hainaut se ekonomie ingrypende herstrukturering ondergaan. Alhoewel toerisme nog geen beduidende rol speel nie, lok die provinsie met talle besienswaardighede - so word nege van België se altesaam dertien UNESCO-wêrelderfenisgebiede en -geboue in die omgewing van Mons en Tournai aangetref: die kloktorings van Mons, Thuin en Tournai; die vuursteenmyn in Spiennes; die katedraal van Tournai asook die vier hidrouliese hysbakke vir skepe by die Canal du Centre. Die laasgenoemde waterweg dien al twee eeue lank as lewensaar van die provinsie.

In Strépy-Thieu naby Mons is 'n nuwe dubbele elektromeganiese betonhysbak ná twintig jaar se boutyd voltooi. Rivierskepe kan danksy die nuwe hysbak 'n hoogteverskil van 73 meter binne slegs sewe minute oorkom, terwyl die vaartyd op Wallonië se waterweë met vier uur verminder is. Die hysbak se twee troë weeg elkeen 8 000 ton, is 112 meter lank, twaalf meter wyd en agt meter diep. Elkeen hang aan 144 staaltoue en kan skepe met 'n volume van tot 1 350 ton hys.

Die nuwe hysbakke se hoogs moderne tegnologie kontrasteer met die hidrouliese ysterkonstruksies van sy historiese voorlopers. Boottogte op die "Canal du Centre" se ou takke, wat by die "Cantine des Italiens" (voormalige woonkwartiere van Italiaanse gasarbeiders) in Houdeng-Goegnies begin, is gewild by toeriste.

Die rustige hoofstad van Hainaut, Mons ("Bergen" in Nederlands), is naby die "Canal du Centre historique" geleë. Die plaaslike kloktoring is deur UNESCO in 1999 tot wêrelderfenisgebied verklaar. Die toring is in 1669 voltooi en steek met sy hoogte van 87 meter bo die omringende geboue uit. Naas sy 49 klokke is die toring se ongewone ontwerp sy opvallendste kenmerk. Die skrywer Victor Hugo het die boonste gedeelte as 'n "reusagtige koffiekan" beskryf wat "onderaan sy buik" deur vier "kleiner teepotte geflankeer" word.

Die waterkasteel Belœil in die gelyknamige nedersetting was sedert 1394 in besit van die vorste van Ligne. Vanweë die uitgestrekte tuin word na die kasteel, wat steeds volledig met antieke meubels gemeubileer is, dikwels ook as die "Versailles van die Noorde" verwys. Die Belœil-kasteel huisves 'n waardevolle versameling van meubels en kunswerke uit die tydperk tussen die 15de en 19de eeu, waaronder geskenke en aandenkings aan tsaar Pieter die Grote, Marie Antoinette en tsarin Katharina die Grote: meubels uit die "Régence"- of regentskap-periode; muurbehangsels uit Brussel, Lille en die Beauvais; porselein uit China en Meißen; Maaslandse marmerkuns uit die 14de eeu; 'n baldakyn-bed en lakwerk-skryfkabinette uit China asook meubilering wat deur François Boulle geskep is. Die kasteel se biblioteek, wat onder die regentskap van Albert-Henri, 2de vors van Ligne gestig is, beskik oor sowat 20 000 boeke - merendeels eerste uitgawes wat met kunsvolle leeromslae oortrek is asook kosbare handskrifte.

Die kasteel van Seneffe huisves sedert 1978 'n museum vir goudsmeekuns. Daarnaas kan besoekers hier 'n tydreis in die 18de eeu onderneem - 'n tydperk van nuwe ontdekkings waartydens mense vir die eerste keer in aanraking met onbekende geure en vreemde spesialiteite uit verre lande gekom het soos byvoorbeeld speserye, tee, sjokolade en koffie.

Hainaut is in administratiewe opsig in sewe arrondissemente verdeel:



</doc>
<doc id="49731" url="https://af.wikipedia.org/wiki?curid=49731" title="Lys van hoërskole in die Wes-Kaap">
Lys van hoërskole in die Wes-Kaap

Hier volg 'n lys van hoërskole in die Wes-Kaapprovinsie in Suid-Afrika. Die skole is volgens die Wes-Kaapse onderwysdepartement se strukture en eienaarskap gelys.


















</doc>
<doc id="49747" url="https://af.wikipedia.org/wiki?curid=49747" title="Sisiliaans">
Sisiliaans

Sisiliaans ("sicilianu") is die Romaanse taal wat in Italië op die eiland Sisilië, in Apulië, Kalabrië en Kampanië, en deur Italiaanse emigrante in Argentinië, Australië, Brasilië, Kanada, Meksiko en die Verenigde State van Amerika deur 10 miljoen mense gepraat word. Daar bestaan ook 'n Sisiliaanse Wikipedia.


</doc>
<doc id="49752" url="https://af.wikipedia.org/wiki?curid=49752" title="Indonesies">
Indonesies

Indonesies ("Bahasa Indonesia", [baˈhasa indoneˈsia], ) is 'n Maleis-Polinesiese taal wat deur sowat 23 miljoen mense in Indonesië, Oos-Timor en Singapoer as moedertaal gepraat word. Dit is 'n gestandaardiseerde variante van Maleis en geniet amptelike status in Indonesië. Indonesies word deur sowat 175 miljoen as 'n tweede taal gepraat. In Oos-Timor is dit saam met Engels 'n werkstaal na die amptelike tale Tetoem en Portugees.

In Indonesië word dit algemeen "Bahasa Indonesia" ("Indonesiese taal" of "taal van Indonesië") genoem, maar "Bahasa Nasional" ("Nasionale taal") en "Bahasa Persatuan/Pemersatu" ("Verenigende taal") is ook gebruiklike terme. In die streke van Sumatra en Riau, waar die taal inheems is, verwys die Indonesiërs ook na die taal as "Bahasa Melayu".

Indonesies/Maleis is verwant aan Balinees, Bandjarees, Chamorro, Javaans, Madoerees, Minangkabau, Palauaans en Soendanees. Dit is ietwat minder verwant aan Filippynse tale soos Cebuano en Tagalog (Filippyns) en het daarnaas nog 'n los verbintenis met Malgassies in Madagaskar.




</doc>
<doc id="49753" url="https://af.wikipedia.org/wiki?curid=49753" title="Johan Huizinga">
Johan Huizinga

Johan Huizinga (7 Desember 1872 - 1 Februarie 1945) was 'n belangrike Nederlandse geskiedkundige. Hy word beskou as die grondlegger van die Nederlandse kultuurgeskiedenis. Huizinga was hoogleraar in die geskiedenis aan die Universiteit van Leiden.



</doc>
<doc id="49758" url="https://af.wikipedia.org/wiki?curid=49758" title="Joroeba">
Joroeba

Joroeba ("èdè Yorùbá", letterlik: "Joroeba-taal") is 'n Niger-Kongo-taal in Wes-Afrika wat deur sowat 30 miljoen mense gepraat word. Dit word deur die Joroeba-volk gepraat en is ná Engels en saam met Hausa en Igbo een van Nigerië se amptelike tale.

Joroeba behoort tot die Benue-Kongo-tale en word naas ander tale hoofsaaklik in Suidwes-Nigerië asook in dele van Benin en Togo gepraat. Daar is ook sprekers in Brasilië en Kuba, waar die taal as "Nago" bekend staan.

Joroeba is 'n analitiese toontaal met 'n onderwerp-werkwoord-voorwerp-volgorde.



</doc>
<doc id="49759" url="https://af.wikipedia.org/wiki?curid=49759" title="Naomi Campbell">
Naomi Campbell

Naomi Elaine Campbell (Streatham, Londen, 22 Mei 1970) is 'n swart Britse supermodel en aktrise van Jamaikaanse afkoms. Campbell begin haar loopbaan in 1980's en het op meer as 500 tydskrifte se voorblaaie verskyn. Sy was onder andere die eerste swart vrou wat op die voorblad van die modetydskrif "Vogue" verskyn het. Sy doen ook liefdadigheidswerk, onder meer vir Unesco.

Campbell het opspraak gemaak omdat sy in 1997 in Suid-Afrika diamante van twyfelagtige herkoms van die Liberiese diktator Charles Taylor ontvang het. Sy het op 5 Augustus 2010 in die Sierra Leone Hof in Den Haag hieroor getuig. Sy het verklaar dat sy nie van die herkoms van die diamante geweet het nie.


</doc>
<doc id="49760" url="https://af.wikipedia.org/wiki?curid=49760" title="Quechua">
Quechua

Quechua ("Runa simi") is die belangrikste inheemse taal van Suid-Amerika wat deur sowat 10 miljoen mense in die Andesstreek van Argentinië, Bolivië, Chili, Colombia, Ecuador en Peru gepraat word. Dit word veral deur die Quechua gepraat en vorm saam met Aymara, Guaraní en Spaans die amptelike tale van Bolivië, saam met Spaans van Ecuador asook saam met Aymara en Spaans die amptelike tale van Peru. Daarbenewens was Quechua die amptelike taal van die uitgestrekte Inka-ryk en die uitbreiding van dié taal het met die uitbreiding van dié ryk gepaard gegaan.
Quechua word oorwegend in die noorde van Argentinië, in die suide van Bolivië, in die buitenste noorde van Chili, in die buitenste suide van Colombia, in Ecuador en Peru gepraat. Quechua bevat die vier dialekte I (Sentraal), II-A (Noord-Peruaans), II-B (Noordelik) en II-C (Suidelik). Dit vorm sy eie taalfamilie. Sommige taalkundiges groepeer Quechua saam met Aymara onder die Quechumara-tale, hoewel dit algemeen betwis word. Die ooreenkomste in woordeskat en 'n paar opvallende strukturele ooreenkomste word aan lenings en langtermyn plaaslike kontakte toegeskryf.




</doc>
<doc id="49774" url="https://af.wikipedia.org/wiki?curid=49774" title="Luik (provinsie)">
Luik (provinsie)

Luik (Frans: "Liège", Duits: "Lüttich", Nederlands: "Luik", Waals: "Lidje", Limburgs: "Luuk", Luxemburgs: "Léck") is 'n Belgiese provinsie in Wallonië. Die provinsie het 'n bevolking van 1 083 400 in 2013 gehad en beslaan 'n oppervlakte van 3 844 km² met 'n bevolkingsdigtheid van 280 per km². Die hoofstad is die gelyknamige stad Luik ("Liège").

Luik lê in die ooste van België en grens in die noordooste aan die Nederlandse provinsie Limburg, in die ooste aan die Duitse deelstate Noordryn-Wesfale en Rynland-Palts en in die suidooste aan die Groothertogdom Luxemburg. In Luik word Frans en Wallonies gepraat, behalwe teen die grens met Duitsland waar daar Duits gepraat word en teen die grens met die Groothertogdom Luxemburg waar daar Duits en Luxemburgs gepraat word (die Duits-sprekende Ooskantons), en in die noordooste teen die grens met Nederland en Duitsland waar daar Limburgs gepraat word.

Die Maasrivier vloei deur die westedeel van die provinsie. In die noordweste lê die Haspengouw ("Hesbaye"), en in die suidweste die Condroz. Verder is daar die Land van Herve in die noorde (dit grens aan die Voerstreek in Belgiese Limburg) en in die ooste die Ardenne. Die hoogste punte lê in die Hoë Vene ("Hautes Fagnes/Hohes Venn", 'n natuurgebied in die Ardenne en die Eifel): die heuwels die Signal van Botrange (694 m) in die munisipaliteit Weismes, die Weißer Stein (693 m) in die munisipaliteit Büllingen op die grens met Duitsland en die Baraque Michel (674 m) in die munisipaliteit Malmedy.

Luik is in administratiewe opsig in vier arrondissemente verdeel:



</doc>
<doc id="49779" url="https://af.wikipedia.org/wiki?curid=49779" title="Galmudug">
Galmudug

Galmudug is 'n onafhanklike gebied in die suidelike deel van Somalië en is in 1998 outonoom en op 14 Augustus 2006 onafhanklik verklaar. Daar is 'n konflik tussen Galmudug en Puntland oor gebiede in Somalië. Ondanks Galmudug se relatiewe sukses, word die gebied nog nie deur enige ander land as staat erken nie. Die naam Galmudug bestaan uit die naam van die gebiede "Gal"guduud en "Mudug".

Gaalkacyo is die hoofstad en grootste stad. Galmudug het 'n oppervlakte van sowat 46 000 km² en sowat 500 000 inwoners in 2008 gehad.


</doc>
<doc id="49780" url="https://af.wikipedia.org/wiki?curid=49780" title="Gaalkacyo">
Gaalkacyo

Gaalkacyo (Arabies: جالكعيو) is die hoofstad en grootste stad van die omstrede gebied Galmudug in Somalië. Die suidelike deel is in Galmudug, terwyl die noordelike in die omstrede gebied Puntland geleë is. Die stad het 'n bevolking van sowat 62 000 in 2010 gehad. Dit is net suidoos van die grens tot Ethiopië geleë.


</doc>
<doc id="49783" url="https://af.wikipedia.org/wiki?curid=49783" title="Jubaland">
Jubaland

Jubaland (Arabies: جوبالاند‎, Somalies: "Jubbaland"), ook Azania of Juba Valley, is sedert 2010 'n omstrede gebied in die suidelike deel van Somalië en was ook tussen 1998 en 1999 'n omstrede gebied. Die hoofstad is Garbahaarreey en die grootste stad is Kismaayo. Jubaland het 'n oppervlakte van sowat 87 000 km² en sowat 1 300 000 inwoners in 2005 gehad.


</doc>
<doc id="49784" url="https://af.wikipedia.org/wiki?curid=49784" title="Maakhir">
Maakhir

Maakhir (Somalies: "Goboleedka Maakhir", Arabies: ماخر / Maakhirian), amptelik Maakhir Staat van Somalië (Somalies: "Maamul Goboleedka Maakhiran", Arabies: ولاية ماخر الصومال‎ / Wilaayatul baladul Maakhir balad- aṣ-Ṣūmmāal) is 'n voormalige omstrede gebied in die noordelike deel van Somalië en was tussen 2007 en 2009 'n omstrede gebied. Daar is 'n konflik tussen Puntland en Somaliland oor Maakhir en sedert Januarie 2009 is Maakhir 'n deel van Puntland en word deur Somaliland geëis.

Die hoofstad en grootste stad was Badhan. Maakhir het 'n oppervlakte van sowat 700 000 km² en sowat 35 000 inwoners gehad.


</doc>
<doc id="49785" url="https://af.wikipedia.org/wiki?curid=49785" title="Luxemburg (provinsie)">
Luxemburg (provinsie)

Luxemburg (Frans: "Luxembourg", Nederlands: "Luxemburg", Duits: "Luxemburg", Waals: "Lussimbork", Luxemburgs: "Lëtzebuerg") is 'n Belgiese provinsie in Wallonië. Die provinsie het 'n bevolking van 273 638 in 2013 gehad en beslaan 'n oppervlakte van 4 443 km² met 'n bevolkingsdigtheid van 62 per km². Die hoofstad is Aarlen ("Arlon/Arel").

Luxemburg lê in die suidooste van België en grens in die ooste aan die Groothertogdom Luxemburg en in die suide aan die Franse geweste Lotaringe en (vir 'n stukkie) Champagne-Ardenne. In Luxemburg word Frans en Wallonies gepraat, behalwe in die suidooste teen die grens met die Groothertogdom Luxemburg waar daar ook Luxemburgs gepraat word, die Arelerland. In die suide teen die grens met Lotaringe word naas Frans ook Gaumais gepraat.

Luxemburg lê grotendeels in die Ardenne, behalwe die uiterste noordweste wat in die Famenne en die Condroz lê en die uiterste suide wat Belgies Lotaringe of die Gaume genoem word. Deur die suider deel van die provinsie vloei die Semoisrivier en deur die noorder deel die Ourtherivier. Die Baraque de Fraiture in die munisipaliteit Vielsalm is met 652 meter die hoogste heuwel in Luxemburg en die op twee na hoogste van België.

Luxemburg is in administratiewe opsig in vyf arrondissemente verdeel: 



</doc>
<doc id="49796" url="https://af.wikipedia.org/wiki?curid=49796" title="Luxemburg">
Luxemburg

Luxemburg (Luxemburgs: "Lëtzebuerg", [ˈlətsəbuə̯ɕ], ; Duits: "Luxemburg", ; Frans: "Luxembourg", ), amptelik die Groothertogdom Luxemburg (Luxemburgs: "Groussherzogtum Lëtzebuerg", [ˈgʀəʊ̯sˌhɛχtsoːktuːm ˈlətsəbuːə̯ɕ]; Duits: "Großherzogtum Luxemburg", [ˈgʁoːsˌhɛɐ̯tsoːktuːm ˈlʊksm̩ˌbʊɐ̯k], ; Frans: "Grand-Duché de Luxembourg", [ɡʁɑ̃ dyʃe də lyksɑ̃buʁ]), is op een na die kleinste staat van die Europese Unie, met 'n oppervlakte van 2 586 km² en 'n bevolking van 563 000 (soos op 1 Januarie 2015). Dit word begrens deur België in die weste en noorde, Frankryk in die suide en Duitsland in die ooste, vervolgens is dit 'n landingeslote land.
Die geskiedenis van Luxemburg is onskeibaar verbonde met dié van sy buurlande. Vanweë sy sentrale ligging in Europa was die land van groot strategiese belang vir 'n verskeidenheid moondhede. Die geskiedenis van versterkings en kastele, wat in Luxemburg gebou is, strek terug tot in die antieke tydperk toe hier 'n Romeinse fort ontstaan het. Later, in die vroeë middeleeue, is 'n belangrike Frankiese kasteel hier gebou, en tussen die 16de en 17de eeu was dit 'n vesting langs die Spaanse Pad, 'n Europese roete van militêre en ekonomiese belang.

Luxemburg is in sy geskiedenis deur 'n verskeidenheid state en dinastieë geregeer, maar vorm sedert die 10de eeu 'n eie politieke entiteit, al was dit nie steeds onafhanklik of outonoom nie. Vandag is Luxemburg, 'n land van saggies golwende heuwellandskappe en bosse met matige winters en warm somers, 'n erflike konstitusionele monargie met 'n eenkamerparlement – en die laaste onafhanklike groothertogdom ter wêreld.

Danksy die politieke onafhanklikheid het die groothertogdom sy plaaslike dialek, Luxemburgs of "Lëtzebuergesch", tot nasionale taal uitgebou. Dit is nou verwant aan die Moeselfrankiese dialekte wat oorkant die grens in Duitsland gepraat word, terwyl Duits ook die eerste vreemde taal en die medium van die mediabedryf is. Frans dien as administratiewe taal.

Die Luxemburgse ekonomie word veral deur die bank-, assuransie- en staalbedryf oorheers. Maar ook die plaaslike landbousektor en wynbedryf speel 'n belangrike rol. Die Moeselvallei, 'n vallei wat oor Luxemburgse en Duitse gebied strek, lewer witwyne van gehalte op. Net soos in ander Europese lande noord van die Alpe is ook bier baie gewild. Die inheemse bosse, mere en rivier lewer 'n verskeidenheid eersterangse produkte op, waaronder haasvleis ("Hasenpfeffer" of haasbredie is een van die nasionale geregte van die land), Ardenne-ham en forelle.

Luxemburg is 'n stigterslid van die Europese Unie en van die NAVO. In 1999 is die Euro-geldeenheid ingevoer en in 2002 die Eurobanknote en -muntstukke.

Die vroegste nedersettings in die gebied van die huidige Luxemburg is deur Kelte gestig en dateer uit die 2de eeu v.C. Sowat honderd jaar later het die Romeine die streek binnegedring toe Julius Caesar met sy troepe tussen omstreeks 58 en 52 v.C. op 'n veroweringsveldtog in Gallië en Germanië was. Dit het vervolgens deel van die Romeinse Ryk ("Imperium Romanum") geword.

In die 5de eeu, die tydperk van die volksverhuising, is die Romeine deur Germaanse Franke teruggedring. Rondtrekkende monnike het die bewoners in die gebied tot die Christendom bekeer en kloosters opgerig. Die beroemde Klooster Echternach is in 698 deur die Angel-Saksiese sendeling Willibrord gestig.

Koning Lotharius II van Lotaringe (omtrent 835-869) het die gebied van Luxemburg as leen aan die abdy van Sint Maximinus van Trier (Duitsland) gegee. Die owerstes van die klooster het Luxemburg as leenhere in die 9de en 10de eeu geregeer. Die burg wat tot beskerming van die streek opgerig is, het sy naam ook aan die omliggende gebied verleen. Die vroegste dokument waarin die naam Luxemburg verskyn dateer uit die jaar 963 toe graaf Siegfried "Lucilinburhuc", die "klein burg" op die rotse van die huidige stad gekoop het.

Luxemburg was tot 1443 'n onafhanklike graafskap en later 'n hertogdom binne die verband van die Heilige Romeinse Ryk. Tydens die Middeleeue het vier Duitse keisers, vier Boheemse en een Hongaarse koning vanuit Luxemburg gekom; die bekendstes was Hendrik VII, hertog van Luxemburg en keiser van die Heilige Romeinse Ryk (1308–1313); Johan die Blinde, graaf van Luxemburg en koning van Boheme; Karel IV, Wenceslous II en Sigismond, keisers van die Heilige Romeinse Ryk en konings van Boheme. In sy bloeitydperk het die magsgebied van die Huis Luxemburg van Duitsland tot by die Russiese grens gestrek. Keiser Karel IV (1347–1378) het Luxemburg in 1354 tot hertogdom verhef.

Tussen 1443 en 1815 is Luxemburg deur buitelandse magte regeer: Deur die Boergondiërs (1443 tot 1506), deur die Spanjaarde (1506 tot 1684), deur die Franses (1684 tot 1697), deur die Oostenrykers (1714 tot 1795), en 'n tweede keer deur die Franses (1795 tot 1814).

Die Kongres van Wene (1815) het die onafhanklikheid aan Luxemburg verleen as deelstaat van die Duitse Statebond en in personele unie met die koning van Nederland (tot by die jaar 1890, die begin van Luxemburg se eie dinastie). Eers met die Verdrag van Londen (1839) het die groothertogdom sy volle soewereiniteit verkry, wat egter nog twee keer – tydens die Eerste en Tweede Wêreldoorlog – geskend is. Die land is in sy geskiedenis ook drie keer gedwing om gebiede aan Frankryk, België en Duitsland af te staan.

In 1890 het die Nederlandse koningshuis, die Huis Oranje-Nassau, in sy manlike linie uitgesterf. Volgens 'n privaatregtelike familieverdrag, wat tussen die prinse uit die Huis Nassau (die Nassause Erfvereniging) gesluit is, het die naaste manlike bloedverwante, die hertoë van Nassau-Weilburg, aan die bewind gekom. Sodoende is Luxemburg vir die eerste keer in sy geskiedenis deur sy eie erflike dinastie, die huis Nassau-Weilburg, geregeer.

Ná die afsterwe van die Nederlandse koning Willem III in 1890 het Luxemburg sy volle onafhanklikheid verwerf. Die groothertogdom het egter ook ná die stigting van die Noord-Duitse Bond en die Duitse Ryk tot en met 1919 'n lidstaat van die Duitse Doeane-Unie ("Deutscher Zollverein") gebly.

Gedurende die Eerste Wêreldoorlog (1914–1918) is die Luxemburgse neutraliteit deur Duitse troepe geskend. Die groothertogdom is beset en het as opmarsgebied teen Frankryk gedien. Die soewereiniteit en politieke meganismes van die groothertogdom is egter nie aangetas nie. Die pro-Duitse gesindheid van groothertogin Marie Adelheid tydens die oorlog het in 1918 aanleiding tot 'n staatskrisis gegee. Liberale en Sosialiste het 'n poging onderneem om die monargie af te skaf en die aansluiting by België teweeg te bring, maar die Luxemburgse parlement het in Desember 1918 met 29 teen 11 stemme ten gunste van die onafhanklikheid van die groothertogdom gestem. Marie Adelheid het in die volgende jaar onder politieke druk geswig en ten gunste van haar suster Charlotte bedank.

In 1922 is die doeane-unie tussen België en Luxemburg gestig, terwyl die Franse troepe die land in 1925 ontruim het.

Vandag is Luxemburg 'n lidstaat van die Europese Unie wat ondanks die noue samewerking met sy bure sy politieke en kulturele onafhanklikheid handhaaf. Die nasionale leuse is dan ook "Mir wëlle bleiwe wat mir sinn" (Ons wil bly wat ons is).

Die Groothertogdom Luxemburg is 'n konstitusionele monargie met 'n parlementêre demokratiese stelsel. Die Groothertog is volgens die Luxemburgse Grondwet van 1868 die staatshoof. Die parlement met een kamer (Frans: Chambre des Députés) is die wetgewende orgaan van Luxemburg. Nasionale verkiesings vind elke vyf jaar saam met die verkiesings vir die Europese Parlement plaas. Luxemburgers, wat in die amptelike kiesersregister gelys is, is verplig om aan die verkiesings deel te neem.

Die uitvoerende gesag lê by die Groothertog en die regering. Die destydse regering beklee sy amp sedert Desember 2013 en word gevorm deur die Eerste Minister Xavier Bettel, wat ook die tradisionele titel Staatsminister dra, twaalf ministers, 'n adjunkminister en 'n staatssekretaresse. Die Staatsraad met 27 lede dien as 'n raadgewende orgaan, en nege lede word respektiewelik deur die parlement, die Groothertog en die Staatsraad self benoem.

Die belangrikste politieke partye in Luxemburg is die Chrëstlich-Sozial Vollekspartei (CSV, Christelik-Sosiale Volksparty), die Lëtzebuergesch Sozialistesch Arbechterpartei (LSAP, Luxemburgse Sosialistiese Arbeidersparty), die Demokratesch Partei (DP, Demokraties-Liberale Party), Déi Gréng (Groen Party) en die Aktiounskommittee fir Demokratie an Rentengerechtegkeet (Protesbeweging).

Sedert 4 Desember 2013 fungeer Xavier Bettel (DP) as eerste minister nadat 'n koalisieregering uit DP, LSAP en die Groen Party gevorm is. Die vorige premier, Jean-Claude Juncker, is die leier van die opposisie.

In 'n referendum op 10 Julie 2005 het die Luxemburgers die voorgestelde Europese Grondwet met 56,52 persent van die uitgebragte stemme goedgekeur.

Luxemburg word soms die "groen hart" van Europa genoem. Julius Caesar het in een van sy werke reeds die ondeurdringbare bosgebiede van die streek beskryf. Die groothertogdom word deur twee groot natuurlandskappe oorheers – Ösling en Gutland.

Die yl bevolkte Ösling-plato in die noorde strek, met 'n gemiddelde hoogte van 450 meter bo seevlak, oor 'n oppervlakte van 828 km² en maak deel uit van die Ardenne-bergreeks. Daarnaas strek ook uitlopers van die Duitse Eifelgebergte tot Noord-Luxemburg. Ingebed in die Öslinglandskap met sy beboste heuwels lê die riviervalleie van Sauer (Frans: "Sûre"), Wiltz, Clerf (Frans: "Clerve") en Our. Die hoogste bergpiek in Luxemburg, die Buurgplaatz met 559 meter, is in die Ösling geleë.

Gutland in die suide (1 758 km²) is 'n dig bevolkte vlakte met bosgebiede, klein riviere, weivelde, akkerland en wingerde. Die Moeselrivier (Frans: "Moselle", Duits: "Mosel") vorm die grenslyn tussen Luxemburg en Duitsland. Teen die kalkhellings van sy vallei is wingerde aangeplant.

Die belangrikste riviere van Luxemburg naas die Moesel is Sauer, Our en Uelzecht (Frans: "Alzette").

Groot dele van Luxemburg was oorspronklik met loofbosse bedek, veral beuke- en eikebome. Die oorblyfsels van hierdie bosgebiede word tans veral in die Ösling van Noord-Luxemburg aangetref. Ander tipiese plantspesies sluit steekpalms en heidestruike in. Gutland in die suide is die hoofstreek van intensiewe boerdery. In die suidooste van die groothertogdom word enkele Mediterreense plantspesies soos byvoorbeeld Lamiaceae aangetref.

Die getal inheemse dierspesies is lankal verminder. Die bosgebiede van Luxemburg is de natuurlike habitat van Sentraal-Europese soogdierspesies soos vosse, rooi wild, wilde varke, Europese dassies, eekhorinkies en boommarters. Die belangrikste voëlspesies sluit reiers, ysvoëls, spegte en Falconiformes soos jakkalsvoëls en valke in.

Luxemburg het 'n gematigde Wes-Europese klimaat wat hoofsaaklik deur westerse Atlantiese winde beïnvloed word, met aangename, warm somers en matige winters. Die gemiddelde jaarlikse temperatuur is 9 °C (0,8 °C in Januarie en 17,5 °C in Julie) en die gemiddelde jaarlikse reënval 782,2 millimeter. Weerstoestande in die noorde van die land, die Ösling, word deur laer temperature en hoër neerslae gekenmerk.

Die ekonomiese struktuur van Luxemburg, wat oorspronklik deur swaar nywerhede en landbou oorheers is, het sedert die vroeë 1970's ingrypend verander. In dié dekade het dit steeds geblyk dat die belangrikheid van swaar nywerhede geleidelik sou afneem, en die Luxemburgse regering het vanaf 1975 'n doelbewuste en konsekwente beleid van ekonomiese diversifisering gevolg waarvolgens nuwe nywerhede gevestig en die finansiële en assuransiesektor ontwikkel is.

Luxemburg beskik oor beperkte naturlike hulpbronne soos leisteen, kalk, sand en kieselsteen. 98 persent van Luxemburg se energiebehoeftes – aardolie, aardgas, steenkool en elektrisiteit – moet ingevoer word. Tans word pogings onderneem om die aandeel hernieubare energie te verhoog.

Die Luxemburgse regering bevorder sedert 1929 danksy 'n liberale wetgewing die vestiging van buitelandse beleggingmaatskappye en banke. Vandag is die land een van die finansiële sentra van Europa, en die voordelige belastingwetgewing lok groot en klein beleggers na die groothertogdom. Ander belangrike sektore van die ekonomie is handel en vervoer, assuransiemaatskappye, media en radio- en televisiemaatskappye wat ook programme vir die buurlande uitsaai. Die Luxemburgse onderneming "SES-Global" is die grootste satellietmaatskappy ter wêreld. Satelliet-TV-, -radio-, en -datatransponders word vir heel Europa aangebied. Die belangrikste uitvoergoedere is metale, masjiene, plastiek en industriële gom.

Ná die globale finansiële krisis het die banksektor 'n konsentrasieproses ondergaan, terwyl honderde Luxemburgse ondernemings in 2011 en 2012 bankrot gespeel het. Intussen toon aandelefondse stewige groei. Die regering se ekonomiese beleid fokus tans op nuwe snelgroeiende sektore soos logistiek, hernieubare energie, inligtingstegnologie, navorsing en biotegnologie.

Die regerings van Luxemburg het al vroeg die noodsaaklikheid besef om deel van 'n groter ekonomiese gemeenskap te word. In 1842 het Luxemburg by die Duitse Doeane-unie aangesluit. Eers met die einde van die Eerste Wêreldoorlog het die groothertogdom in sy buitelandse en ekonomiese beleid nader aan België beweeg. Die twee lande vorm sedert 1921 'n ekonomiese gemeenskap wat in 1958 deur Nederland vergroot en tot die Benelux-unie uitgebou is. In 1957 het Luxemburg ook 'n lid van die Europese Ekonomiese Gemeenskap geword, die historiese voorloper van die Europese Unie.

Met die opbloei van die staalnywerheid aan die begin van die 20ste eeu het Luxemburg een van die welvarendste Europese nasies geword, en sy landbou, nywerhede en dienstesektor strewe steeds daarna om ten opsigte van modernisering en integrasie in die Europese ekonomie die voortou te neem.

Vanaf 1969 het die Luxemburgse regering massief in die Arbed-staalaanlegte belê, en reeds een jaar later het die Luxemburgse staalproduksie 'n rekordsyfer van 5,5 miljoen ton bereik (wat gelykstaan aan 16 ton per inwoner of twintig keer so veel as byvoorbeeld in Duitsland). Staal het destyds twee derdes van Luxemburg se uitvoerwaarde gelewer en 'n groot aantal werkgeleenthede geskep wat ook duisende buitelandse werknemers ingesluit het.

Ná 'n dekade met 'n gemiddelde jaarlikse groeikoers van die bruto binnelandse produk (BBP) van vyf persent het dié groeikoers in 2008 verstadig tot 2,8 persent. In 2009 het die BBP selfs met 5,3 persent gekrimp. Intussen het die Luxemburgse ekonomie sy groeikoers hervat met 2,7 persent in 2010, 1,6 persent in 2011 en 0,3 persent in 2012.

Die inflasiekoers het in 2012 2,7 persent beloop, die werkloosheidsyfer het in Julie 2013 op 7 persent gestaan. Luxemburg is een van die lande met die hoogste per capita-inkomste ter wêreld – die BBP per capita het in 2012 €83 600 beloop. Luxemburg se dinamiese ekonomie verskaf werk aan 156 800 pendelaars uit die buurlande wat daagliks na die groothertogdom stroom. Die bruto minimum-loon of -salaris is in Januarie 2007 op 1 570,28 € vasgestel.

Volgens die sensus van 2001 was Luxemburg se bevolking in daardie jaar 439 764. Dit het tot 448 000 in 2003 en 562 958 op 1 Januarie 2015 gegroei.

Naas die inheemse Moesel-Frankiese Lëtzebuergers (304 300) was daar in 2015 sowat 258 700 buitelanders (46 persent van die totale bevolking en die hoogste persentasie buitelanders in 'n lidstaat van die Europese Unie), veral Portugese (92 100), Franse (39 400), Italianers (19 500), Belge (18 800), Duitsers (12 800), Britte (6 000), Nederlanders (4 000) en 29 600 burgers van ander lidstate van die Europese Unie (EU). 36 500 buitelanders was afkomstig uit lande buite die EU. Meer as 150 000 pendelaars uit die buurlande (waarvan 67 500 Franse, 35 000 Belge en 31 500 Duitsers) werk in Luxemburg.

In 2008 was 68,7 persent van die bevolking Rooms-Katoliek, naas 3,7 persent lidmate van Protestantse en ander Christelike kerke en 2,6 persent aanhangers van ander gelowe. 24,9 persent van die bevolking was ongebonde. Die jaarlikse bevolkingsgroei het in 2013 sowat 2,4 persent beloop.

Die stedelike bevolking in Luxemburg het in 2003 92,5 persent beloop. Die grootste stede naas Luxemburg (stad) met 83 800 inwoners is Esch-Uelzecht (Frans: Esch-sur-Alzette, 29 100 inwoners in 2007), Déifferdeng (Frans: "Differdange", Duits: "Differdingen", 20 100 inwoners), Diddeleng (Frans: "Dudelange", Duits: "Düdelingen", 18 000 inwoners), Péiténg (Pétange/Petingen, 15 000 inwoners) en Suessem (Sanem/Sassenheim, 14 100 inwoners). Echternach is 'n bekende bedevaartsentrum en toeristebestemming.

Weens die noue politieke en ekonomiese bande met België is Frans die taal van die administrasie en wetgewing, terwyl koerante merendeels in Duits verskyn. Die inheemse dialek en omgangstaal, Luxemburgs of Lëtzebuergesch, is 'n Moesel-Frankiese streektaal wat tot die Middelduitse groep van dialekte behoort. Net soos die Switsers-Duitse dialek in Switserland het Lëtzebuergesch sedert die Tweede Wêreldoorlog al hoe meer gewild geraak en dien intussen selfs as derde amptelike taal.

Hoewel daar in 1946 pogings onderneem is om die spelling te hervorm, volg dit in die algemeen nog steeds meer of minder die reëls van die Duitse taal. Talle vreemde woorde word uit die Franse taal oorgeneem. Meertaligheid beteken in Luxemburg dat net die situasie bepaal watter taal gebruik word: Lëtzebuergesch is die omgangstaal wat ook in die parlement, op die radio en op die televisie gebruik word; Duits is die taal van die meeste koerante; terwyl die onderwys op skool aanvanklik in Duits en later in Frans voorsien word.

Volgens die Londense Verdrag van 11 Mei 1867 sou Luxemburg 'n onbewapende neutraliteit handhaaf. Vanweë sy negatiewe ervarings gedurende die Eerste en Tweede Wêreldoorlog – ondanks die Groothertogdom se ewige neutraliteit is dit in albei oorloë deur Duitse troepe beset – het die land sy beleid van neutraliteit in 1948 laat vaar. Ingevolge 'n groothertoglike verordening van 30 November 1944 is hierdie besluit reeds gedurende die Tweede Wêreldoorlog geneem en algemene diensplig ingevoer. Hierdie maatreël is in 1948 deur die Luxemburgse parlement bekragtig.

Diensplig is in 1967 weer afgeskaf. Vrywilligers in die weermag geniet ná hul militêre loopbaan besondere voorregte wat betref toegang tot die staatsdiens (byvoorbeeld polisiediens, posdiens, doeane of gevangenisdiens).

Luxemburg se huidige strydmag van vrywilligers met sowat 900 offisiere, onderoffisiere en soldate is volledig in NAVO geïntegreer en neem aan internasionale vredesendings deel. Daar is planne om die Luxemburgse weermag met 500 lede te vergroot.




</doc>
<doc id="49803" url="https://af.wikipedia.org/wiki?curid=49803" title="Belvidere Holy Trinity-kerk">
Belvidere Holy Trinity-kerk

Belvidere, op die westelike oewer van die Knysna-strandmeer, 'n woonbuurt vir gegoedes van die dorp Knysna, is bekend vanweë sy besonderse Holy Trinity-kerk. Hierdie Anglikaanse kerkie is 'n nasionale gedenkwaardigheid en is saam met die mooi omgewing van besonderse toeristiese belang. Die kerkie en sy pastorie is nie beskadig in 'n brand wat op 7 Junie 2017 'n deel van Knysna en omgewing in puin gelê het nie.

Die kerkie is 'n goeie voorbeeld in miniatuur van 'n gebou in die Normandiese styl van die 11de en die 12de eeu. Tussen 1833 en 1857 was die Belvidere-landgoed die eiendom van kapt. Thomas H. Duthie. Hy het dit gekoop van sy skoonvader, George Rex. Hierdie kerkie is gebou op inisiatief van Duthie as plek van aanbidding vir sy familie, vriende en bediendes.

Sophie Gray, die vrou van die destydse biskop van Kaapstad, het die argitekstekeninge uit Engeland verkry. Henry Barrington van die Portland-landgoed (by Knysna) het plaaslike stink- en geelhout verskaf. Eerw. (kapt.) A.H. Duthie, 'n broer van kapt. Duthie, het in Brittanje 'n aansienlike bedrag geld vir die bouwerk ingesamel. Alhoewel sandsteen skaars is in hierdie kontrei, was'n klein hoeveelheid op die landgoed slegs enkele kilometer van die bouperseel beskikbaar. Drie Skotse messelaars, Alexander Bern en die broers Alexander en Colin Lawrence, is deur biskop Gray vir die projek beskikbaar gestel.

Die gehele preekstoel is uit een soliede stuk rots gekerf. 'n Familielid, Francis Newdigate, het die kerkklok geskenk. Dit is in 1854 in Engeland gegiet. Die skip het in die strandmeer met die klok gesink. Dit het maande op die bodem van die strandmeer gelê voordat dit in die torinkie van die kerkie geïnstalleer is. Belvidere het destyds ankerplek aan klein kusvaarders voorsien. In Julie 1849 het die Apama, 'n seilskip van maar 170 ton, sy vrag van 3 000 leiklipdakpanne vir die kerkie gelos.

Reeds op 15 Oktober 1851 is die hoeksteen gelê. Op Vrydag 5 Oktober 1855 het biskop Gray van Kaapstad gekom om die kerkie in te wy.

Besonder fraai vensters en gedenkborde versier die binnekant. 'n Venster in die suidelike muur herdenk twee kleinseuns van die stigter, naamlik William Moore Duthie, 'n boer te Belvidere, en eerw. Alfred George Duthie. Langsaan is 'n venster gewy aan Bourchier en Jane Bowker, Jane was 'n dogter van kapt. Thomas Duthie. In die sentrale venster bo die deur staan boaan die wapenskild van die Britse koninklike familie en onder die van die bisdom van Kaapstad. Links en regs daarvan is vensters met onderskeidelik die familiewapens van die Duthie- en Barringtonfamilies. Tussen die toring en bogenoemde drie vensters is 'n ronde siervenster gemaak uit glasskerwe van kerkvensters wat in Engeland tydens die Tweede Wêreldoorlog beskadig is. Vir die honderdjarige bestaan van die kerk en ter herdenking aan 'n vriendin van die Duthie-familie, Annie Armstrong, het C.S. Groves hierdie venster saamgestel. Die laaste direkte afstammeling van die stigter wat die van Duthie hier gevoer het, was die kleindogter dr. Ave Duthie. Sy was van beroep 'n plantkundige en was die stigter van die Departement Plantkunde aan die Universiteit van Stellenbosch.

Thomas Duthie en sy vrou Caroline (gebore Rex), dr. Ave Duthie, verskeie van hul familielede en hul vriende lê begrawe rondom die kerkie. Verskeie gedenktekens herdenk hulle wat 'n bydrae tot die gemeente gelewer het.

Deacon Mr Bull - 1848

Eerw T.D Newsham - 1917 - 1919

Eerw R.J Garrod - 1919 - 1920

Eerw A.G Duthie - 1921 - 1932 (Kleinseun van die Stigter)

Eerw H.J Jeffery - 1933 - 1938

Canon W.G Sharples - 1938 - 1949

Canon A.B Le Sueur - 1949 - 1970

Eerw W.E Witts Hewinson - 1970 - 1972

Aartsdiaken F. G Child - 1974 

Eerw C. Embling

Eerw C Dickerson

Eerw Neville Pringle (Rektor)

Eerw Alan Redcliffe (Rektor)

Eerw Annie Saayman (Assistent)

Eerw Titus Daniels (Rektor)

Eerw Susan Rhode (Assistent) 

Eerw Nick Williams (Interim - Rektor)

Eerw Darian Petersen (Assistent)

Eerw Jerome Prins (Rektor) - 2015 - Huidiglik

Eerw Wilton Muller (Assistent) - 2017 - 2018

Eerw Stephanie Smit (Assistent) - 2019 - Huidiglik



</doc>
<doc id="49804" url="https://af.wikipedia.org/wiki?curid=49804" title="Suidwes-Somalië">
Suidwes-Somalië

Suidwes-Somalië (Somalies: "Koonfur-Galbeed Soomaaliya") was tussen 2002 en 2006 'n omstrede gebied in die suidwestelike deel van Somalië. Die hoofstad en grootste stad was Baidoa. Suidwes van Suidwes-Somalië lê die omstrede gebied Jubaland. In 2002 verklaar die Rahanweyn Resistance Army (RRA) Suidwes-Somalië onafhanklik. In 2006 word die gebied weer amptelik by Somalië ingelyf.


</doc>
<doc id="49813" url="https://af.wikipedia.org/wiki?curid=49813" title="Cicero">
Cicero

Marcus Tullius Cicero (uitspraak in Klassieke Latyn: ˈkikeroː; 3 Januarie 106 v.C. – 7 Desember 43 v.C.) was 'n Romeinse filosoof, staatsman, regsgeleerde, politieke teoretikus en Romeinse konstitusionalis. Hy is in 'n ryk stedelike familie van ridderstand gebore, en is algemeen as een van Rome se vernaamste redenaars en prosaskrywers beskou.

Hy het die Romeine bekendgestel aan die hoofstrominge van Griekse filosofie en het 'n Latynse woordeskat daarvoor opgestel, wat neologismes bevat het soos "humanitas", "qualitas", "quantitas" en "essentia", en hom onderskei as 'n taalkundige, vertaler en filosoof. Alhoewel hy 'n imponerende redenaar en suksesvolle regsgeleerde was, het Cicero nogtans sy politieke loopbaan voorgehou as sy vernaamste onderskeiding. Vandag word hy hoofsaaklik gehuldig vir sy humanisme en filosofiese en politieke geskrifte. Sy aansienlike korrespondensie, grootliks aan sy vriend Atticus gerig, was besonder invloedryk, en het die kuns van verfynde briefskrywing aan die Europese kultuur bekendgestel. Cornelius Nepos, biograaf van Atticus in die eerste eeu v.C., het opgemerk dat Cicero se briewe sodanige rykdom van besonderhede bevat "rakende die ingesteldhede van leiersfigure, die foute van generaals en die omwentelinge van die regering" dat die leser daarvan weinig bykomende geskiedskrywing van die era benodig. Cicero se toesprake en briewe is van die belangrikste eietydse bronne wat oorleef rakende die laaste dae van die Romeinse Republiek.

Gedurende die woelinge in die laaste helfte van die eerste eeu v.C., wat gekenmerk is deur burgeroorloë en die diktatorskap van Gaius Julius Caesar, was Cicero 'n voorstander vir 'n terugkeer na die tradisionele republikeinse regeringsvorm. Sy loopbaan as staatsman is egter gekenmerk deur inkonsekwente beleid en 'n wispelturigheid in sy standpunte na gelang van die politieke klimaat. Sy besluiteloosheid kon miskien aan sy sensitiewe en beïnvloedbare geaardheid toegeskryf word; hy was geneig tot oorreaksie in die aanskyn van politieke en private veranderinge. "Sou hy maar in staat wees om voorspoed met groter selfbeheersing te verduur en teëspoed met meer vasberadenheid!" het sy tydgenoot C. Asinius Pollio, 'n Romeinse staatsman en historikus, van hom geskryf. Cicero het 'n teenstander van Marcus Antonius geword, en 'n reeks toesprake teen hom gerig. Hierna is hy as 'n vyand van die staat geag en is voëlvry verklaar deur die Tweede driemanskap, wat hom in die jaar 43 v.C. om die lewe gebring het.

Cicero is in 106 v.C. in Arpinum gebore, 'n heuweldorp 100 km (62 myl) suid van Rome. Sy vader was 'n welgestelde lid van die ridderstand met goeie kontakte in Rome, wat egter as verswakte kranklike nie die openbare lewe kon betree nie. Hy het hiervoor vergoed deur omvangryke studies. Min is oor Cicero se moeder Helvia bekend, maar dit was normaal vir die vroue van belangrike Romeinse burgers om na huishoudelike sake om te sien. Cicero se broer Quintus skryf in 'n brief dat sy 'n spaarsamige huisvrou was.

Cicero se "cognomen", of persoonsvan, is afgelei van die Latynse woord vir kekerertjie, "cicer". Plutarchus verduidelik dat die naam oorspronklik aan een van Cicero se voorsate gegee is weens 'n keep op die punt van sy neus wat aan 'n kekerertjie herinner het. Meer waarskynlik egter, het Cicero se voorgeslagte muntgeslaan uit die verbouing en verkoop van kekerertjies. Romeine het dikwels beskeie persoonsname gekies: die vername familiename Fabius, Lentulus en Piso is onderskeidelik geskoei op die Latynse woorde vir boontjies, lensies en ertjies. Plutarchus skryf dat Cicero aangemoedig is om van hierdie verkleinerende naam ontslae te raak toe hy die politiek betree het, maar hy het geweier deur te sê dat hy "Cicero" meer roemryk as "Scaurus" ("Dikenkel") en "Catulus" ("Hondjie") sou maak.
In hierdie era van die Romeinse geskiedenis was dit nodig om beide Latyn en Grieks magtig te wees, om as gekultiveerd beskou te word. Die Romeinse hoëlui het dikwels Grieks bo Latyn verkies in hul onderlinge korrespondensie en Cicero, soos meeste van sy tydgenote, is daarom opgevoed in die leerstellings van die antieke Griekse filosowe, digters en geskiedskrywers. Die mees vooraanstaande retoriekleraars van die tyd was eweneens Grieks. Cicero het sy kennis van Grieks benut om verskillende teoretiese konsepte van die Griekse filosofie na Latyn te vertaal, waardeur Griekse filosofiese werke aan 'n groter gehoor bekendgestel is. Sy omvattende opvoeding was juis sy aanknopingspunt by die tradisionele Romeinse elite.

Volgens Plutarchus was Cicero 'n besonder skrander student, wie se leerlingskap regoor Rome aandag getrek het, wat hom die geleentheid verskaf het om die Romeinse Reg onder Quintus Mucius Scaevola te bestudeer. Cicero se medestudente was Gaius Marius Minor, Servius Sulpicius Rufus (wat 'n beroemde advokaat sou word, een van weinige wat Cicero in regsake meer voortreflik as homself geag het), en Titus Pomponius. Die laasgenoemde twee het Cicero se lewenslange vriende geword, en Pomponius (wat later die "cognomen" "Atticus" ontvang het vir sy philhellenisme) sou Cicero se lewenslange vertroueling en hoofraadgewer word.

Cicero het homself 'n aanstelling in die openbare diens as doelwit gestel, as eerste stap in die voorskriftelike erekursus. In 90 v.C.–88 v.C., het hy onder Gnaeus Pompeius Strabo asook Lucius Cornelius Sulla diensgedoen tydens hul kampanjes in die Sosiale Oorlog, maar as 'n intellektueel in die eerste instansie, was die militêre lewe geensins na sy smaak nie. Cicero het sy loopbaan as advokaat om en by 83-81 v.C. begin. Sy eerste opsienbare saak, waarvan 'n skriftelike verslag behoue gebly het, was sy verdediging in 80 v.C. van Sextus Roscius op die aanklag van vadermoord. Die aanvaarding van hierdie saak was 'n waagmoedige skuif vir Cicero; vadermoord is as 'n laakbare misdaad geag, en die persone wat deur Cicero van die moord beskuldig is, waaronder die berugte Chrysogonus, was gunstelinge van Sulla. Op hierdie tydstip sou Sulla dit maklik gevind het om die onbekende Cicero uit die weg te ruim. Cicero se verdediging was by implikasie 'n uitdaging van die diktator Sulla, en op die sterkte van sy saak, is Roscius vrygespreek.

In 79 v.C. het Cicero na Griekeland, Klein-Asië en Rhodos vertrek, miskien weens die moontlike toorn van Sulla. Cicero het na Athene gereis, waar hy Atticus weereens teëgekom het, wat intussen 'n ereburger van Athene geword het, en vervolgens vir Cicero aan sekere vooraanstaande Atheners voorgestel het. In Athene het Cicero die gewyde oorde van die filosowe besoek, maar nie voor hy verskillende retorici geraadpleeg het omtrent 'n fisies minder uitputtende redenaarstyl nie. Sy hoofinstrukteur was die retorikus Apollonius Molon van Rhodos. Hy het Cicero onderrig in 'n meer uitgebreide en minder intense redenaarstrant, wat die waarmerk van Cicero se persoonlike styl in die komende jare sou wees.

Cicero se belangstelling in filosofie het in sy latere loopbaan sterk na vore getree, sodat hy aangespoor is om Griekse filosofie aan die Romeinse kultuur bekend te stel deur die samestelling van 'n filosofiese woordeskat in Latyn. In 87 v.C. het Philo van Larissa, die hoof van die Akademie wat 300 jaar tevore deur Plato in Athene gestig is, in Rome aangekom. Cicero, "begeester met 'n buitengewone hartstog vir filosofie", het aandagtig by sy voete gesit en Plato se filosofie ingeneem, en Plato selfs sy god genoem. Hy het die omvang van Plato se verbeelding hoog geag, maar veral sy morele en politieke erns bewonder. Cicero het nietemin Plato se teorie van idees verwerp.

Cicero het met Terentia getrou; blykbaar in 79 v.C. op die ouderdom van 27. Volgens die hoër stande se norme van die dag, was dit 'n gerieflikheidshuwelik, wat tog vir sowat 30 jaar gemoedelik standgehou het. Terentia se familie was welgesteld, waarskynlik die plebeiese adelhuis van Terenti Varrones, wat met ander woorde voldoen het aan Cicero se politieke aspirasies in beide ekonomiese en sosiale opsigte. 'n Suster (of niggie) aan haar ma se kant, genaamd Fabia, het as kind 'n Vestaalse maagd geword, 'n baie groot eer. Terentia was 'n vrou met 'n sterk wil, wat (volgens Plutarchus) "meer belangstelling in haar gade se politieke loopbaan getoon het, as wat sy hom by huishoudelike sake toegelaat het".

In die 50s v.C. het Cicero se briewe aan Terentia korter en killer geword. Hy het by sy vriende begin gekla dat Terentia hom in die steek gelaat het, maar het nie aangedui in watter opsig nie. Miskien kon die huwelik bloot nie die stremming van die politieke omwentelinge te Rome, Cicero se betrokkenheid daarby, en verskeie ander onderlinge dispute deurstaan nie. Die egskeiding blyk in 51 v.C. plaas te gevind het, of kort daarvoor. In 46 of 45 v.C. het Cicero met 'n jong meisie, Publilia, getrou, van wie hy voorheen die voog was. Dit word vermoed dat Cicero haar geld benodig het, veral na die terugbetaling van Terentia se bruidskat, aangesien Publilia uit 'n welgestelde familie afkomstig was. Hierdie huwelik het nie lank geduur nie.

Alhoewel sy huwelik met Terentia een van gerieflikheid was, is dit algemeen bekend dat Cicero 'n groot liefde vir sy dogter Tullia gekoester het. Toe sy skielik in Februarie 45 v.C. siek word, en te sterwe kom na 'n blykbare herstel van die geboorte van haar seun in Januarie, was Cicero oorstelp. "Ek het die een ding verloor wat my tot die lewe verbind het" het hy aan Atticus geskryf. Atticus het hom genooi vir 'n besoek tydens die eerste weke van sy routyd, sodat hy hom kon onderskraag toe sy pyn die grootste was. In Atticus se groot biblioteek het Cicero alles gelees wat die Griekse filosowe oor herstel van droefheid geskryf het; "maar my verdriet oortref alle vertroosting." Caesar en Marcus Brutus asook Servius Sulpicius Rufus het aan hom briewe van meegevoel gestuur.

Cicero was hoopvol dat sy seun Marcus soos hy ook 'n filosoof sou word, maar Marcus self het 'n militêre loopbaan beoog. Hy het in 49 v.C. by die weermag van Pompeius aangesluit, en ná Pompeius se neerlaag by Pharsalus in 48 v.C., is hy deur Caesar vrygeskeld. Cicero het hom na Athene gestuur as volgeling van die peripatetiese filosoof Kratippos in 48 v.C., maar hy het hierdie afwesigheid van "sy vader se wakende oog" benut om "te eet, drink en vrolik te wees." Na die moord op Cicero het hy aangesluit by die weermag van die "Liberatores" maar is later begenadig deur Augustus. Augustus se gewete is gekwel deur sy aandadigheid by die toevoeging van Cicero tot die proskripsielys tydens die Tweede driemanskap, wat hom dan genoop het om Marcus Minor se loopbaan aansienlik by te staan. Hy het 'n "augur" geword, en is as konsul benoem in 30 v.C., saam met Augustus. In hierdie hoedanigheid was hy verantwoordelik vir die herroeping van Marcus Antonius se eretitels, die hooffiguur agter die proskripsie, en kon op hierdie wyse wraak neem. Later is hy aangestel as prokonsul van Sirië en die provinsie Asië.

Sy eerste aanstelling was as een van die twintig jaarlikse quaestors, 'n leerlingpos vir ernstige publieke administrasie in 'n verskeidenheid toewysings, maar met 'n tradisionele klem op administrasie en intensiewe ouditering van publieke fondse onder die toesig van 'n seniormagistraat of provinsiale kommandeur. Cicero het as quaestor opgetree in westelike Sisilië in 75 v.C., waar hy integriteit en regverdige oordeel in sy sake met die inwoners getoon het. Gevolglik het die dankbare Sisiliane vir Cicero gevra om Gaius Verres te vervolg, 'n goewerneur van Sisilië wat die streek swaar geplunder het. Sy vervolging van Gaius Verres was 'n groot forensiese sukses vir Cicero, en met die afsluiting van die saak, is Cicero as die vernaamste redenaar in Rome beskou. 'n Siening dat Cicero egter die saak om ander redes aanvaar het, dra ook gewig; die teenparty, Quintus Hortensius Hortalus, is tewens op hierdie stadium as Rome se voorste regsgeleerde gesien. Om hóm die loef af te steek kon vir Cicero heelwat prestige en sukses verseker, en sy loopbaan 'n hupstoot besorg. Nietemin blyk sy redenaarsvernuf uit sy karaktermoord op Verres en verskeie ander oortuigingstegnieke wat teenoor die jurie gebesig is. Een so 'n voorbeeld is te vinde in Teen Verres I, waar Cicero dit stel: "met julle op hierdie bank, here, en met Marcus Acilius Glabrio as jul president, weet ek nie wat Verres kan hoop om te bereik nie". Redenaarsaanleg is as 'n groot kuns in antieke Rome, en 'n belangrike werktuig in die oordra van kennis beskou, benewens by selfpromovering in verkiesings, deels omdat geen georganiseerde media in hierdie era bestaan het nie. Ten spyte van sy groot sukses as advokaat, het 'n gesaghebbende voorgeslag by Cicero ontbreek: hy was nòg adellik, nòg patrisiaans.

Cicero het grootgeword in 'n tydperk van burgerlike onrus en oorlog. Sulla se oorwinning in die eerste van etlike burgeroorloë het 'n nuwe grondwetlike raamwerk ingelui wat "libertas" (vryheid), die vormende waarde van die Romeinse Republiek, ondergrawe het. Nietemin het Sulla se hervorminge die posisie van die ridderstand versterk, wat bygedra het tot daardie stand se politieke mag. Cicero was beide 'n Italiese "eques" en 'n "novus homo", maar meer nog was hy 'n Romeinse konstitusionalis. Sy sosiale stand en lojaliteit aan die Republiek het verseker dat hy kon "staatmaak op die steun en vertroue van die mense, benewens die Italiese middelstand." Die feit dat die "optimates"-faksie Cicero nooit werklik aanvaar het nie, was 'n terugslag vir sy pogings om die Republiek te hervorm, terwyl die grondwet in ere gehou word. Nietemin was hy suksesvol in sy navolging van die Romeinse erekursus, deur elke magistraatspos op of na aan die jongste moontlike ouderdom te aanvaar: quaestor in 75 (ouderdom 31), aedile in 69 (ouderdom 37), en praetor in 66 (ouderdom 40), waar hy as president van die "Reklamasie"- of afpersingshof gedien het. Hierop is hy tot konsul, op ouderdom 43 verkies.

Cicero is verkies tot konsul vir die jaar 63 v.C., waarin sy mede-konsul, Gaius Antonius Hybrida, slegs 'n mindere rol gespeel het. Tydens sy ampsjaar het hy 'n sameswering gefnuik gemik op sy sluipmoord en die omverwerping van die Romeinse Republiek met die rugsteun van buitelandse gewapende magte, aangevoor deur Lucius Sergius Catilina. Cicero het 'n "Senatus Consultum de Re Publica Defendenda" ('n verklaring van krygswet) verkry, waarop hy vir Catilina met vier begeesterde toesprake uit die stad verdryf het (die Catilynse redes), wat tans steeds as uitstaande voorbeelde van sy redenaarstyl beskou word. Die Redes het Catilina en sy navolgers se losbandighede aangetoon, en Catilina se senatoriale simpatiseerders as boefagtige en bandelose skuldenaars uitgekryt, wat aan Catilina verkleef was as 'n finale en desperate versugting. Cicero het geëis dat Catilina en sy volgelinge die stad verlaat. Met die afloop van sy eerste toespraak, het Catilina uit die Tempel van Jupiter Stator gestorm. In sy daaropvolgende toesprake het Cicero nie vir Catilina direk aangespreek nie. Hy het die tweede en derde redes voor die mense gelewer, en die finale voor die Senaat. By hierdie toesprake wou Cicero die Senaat voorberei op die ergste moontlike geval; en het ook meer getuienis teen Catilina voorgelê.
Catilina het gevlug en sy volgelinge agtergelaat om die rewolusie van binne die stad aan te stig, terwyl Catilina self opgeruk het teen die stad met 'n weermag van "morele korruptes en oortuigde fanatici". Catilina het gepoog om die Allobroges, 'n stamgroep van Transalpynse Gallië, by hul komplot te betrek, maar dit het Cicero, in samewerking met die Galliërs, geluk om briewe te onderskep wat die vyf samesweerders geïnkrimineer het, en hul gedwing het tot 'n erkenning van hul misdade voor die Senaat.

Die Senaat het hierna oor die samesweerders se straf beraadslaag. Aangesien dit die gesaghebbende adviesliggaam vir verskeie wetgewende vergaderings was, eerder as 'n geregsliggaam, was daar perke aan die magte daarvan; nietemin was krygswet van krag, en is gevrees dat blote huisarres of verbanning — die standaardopsies — nie die bedreiging jeens die republiek sou ontlont nie. Uit die staanspoor het meeste Senaatslede hul steun vir die "maksimumstraf" uitgespreek; baie lede is toe deur Julius Caesar omgehaal, wat die gevolglike presedent betreur het, en hom uitgespreek het ten gunste van lewenslange gevangenestraf in verskeie Italiese dorpe. Hierop het Cato egter vir die doodstraf voorspraak gemaak sodat die hele Senaat uiteindelik daartoe oorreed is. Cicero het die samesweerders na die Tullianum laat neem, die berugte Romeinse tronk, waar hulle verwurg is. Cicero het die voormalige konsul Publius Cornelius Lentulus Sura, een van die samesweerders, persoonlik na die Tullianum vergesel. Cicero is die eretitel ""Pater Patriae"" toegeken vir sy bydrae tot die onderdrukking van die komplot, maar het daarna in vrees gelewe vir 'n regsgeding of verbanning weens sy teregstelling van Romeinse burgers sonder 'n verhoor.

In 60 v.C. het Julius Caesar vir Cicero genooi om as vierde lid tot sy bestaande vennootskap met Pompeius en Marcus Licinius Crassus toe te tree, 'n samekoms wat uiteindelik as die Eerste driemanskap sou bekendstaan. Cicero het die uitnodiging geweier aangesien dit na sy mening die republiek sou ondergrawe.

In 58 v.C. het Publius Clodius Pulcher, die tribuun van die plebs, 'n wet ingevoer (die "Leges Clodiae") wat verbanning voorgehou het vir enigeen wat 'n Romeinse burger sonder verhoor terreggestel het. Cicero, wat lede van die Catilynse sameswering vier jaar tevore sonder 'n formele verhoor terreggestel het, en in die openbaar met Clodius 'n uitval gehad het, was duidelik die teiken van die wet. Cicero het aangevoer dat die "senatus consultum ultimum" hom vrygeskeld het van vervolging, en hy het hiervoor steun van die senatore en konsuls probeer kry, veral van Pompeius. Toe ondersteuning nie na vore kom nie, het hy in bannelingskap gegaan. Hy het op 23 Mei 58 v.C. in Thessalonika, Griekeland, gearriveer. Cicero se bannelingskap het hom mismoedig gestem. Hy het aan Atticus geskryf: "Jou pleidooie het my van selfmoord weerhou. Maar wat is daar om voor te lewe? Moet my nie vir my misnoë verkwalik nie. My kwellinge oortref enige waarvan jy voorheen gehoor het". Na die tussenbeidetrede van die pasverkose tribuun Titus Annius Milo, het die senaat gestem om Cicero uit bannelingskap terug te roep. Clodius het 'n enkele stem teen die bepaling uitgebring. Cicero het op 5 Augustus, 57 v.C. na Italië teruggekeer, en het by Brundisium aan land gegaan. Hy is deur 'n toejuigende skare, en, tot sy blydskap, sy geliefde dogter Tullia begroet.

Cicero het probeer om weer by die politiek betroke te raak, maar was onsuksesvol in sy aanslag op 'n wet van Caesar. By 'n konferensie te Luca, in 56 v.C., is Cicero gedwing tot 'n terugtrekking en moes hy sy steun aan die driemanskap toesê. Hierop het Cicero hom gedoë tot sy literêre werke teruggetrek. Dit is onbekend of hy in die volgende paar jaar enige direkte betrokkenheid by die politiek gehad het. Vanaf Mei, 51 v.C. tot November, 50 v.C. was Cicero egter wel afwesig van Italië, as prokonsul van Silisië — wat hy tot sy teleurstelling verplig was om te onderneem weens die bepaling in Pompeius se wet ("de provinciis") van die vorige jaar, wat 'n vyfjaar-interval tussen konsulskap of praetorskap in 'n provinsie afgedwing het, en vir die tussenperiode voorsiening gemaak het deur voormalige konsuls en praetors op te roep, wat nog nie by die provinsies betrokke was nie. Vergesel deur sy broer, die voormalige praetor en prokonsul Quintus as 'n legaat, is hy merendeels, danksy die Parthers se interne konflikte, gespaar van oorlogvoering. Tog het hy die titel imperator verwerf danksy sy stormloop op 'n bergvesting.

Die stryd tussen Pompeius en Julius Caesar het in 50 v.C. in felheid toegeneem. Cicero het hom by Pompeius geskaar wat die senaat en Republikeinse tradisie verdedig het, maar was terseldertyd waaksaam om Caesar nie openlik te vervreem nie. Toe Caesar Italië in 49 v.C. binneval, het Cicero uit Rome gevlug. Caesar, begerig vir die legitimiteit wat 'n endossement deur 'n seniorsenator sou verleen, het Cicero se guns probeer wen, maar Cicero het nogtans uit Italië geglip en na Dyrrachium (Epidamnos) in Illyrië gereis, waar Pompeius se personeel gesetel was. Cicero het die Pompeiese magte na Pharsalus vergesel in 48 v.C., alhoewel hy vinnig deur die onbevoegdheid en ongeregtigheid van die Pompeiese kamp ontgogel is. Uiteindelik het hy homself die gramskap van sy medesenator Cato op die hals gehaal, wat dit aan hom gestel het dat hy van meer nut vir die "optimates" se saak sou wees as hy in Rome aangebly het. Ná Caesar se sege by Pharsalus, het Cicero slegs met groot omsigtigheid na Rome teruggekeer. Cicero is deur Caesar begenadig en het hom by die nuwe situasie probeer aanpas. Hy het sy politieke werk probeer voortsit, en gehoop dat Caesar die Republiek en die instellings daarvan sou herstel.

In 'n brief aan Varro op "c." 20 April, 46 v.C., het Cicero die strategie uitgestippel wat hy onder Caesar se diktatorskap sou handhaaf. Op die "Ides van Maart", 44 v.C., is Cicero egter totaal onkant gevang deur die "Liberatores" se sluipmoord op Caesar. Cicero is nie by die sameswering betrek nie, selfs al was die samesweerders van sy simpatie oortuig. Marcus Junius Brutus het Cicero se naam uitgeroep, en gevra dat hy "die Republiek herstel", met die oplig van die bloedbesmeerde dolk ná die sluipmoord. In die aanhef van 'n brief wat Cicero in Februarie 43 v.C. aan Trebonius, een van die samesweerders, gerig het, sê hy, "Hoe wens ek dat jy my uitgenooi het tot daardie mees roemryke banket op die "Ides van Maart""! Cicero het 'n gewilde leier geword tydens die vloeibare periode na afloop van die sluipmoord. Hy het geen respek vir Marcus Antonius gehad nie, wat met die smee van wraakplanne teen Caesar se moordenaars besig was. In ruil vir amnestie vir die sluipmoordenaars, het hy egter die Senaat oorreed tot 'n verklaring dat Caesar nie 'n tiran was nie, wat aan die Caesariese faksie legitimiteit sou besorg het.

Cicero en Antonius het nou die twee leidende figure in Rome geword; Cicero as segsman van die Senaat en Antonius as konsul, leier van die Caesariese faksie, en nie-amptelike eksekuteur van Caesar se publieke testament. Die twee mans was nooit op goeie voet met mekaar nie, en hul betrekkinge het versleg ná Cicero dit duidelik gemaak het dat Antonius na sy mening besig was om onregmatige vryhede te neem in die uitleg van Caesar se wense en bedoelinge. Toe Octavianus, Caesar se erfgenaam en aangenome seun, in April in Italië arriveer, het Cicero 'n plan beraam om hom teen Antonius af te speel. In September het hy 'n aanslag op Antonius geloods in 'n reeks toesprake wat hy die Philippiese redes genoem het, na die voorbeeld van Demosthenes se betigtiging van Philipus II van Masedonië. In sy aanprysing van Octavianus, het hy gemeld dat die jong man slegs op eer ingestel was, en nié dieselde fout as sy aangenome vader sou maak nie. In hierdie tydperk was Cicero se gewildheid as publieke figuur ongeewenaard.

Cicero het Decimus Junius Brutus Albinus as goewerneur van Cisalpynse Gallië ("Gallia Cisalpina") ondersteun en het by die Senaat aangedring om Antonius as vyand van die republiek te verklaar. Die toespraak van Lucius Piso, Caesar se skoonvader, het verrigtinge teen Antonius vertraag. Antonius is later wel as vyand van die republiek verklaar, toe hy geweier het om sy beleg op Mutina op te skort, wat toe in die hande van Decimus Brutus was. Cicero het misluk in sy plan om Antonius te verdryf. Antonius en Octavianus is herenig en het met Lepidus saamgespan ten einde die Tweede driemanskap te vorm na afloop van die opeenvolgende veldslae van Forum Gallorum en Mutina. Die Driemanskap het begin met 'n proskripsie van hul vyande en politieke opponente direk ná hul alliansie deur 'n wetsontwerp vir 'n ampstermyn van vyf jaar met konsulêre "imperium" bekragtig is. Cicero met al sy kontakte en ondersteuners is as vyande van die republiek gelys, en na bewering het Octavianus vir twee dae teen die insluiting van Cicero kapsie gemaak.

Onder die geproskibeerdes was Cicero die een wat meedoënloos en onverpoosd gejag is. Hy het welwillendheid by 'n groot deel van die bevolking geniet en verskeie mense het geweier om te rapporteer dat hulle hom gesien het. Hy is gevang op 7 Desember, 43 v.C., met sy vertrek van sy villa in Formiae, in 'n drastoel na die kus op pad, waar hy gehoop het om aan boord te gaan van 'n skip met Masedonië as bestemming. Toe die sluipmoordenaars – Herennius ('n centurion) en Popilius ('n tribuun) – arriveer, het Cicero se eie slawe gesê dat hulle hom nie gesien het nie, maar hy is verklap deur Philologus, 'n vryman van sy broer Quintus Cicero.
Cicero se laaste woorde was volgens oorlewering, "Daar is niks behoorlik aan wat jy doen nie, soldaat, maar probeer om my behoorlik dood te maak." Hy het vir sy vervolgers gebuig, deur met sy kop by die drastoel uit te leun in 'n swaardvegtersgebaar om die taak te vergemaklik. Deur sy nek en keel aan die soldate bloot te stel, het hy aangedui dat hy nie weerstand sou bied nie. Volgens Plutarchus, het Herennius se swaard hom eerste getref, wat toe sy kop afgekap het. Volgens Antonius se aanwysings is sy hande, wat die Philippiese redes teen Antonius opgestel het, ook afgekap; dit is vasgespyker en saam met sy kop op die Rostra in die Romeinse forum uitgestal, volgens die gebruik van Marius en Sulla, wat beide ook die koppe van hul vyande in die Forum tentoongestel het. Cicero was die enigste slagoffer van die proskripsies om so vertoon te word. Volgens Cassius Dio (in 'n storie wat dikwels foutiewelik aan Plutarchus toegeskryf word), het Antonius se vrou Fulvia, Cicero se kop geneem en sy tong uitgetrek, en dit herhaaldelik met haar haarnaald gesteek in weerwraak vir Cicero se kragtige spraakvernuf.

Cicero se seun, Marcus Tullius Cicero Minor, kon in sy jaar van konsulskap, in 30 v.C., sy vader se dood in 'n mate wreek, toe hy Marcus Antonius se maritieme neerlaag te Actium in 31 v.C., aan die hand van Octacianus en sy vaardige aanvoerder Agrippa, aan die Senaat kon bekendmaak. In dieselde vergadering het die Senaat daarvoor gestem om die totale nageslag van Antonius te verbied om die naam Marcus te gebruik.

Octavianus sou later op een van sy eie kleinseuns afkom wat besig was om 'n boek van Cicero te lees. Die seun het die boek probeer versteek, uit vrees vir die reaksie van sy oupa. Octavianus egter, toe bekend as Augustus, het die boek van sy kleinseun geneem, 'n deel daarvan gelees, en teruggegee met die woorde: "Hy was 'n geleerde man, my kind, 'n geleerde man wat sy land liefgehad het."

Cicero was 'n begaafde en energieke skrywer, met belangstellings in 'n wye verskeidenheid onderwerpe, in die trant van die Hellenistiese filosofiese en retoriese tradisies waarin hy opgelei is. Die gehalte en beskikbaarheid van Ciceroonse tekste het die algemene verspreiding en insluiting daarvan in leer-kurrikula bevoordeel. Hierdie invloed het toegeneem na die Donkereeue in Europa, waaruit meer van sy geskrifte behoue gebly het as van enige ander Latynse outeur. Middeleeuse filosowe is deur Cicero se geskrifte oor natuurreg ("lex naturae") en onvervreembare regte beïnvloed. Petrarca se herontdekking van Cicero se briewe is meermale aangegee as die vertrekpunt vir die 14de eeuse beweging bekend as die Renaissance. Sy geskrifte tel onder die mees invloedryke in die Europese kultuur, en word vandag steeds erken as onder die belangrikste bronne van primêre materiaal vir die beskrywing en hersiening van die Romeinse geskiedenis.

Terwyl Cicero die humanis, die kultuur van die Renaissance grondig beïnvoed het, het Cicero die republikein die grondleggers van die Verenigde State en die rewolusionêre van die Franse Rewolusie geïnspireer. John Adams het van hom gesê: "As al die eeue van die wêreld gesamentlik nie 'n groter staatsman en filosoof as Cicero opgelewer het nie, moet sy gesag groot gewig dra". Camille Desmoulins het van die rewolusionêres geskryf dat hulle oorwegend jongmense was, "wat deur hul opvoeding in Ciceroonse literatuur op skool, aangevuur is tot 'n passie vir vryheid."

Insgelyk het geen ander antieke persoonlikheid, veral in meer moderne tye, ewe-venynige weersin ontlok nie. Friedrich Engels het noemenswaardig na hom verwys as "die mees veragtelike booswig in die geskiedenis" vir sy handhawing van republikeinse 'demokrasie', met eweneens 'n verwerping van land- en standhervorminge. Cicero is al gekritiseer vir oordrywing van die demokratiese eienskappe van republikeinse Rome, en as 'n verdediger van die Romeinse oligargie teen die populêre hervormings van Caesar. Sy skynbaar ydele, hovaardige persoonlikheid, soos dit uit sy briewe blyk, het in moderne populêre uitbeeldings ook meermale tot 'n negatiewe karakterisering gelei.


</doc>
<doc id="49814" url="https://af.wikipedia.org/wiki?curid=49814" title="Mekka">
Mekka

Mekka (Arabies: مكة, ook "Mekka, die Eerwaarde", ‏مكة المكرّمة) is die heiligste stad van die Islam en lê in Saoedi-Arabië. Mekka het 'n bevolking van 1 700 000 (2007-sensus) en 'n oppervlakte van 850 km². Die Kaäba in Mekka is die rigting, of kiebla, van die daaglikse islamitiese gebed. In 570 is Mohammed, die profeet van Islam, in Mekka gebore. In 610 begin die Islamitiese openbaring en Mekka is een van die twee stede waar Mohammed die Koran van Allah ontvang. Met die vlug van Mohammed na Medina in 622 begin die Islamitiese kalender. Tradisioneel is die stad vir nie-Moslems gesluit.

Die heilige stad Mekka (in Arabies Makkah) lê 277 m bo seespieël in die droë beddings van die Wadi Ibrahim en 'n paar van sy kort sytakke naby die weskus (Rooisee) van Saoedi-Arabië. Mekka word omring deur die Siratbergreeks en in een van die pieke, die Jabal Hira, is die grot waar Mohammed hom afgesonder en visioene gehad het voordat hy profeet geword het. Die nag is bekend as Laylat al-Qadr.

Die stad het deur die jaar hoe temperature, met somertemperature van tot 45°C. Ondanks die lae reënval (minder as 120 mm per jaar), wat hoofsaaklik in die winter val, bestaan die gevaar van seisoenale oorstromings wel omdat Mekka so laag geleë is.

Mohammed is in ongeveer 570 n.C. in Mekka gebore. Sy verkondiging van 'n nuwe leer is nie in sy geboortestad aanvaar nie en hy het in 622 na Medina uitgewyk. Volgens hom het die mense 'n dwaalleer aangehang en sy prediking van die Islam was daarop gerig om die godsdiens van Abraham te herstel.

In 630 het hy na Mekka teruggekeer, die stad onder sy gesag gebring, alle afgode verwyder en tot die stad van Allah verklaar. Dit sou ook as pelgrimsoord vir alle Moslems dien.

As oase op die karavaanroetes tussen die lande rondom die Middellandse See en Asië en Afrika, het Mekka deur die eeue 'n handelsentrum geword. Selfs nadat die handelsaspek minder belangrik geword het, het Mekka, danksy die pelgrims, steeds 'n welvarende stad gebly. Die stad is bestuur deur sjarifs, wat lede was van families wat daarop aanspraak gemaak het dat hulle van die profeet Mohammed afstam.

Ondanks hulle pogings om beheer oor die Hedzjasgebied uit te oefen, kon die Irakse Abbassiede (ongeveer 950 n.C.), die Egiptiese Mamelukke (13e eeu), die Ottomane (16e eeu) en die Saoedi-Arabiese Wahabiete (19e eeu) nie die stad se onafhanklikheid beïnvloed nie. In 1925 is Mekka egter finaal by Saoedi-Arabië ingelyf.

Volgens Islamitiese tradisie is die Kaäba (Ka'ba) deur Abraham gebou as 'n replika van God se hemelse woning. Deur die eeue is dit telkens verwoes en herbou, en sedert die 16de eeu (1570) staan dit in die binneplein van die Al-Masdjid al-Haram, tesame met die heilige Zemzem-bron.

Die binneplein is ongeveer 165 m lank en 121 m breed en word om ring deur 'n 7,5 m hoë muur met 'n aantal minarette. In 1955 is begin met verbouings om die oppervlakte van die binneplein te vergroot.

Op die oomblik kan 300 000 mense tegelykertyd in die binneplein aanbid. Die Kaäba vorm die religieuse middelpunt vir meer as een miljard Moslems dwarsoor die wêreld, aangesien die Islam bepaal dat wanneer Moslems bid, hulle hulle in die rigting van die Kaäba moet wend. (Hierdie gebedsrigting word die kiebla genoem.)

Die Kaäba is ’n vierkantige ruimte van 15 x 10 x 12 m binne die moskee met geen vensters nie en slegs een ingang. In die oostelike muur is die sogenaamde Swart Steen ingebou, wat heelwaarskynlik ’n meteoriet is. Die Kaäba is bedek met 'n swart kleed, die Kiswa, waarop tekste uit die Koran geborduur is. Die kleed word jaarliks vervang.

Elke Moslem probeer om minstens een maal in sy leeftyd gedurende die pelgrimsmaand Dhu'l Hidjdja 'n bedevaart na Mekka te onderneem. Die doel van die reis is om 'n paar maal rondom die Kaäba te loop en die Swart Steen te soen. Voorts besoek hulle, getrou aan die Islamitiese tradisie, 'n paar heilige plekke in die omgewing wat verband hou met Mohammed se stryd om Mekka te verower.

As gevolg van die groot aantal pelgrims (sowat 1 miljoen in die pelgrimsmaand), is die stad se vervoerstelsel na die Tweede Wêreldoorlog drasties uitgebrei om met die toeloop te kan tred hou.

Die stad word bestuur deur 'n goewerneur, die emir van Makkah, wat deur die koning van Saoedi-Arabië benoem word en verantwoording moet doen aan die minister van binnelandse sake. Hy is in beheer van die provinsie Makkah, waarvan Mekka die hoofstad is en waartoe ook die stede Djedda en Taif behoort.

Sedert die Tweede Wêreldoorlog het Mekka 'n stadsraad, maar die name van die veertien gekose lede moet eers vir goedkeuring aan die regering voorgelê word voordat hulle hul ampte kan aanvaar. Die stad het twee inrigtings vir hoër onderwys, naamlik die Sjaria-Akademie vir Islamitiese reg en ’n opleidingskollege vir onderwysers. Alle onderwys is kosteloos, asook mediese dienste. Mekka se gesondheidsdienste het, benewens plaaslike siekteverskynsels, ook te kampe met verskillende siektes soos cholera, wat deur pelgrims die stad ingebring word.

'n Groot deel van Mekka se inkomste is van die pelgrims afkomstig, maar sedert 1952 het die koning van Saoedi-Arabië 'n deel van die land se olie-inkomste beskikbaar gestel vir die instandhouding van die stad en sy heiligdomme. Landbougrond en water is skaars en voedsel word van onder meer Djedda af ingevoer. Water kom van die omringende wadi's, die Zubaidabron, wat suidwes van die stad geleë is, en die Azizijjahbron in die noordooste. Elektrisiteit is afkomstig van 'n oliekragsentrale op die pad na Medina. Mekka het beperkte nywerhede.





</doc>
<doc id="49815" url="https://af.wikipedia.org/wiki?curid=49815" title="Medina">
Medina

Medina (Arabies: ‏المدينة المنورة, ook Medina, die Verligte) is die tweede heiligste stad van die Islam en lê in Saoedi-Arabië. Medina het in 2006 'n bevolking van 1 300 000 gehad en het 'n oppervlakte van 589 km². Die Moskee van die Profeet in Medina is deel van die hadj, die Islamitiese bedevaart. Medina is een van die twee stede waar Mohammed die Koran van Allah ontvang het. Met die vlug van Mohammed uit Mekka in 622 begin die Islamitiese kalender. In 632 sterf Mohammed in Medina. Tradisioneel is die stad vir nie-Moslems gesluit.




</doc>
<doc id="49816" url="https://af.wikipedia.org/wiki?curid=49816" title="ASEAN">
ASEAN

ASEAN (Engels: "Association of Southeast Asian Nations") is 'n internasionale organisasie van die lande in Suidoos-Asië. Die ASEAN is op 8 Augustus 1967 deur Thailand, Indonesië, Maleisië, die Filippyne en Singapoer in Bangkok, Thailand, gestig en het uit die voormalige ASE ontstaan. 

Op 8 Januarie 1984 sluit Broenei, op 28 Julie 1995 Viëtnam, op 23 Julie 1997 Laos en Mianmar en op 30 April 1999 Kambodja by die ASEAN aan. Papoea-Nieu-Guinee is sedert 1984 en Oos-Timor sedert 2002 waarnemerlande. Op 1 Januarie 2010 is die vryhandelsone met Australië, Nieu-Seeland, Indië, Japan, Suid-Korea en die Volksrepubliek China gestig.






</doc>
<doc id="49819" url="https://af.wikipedia.org/wiki?curid=49819" title="Parthenon">
Parthenon

Die Parthenon (Antieke Grieks: Παρθενών) is 'n tempel geleë op die Atheense akropolis in Griekeland, wat aan die Griekse godin Athena gewy is, wat deur die inwoners van antieke Athene as hul behoedster gehuldig is. Kontruksie van die Parthenon het 'n aanvang geneem in 447 v.C., en dit is voltooi in 438 v.C., alhoewel die versiering daarvan voortgeduur het tot 431 v.C.. Dit is die belangrikste oorblywende gebou van klassieke Griekeland, en word algemeen beskou as die apeks van die ontwikkeling van die Doriese orde. Die dekoratiewe beeldhouwerk word onder die hoogtepunte van Griekse kuns getel. Die Parthenon word geag as 'n blywende simbool van antieke Griekeland en van die Atheense demokrasie, en as een van die wêreld se vernaamste kulturele monumente. Die Griekse ministerie vir kultuur is tans besig om 'n program deur te voer van selektiewe restourasie en rekonstruksie om die stabiliteit van die deels bouvallige struktuur te verseker.

Die Parthenon self het 'n ouer tempel vir Athena vervang, wat onder historici as die Pre-Parthenon of Ouer Parthenon bekend is, wat in die Persiese inval van 480 v.C. vernietig is. Soos meeste Griekse tempels is die Parthenon ook aangewend as 'n tesourie. Vir 'n tyd het dit dan ingestaan as die skatkis van die Deliese bond, wat later as die Atheense ryk bekend geword het. In die 6de eeu n.C., is die Parthenon omskep in 'n Christenkerk wat gehuldig is aan die maagd Maria. Ná die Ottomaans-Turkse besetting, is dit weer omskep in 'n moskee in die vroeë 1460's, en is daar ook 'n minaret aangebring. Op 26 September 1687 is 'n Ottomaans-Turkse wapendepot binne die gebou getref deur bombardement van 'n Venisiese aanvalsmag. Die gevolglike ontploffing het die Parthenon en die beeldhouwerk daarvan beskadig. In 1806 het Thomas Bruce, 7de hertog van Elgin, sekere van die oorblywende beeldhouwerk verwyder, met toestemming van die Ottomaanse Turke. Hierdie beeldhouwerke, tans bekend as die Elgin marmerbeelde of die Parthenon marmerbeelde, is in 1816 verkoop aan die Britse Museum in London, waar dit tans uitgestal word. Die Griekse regering is van vaste voorneme dat die beeldhouwerke aan Griekeland terugbesorg moet word, maar dusvêr sonder samewerking aan Britse kant.


</doc>
<doc id="49822" url="https://af.wikipedia.org/wiki?curid=49822" title="Waals-Brabant">
Waals-Brabant

Waals-Brabant (Frans: "Brabant wallon", Nederlands: "Waals-Brabant", Duits: "Wallonisch-Brabant", Waals: "Roman Payis" of "Braibant walon", Pikardies: "Roman Poaiyis" of "Brabant walon") is 'n Belgiese provinsie in Wallonië. Die provinsie het 'n bevolking van 385 990 in 2013 gehad en beslaan 'n oppervlakte van 1 090 km² met 'n bevolkingsdigtheid van 350 per km². Die hoofstad is Waver ("Wavre").

Waals-Brabant lê in die midde van België, teenoor Vlaams-Brabant. In die provinsie word naas Frans ook Waals gepraat, met uitsondering van die uiterste westelike deel waar Pikardies naas Standaardfrans as omgangstaal gebruik word.

Die ooste van Waals-Brabant behoort tot die Haspengouw ("Hesbaye"). Die hoogste punt is 174 m en lê in die munisipaliteit Perwez.

Waals-Brabant het slegs een administratiewe arrondissement:



</doc>
<doc id="49833" url="https://af.wikipedia.org/wiki?curid=49833" title="Akwitanië">
Akwitanië

Akwitanië (in Afrikaans ook gespel as Aquitanië; Frans: "Aquitaine", Oksitaans: "Aquitània", Baskies: "Akitania", Saintongeais: "Aguiéne") was 'n Franse gewes, in die suidweste van Frankryk, wat uit die départements Gironde, Landes, Dordogne, Lot-et-Garonne en Pyrénées-Atlantiques bestaan het. Die administratiewe hoofstad was Bordeaux. Sedert 2016 maak die streek deel uit van die nuwe administratiewe gewes Nouvelle-Aquitaine (Nieu-Akwitanië).


</doc>
<doc id="49835" url="https://af.wikipedia.org/wiki?curid=49835" title="Al Bayda">
Al Bayda

Al Bayda (Arabies: ‏البيضاء) is 'n stad in Libië met 'n bevolking van 250 000 (2010-sensus). Die stadsgebied strek oor 'n oppervlakte van 155,54 km².


</doc>
<doc id="49840" url="https://af.wikipedia.org/wiki?curid=49840" title="Nasionale Vrouedag">
Nasionale Vrouedag

Nasionale Vrouedag is 'n openbare vakansiedag wat jaarliks op 9 Augustus in Suid-Afrika gevier word. Die eerste Nasionale Vrouedag het op 9 Augustus 1994 plaasgevind. Die dag gedenk die nasionale optog van vroue op hierdie dag in 1956 om beswaar te maak teen wetgewing wat Swart Afrikane verplig het om 'n pas te dra. Die pas was 'n spesiale dokument wat die daaglikse beweging van swart mense gedurende die apartheidsera beperk het, met die doel om wit woongebiede te beveilig.

In 2006 is die optog herhaal om die vyftigjarige herdenking te vier. Baie van die veterane wat in 1956 deelgeneem het, het dié geleentheid bygewoon.

Op 9 Augustus 1956 onderneem 20 000 vroue 'n optog na die Uniegebou in Pretoria om teen die voorgestelde wysigings aan die Groepsgebiedewet (algemeen bekend as die paswette) van 1950 te protesteer.

Die optog is deur Helen Joseph, Lillian Ngoyi, Rahima Moosa en Sophia Williams gelei.



</doc>
<doc id="49841" url="https://af.wikipedia.org/wiki?curid=49841" title="Peloponnesiese oorlog">
Peloponnesiese oorlog

Die Peloponnesiese oorlog, van 431 tot 404 v.C., was 'n oorlog van die antieke Grieke, waarin 'n stryd om die oorhand gevoer is deur Athene en sy ryk, teenoor die Peloponnesiese bond onder leiding van Sparta. Geskiedkundiges het die oorlog tradisioneel in drie fases verdeel. In die eerste fase, die Archidamiese oorlog, het Sparta herhaalde invalle in Attika van stapel gestuur, terwyl Athene haar leierskap ter see benut het om die kusstreke van die Peloponnese te plunder, en om tekens van onrus in die Atheense ryk te onderdruk. Hierdie periode van die oorlog is voltrek in 421 v.C., met die ondertekening van die Vrede van Nikias. Daardie verdrag is egter gou ondermyn deur hernude gevegte in die Peloponnese. In 415 v.C., het Athene 'n massiewe ekspedisiemag afgevaardig om Sirakuse in Sisilië aan te val; die aanval het noodlottig uitgeloop, met die uitdelging van die hele mag, in 413 v.C.. Dit het die finale fase van die oorlog ingelui, wat dikwels na verwys word as die Dekeleaanse of Ioonse oorlog. In hierdie fase het Sparta, nou met ondersteuning van Persië, opstande in Athene se onderhorige state in die Egeïese See en Ionië aangewakker, wat die Atheense ryk ondergrawe het, en, uiteindelik die stad van sy vlootoorhand ontneem het. Die vernietiging van die Atheense vloot by Aegospotami het die oorlog effektief voltrek, en Athene het in die volgende jaar oorgegee. 

Die Peloponnesiese oorlog het die antieke Griekse wêreld omvorm. Op die vlak van internasionale betrekkinge, is Athene, die sterkste stadstaat in Griekeland voor die uitbreek van die oorlog, gereduseer tot 'n staat van byna volkome onderhorigheid, terwyl Sparta gevestig is as die leidende mag in Griekeland. Die ekonomiese koste van die oorlog is regdeur Griekeland gevoel; armoede was wydverspreid in die Peloponnese, terwyl Athene haarself in 'n volkome afgetakelde toestand bevind het, waaruit sy nooit haar vooroorlogse welstand kon hernuwe nie. In Athene het die Dertig Tiranne met die hulp van Spartaans gesinde Atheense burgers in 404 v.C. die mag in Athene oorgeneem. Die oorlog het ook meer subtiele omwentelinge in die Griekse gemeenskap meegebring; die konflik tussen demokratiese Athene en oligargiese Sparta, wat elk vriendskapsbetrekkinge met ander state gehandhaaf het, het van burgeroorlog 'n algemene verskynsel in die Griekse wêreld gemaak. 

Griekse oorlogvoering, intussen, wat voorheen beperk was tot geformaliseerde konflikte, is omskep in 'n verbete stryd tussen stadstate, wat grootskaalse afgryse ingesluit het. Godsdienstige en kulturele waardes is omvergewerp, uitgestrekte landstreke is geplunder en stede is uitgedelg, sodat die Peloponnesiese oorlog 'n dramatiese einde gebring het aan die Griekse goue era van die vyfde eeu v.C..


</doc>
<doc id="49846" url="https://af.wikipedia.org/wiki?curid=49846" title="Tacitus">
Tacitus

Publius (of Gaius) Cornelius Tacitus (56 n.C. – 117 n.C.) was 'n senator en 'n historikus van die Romeinse Ryk. Die behoue dele van sy twee vernaamste werke – die "Annale" en die "Geskiednisse" – ondersoek die bewind van die Romeinse keisers Tiberius, Claudius, Nero en dié wat regeer het in die jaar van die vier keisers. Hierdie twee werke behels die geskiedenis van die Romeinse ryk vanaf die dood van Augustus in 14 n.C., tot (waarskynlik) die dood van keiser Domitianus in 96 n.C.. Daar is aansienlike lakunes in die behoue tekste, insluitend een van vier boeke in omvang, in die "Annale".

In sy ander werke bespreek Tacitus redenaarskuns (in dialoogformaat in "Dialogus de oratoribus"), Germania (in "De origine et situ Germanorum"), en verskaf biografiese aantekeninge omtrent sy skoonpa Agricola, hoofsaaklik betreffende sy Britanniese kampanje ("De vita et moribus Iulii Agricolae").

Tacitus was 'n outeur wat geskrywe het in die silwer era van Latynse literatuur. Sy werk word onderskei deur 'n manhaftigheid en skerpsinnigheid, en 'n kompakte en soms onkonvensionele aanwending van Latyn.

Alhoewel Tacitus se werke menige detail omtrent sy eietydse wêreld bevat, is besonderhede van sy persoonlike lewe skaars. Die breukdeel wat bekend is word verkry uit toevallige wenke regdeur sy werke, die briewe aan sy vriend en bewonderaar Plinius die jongere, 'n inskripsie wat te Mylasa in Karië gevind is, en deur ingeligde raaiwerk.

Tacitus is in 56 of 57 gebore in 'n familie van ridderstand; soos baie Latynse outeurs van die goue en silwer eras, was hy van die provinsies, waarskynlik noord-Italië, Gallië Narbonensis, of Hispanië. Die presiese plek en datum van sy geboorte is onbekend, terwyl sy praenomen (voornaam) eweneens 'n raaisel is; in die briewe van Sidonius Apollinaris is sy naam "Gaius", maar in die belangrikste behoue manuskrip van sy werk, word sy naam aangedui as "Publius". (Een geleerde se voorstel van "Sextus" het min ondersteuning gelok.)

Die ouer aristokratiese families was met die einde van die republiek reeds grootliks uitgedelg deur proskripsies, en Tacitus maak dit duidelik dat sy rang te danke was aan die Flawiese keisers ("Gesk." 1.1). Bespiegeling dat hy van 'n vrygelatene sou afstam, vind geen ondersteuning, buiten vir sy stelling, in 'n denkbeeldige toespraak, dat etlike senatore en ridders van vrygelate afkoms was nie ("Ann." 13.27), en word verwerp deur vooraanstaande historici.

Sy vader kon die Cornelius Tacitus wees, wat prokurator van Belgica en Germania was; Plinius die ouere meld dat Cornelius 'n seun gehad het wat vinnig grootgeword en verouder het (Natuurgeskiedenis 7.76), en impliseer 'n vroeë dood. Indien Cornelius inderdaad Tacitus se vader was, en aangesien daar verder in die behoue rekords geen melding van sodanige kondisie by Tacitus gemaak word nie, sou dit meer waarskynlik na sy broer verwys. Hierdie skakel, asook die vriendskap tussen die jonger Plinius en Tacitus, het verskillende geleerdes tot die gevolgtrekking gebring dat die twee families van 'n vergelykbare stand, vermoë en agtergrond was: ridderlik, van aansienlike welstand, en van provinsiale afkoms.

Sy geboorteprovinsie is onbekend en volgens verskillende veronderstellings kon dit Gallia Belgica, Gallia Narbonensis, of selfs noord-Italië wees. Sy huwelik met die dogter van die Narbonensiese senator Gnaeus Iulius Agricola kan daarop dui dat hy ook van Gallia Narbonensis afkomstig was. Tacitus se huldiging van Fabius Iustus in die "Dialogus" kan weer 'n Spaanse verband aandui, terwyl sy vriendskap met Plinius noord-Italië suggereer. Hierdie getuienisse lewer egter nie uitslag nie. Geen bewyse bestaan dat Plinius se vriendekring in noord-Italië met Tacitus bekend was nie, nòg gee Plinius se briewe ooit uitslag of hulle dieselde agtergrond gedeel het nie. Die sterkste getuienis word inderdaad deur Plinius gelewer in Boek 9, Brief 23, waarin hy aanhaal hoe Tacitus, by 'n vraag of hy Italiaans of provinsiaal was, 'n onduidelike antwoord verskaf het, waarop hy gevra is of hy dan Tacitus of Plinius sou wees. Aangesien Plinius wel van Italië was, lei sekere historici af dat Tacitus van provinsiale afkoms was, en moontlik van Gallia Narbonensis.

Sy afkoms, bedrewe redenaarskap, en sy simpatieke uitbeelding van barbare wat Romeinse bewind teëgestaan het (e.g., "Ann." 2.9), het sommige laat vermoed dat hy 'n Kelt was; die Kelte het Gallië beset voor die Romeine, was bekend om hulle aanleg in redenaarskap, en is deur Rome onderwerp.

As jong man het Tacitus retoriek studeer in Rome in voorbereiding tot 'n loopbaan in die regte en politiek; soos Plinius, kon hy onder Quintilianus gestudeer het. In 77 of 78 het hy met Julia Agricola in die huwelik getree, dogter van die beroemde generaal Agricola; min is bekend om hul huislike lewe buiten dat Tacitus jag en die buitelewe geniet het. Hy het sy loopbaan begin (moontlik die "latus clavus", merk van 'n senator) onder Vespasianus, maar dit was in 81 of 82, onder Titus, dat hy die politieke lewe betree het, as quaestor. Hy het geleidelik opgang gemaak deur die "cursus honorum", en word 'n praetor in 88 en 'n quindecemvir, 'n lid van die priesterlike kollege, as opsigter oor die Sibillynse boeke en die sekulêre spele. Hy is aangeprys as regsgeleerde en as redenaar; sy aanleg vir publieke redevoering was in ironiese kontras met sy cognomen: "Tacitus" ("stilswye").

Hy het in die provinsies diens gedoen van ca. 89 tot ca. 93, òf as aanvoerder van 'n legioen òf in 'n siviele amp. Sy lewe en eiendom het tydens die Domitiaanse skrikbewind ongedeerd gebly (81–96), maar die ervaring het hom vermoeid en grimmig gelaat (moontlik uit eie aandadigheid beskaamd), en het die haat vir tirannie in sy werke na vore gebring. Die "Agricola", hfst. 44–45, is illustratief:

"Vir Agricola is hierdie latere jare van Domitianus gespaar gebly, waartydens nou, sonder oponthoud of verposing vir 'n asemskep, maar as't ware in een onafgebroke salvo, die lewensbloed van die gemenebes verspil is … Dit was nie lank voor Helvidius deur ons hande na die gevangenis gesleep is nie, voor ons op die sterwende blik van Manricus en Rusticus neergekyk het nie, en voor ons in die onskuldige bloed van Senecio gedoop is nie. Selfs Nero het die blik weggedraai, en nie die afgryse aanskou wat deur hom gelas is nie; by Domitianus was dit merendeels ons ellende om te aanskou en betrag te word, om te weet dat ons sugte opgeteken word..."

Vanuit sy senaatsetel is hy aangestel as vervangingskonsul in 97 tydens die bewind van Nerva, en het daardeur die eerste van sy familie geword om sodanige amp te beklee. Tydens sy ampstermyn het hy die hoogtepunt van sy redenaarsroem bereik toe hy die begrafnisrede vir die hooggeagde veteraansoldaat Lucius Verginius Rufus gelewer het.

In die volgende jaar het hy die "Agricola" en "Germania" geskryf en uitgegee, waardeur die aanvang van sy letterkundige ondernemings bekendgestel is wat hom tot sy dood sou besighou. Hierop het hy hom uit die publieke oog gehou, maar het tydens die Trajaanse bewind 'n terugkeer gemaak. In 100, het hy, in samewerking met sy vriend Plinius die jongere, die vervolging gelei teen Marius Priscus (prokonsul van Africa) vir korrupsie. Priscus is skuldig bevind en is in bannelingskap gestuur; Plinius skryf dae later dat Tacitus die betoog gevoer het "met al die woordepraal wat sy gebruiklike redenaarstyl tipeer".

'n Langdurende afwesigheid van politiek en regte het hierop gevolg, terwyl hy sy twee vernaamste werke geskryf het: die "Geskiednisse" en die "Annale". In 112 of 113 het hy die amp van hoogste siviele goewerneurskap beklee, dié van die Romeinse provinsie Asië in westelike Anatolië, soos aangedui deur die inskripsie wat te Mylasa gevind is, soos bo genoem. 'n Frase in die "Annale" bevestig 116 as die "terminus post quem" van sy dood, wat so laat kon wees as 125 of selfs 130. Alles in ag genome, blyk dit seker dat hy Plinius sowel as Trajanus oorleef het. Dit is onbekend of hy enige kinders gehad het, alhoewel die "Augustaanse Geskiedenis" meld dat die keiser Marcus Claudius Tacitus hom as 'n voorvader toegeëien het en voorsiening gemaak het vir die bewaring van sy werke — maar soos soveel van die "Augustaanse Geskiedenis", kan hierdie oorlewering bedrieglik wees.

Vyf werke wat aan Tacitus toegeskryf word het behoue gebly, alhoewel met lakunes. Die grootste hiervan is die "Annale" en die "Geskiednisse". Die datums is benaderd:


Die "Annale" en die "Geskiednisse", wat aanvanklik apart gepubliseer is, was bedoel om 'n enkele uitgawe van dertig boeke uit te maak. Alhoewel Tacitus die "Geskiednisse" geskryf het voor die "Annale", het die gebeure van die "Annale" die gebeure van die "Geskiednisse" voorafgegaan; in samevatting lewer die twee stelle 'n deurlopende kroniek vanaf die dood van Augustus (14) tot die dood van Domitianus (96). Alhoewel die oorgrote deel verlore is, lewer die behoue deel 'n sonderlinge verslag van die era. Wanneer in ag geneem word dat die eerste helfte van die Annale oorleef het in 'n enkele kopie van 'n manuskrip van Corvey-abdy, en die tweede helfte in 'n enkele manuskripkopie uit Monte Cassino, is dit merkwaardig dat die werke enigsins behoue gebly het.

In 'n vroeë hoofstuk van die "Agricola", meld Tacitus dat hy die bewindstermyne van Domitianus, Nerva en Trajanus wil bespreek. In die "Geskiednisse" het die fokus verander; Tacitus noem dat hy die eras van Nerva en Trajanus op 'n latere tydstip sal aanspreek. Instede sal hy die periode vanaf die burgeroorloë in die jaar van die vier keisers behandel en eindig met die despotisme van die Flawiese familie. Slegs die eerste vier boeke en ses en twintig hoofstukke van die vyfde boek het oorleef, wat die jaar 69 en die eerste deel van die jaar 70 behandel. Die volle geskrif het vermoedelik 'n verslag gebied tot en met die dood van Domitianus op 18 September, 96. Die vyfde boek bevat – as 'n prelude tot die verslag van Titus se onderdrukking van die Groot Joodse opstand – 'n kort etnografiese opname van die antieke Jode wat 'n besonder waardevolle rekord bied van 'n geleerde Romein se opvattings jeens die Jode.

Die "Annale" was Tacitus se finale werk, wat die periode beginnend by die dood van Augustus Caesar in 14 v.C. behandel het. Hy het minstens sestien boeke geskryf, maar boeke 7–10 en dele van boeke 5, 6, 11 en 16 is verlore. Boek 6 eindig met die dood van Tiberius en boeke 7–12 het vermoedelik die bewinde van Caligula en Claudius behandel. Die oorblywende boeke behandel die bewind van Nero, miskien tot sy dood in Junie 68 of tot die einde van daardie jaar, om by die "Geskiednisse" aan te sluit. Die tweede helfte van boek 16 is verlore (eindigend met die gebeure van 66). Ons weet nie of Tacitus boek 16 voltooi het en of hy die ander werke wat hy beplan het voltooi het nie; hy het gesterf voor hy sy beplande geskiednisse van Nerva en Trajanus kon skryf, en geen rekord oorleef rakende die werk oor Augustus Caesar of die ontstaan van die ryk, waarmee hy beplan het om sy werk af te sluit nie. Die "Annale" is ook onder die vroegsbekende sekulêr-historiese verslae om Jesus te vermeld (kyk Tacitus omtrent Christus), deurdat Tacitus verslag lewer van Nero se vervolging van die Christene.

Tacitus het drie mindere werke geskryf oor onderskeie onderwerpe: die "Agricola", 'n biografie van sy skoonpa Gnaeus Iulius Agricola; die "Germania", 'n monograaf oor die lande en stamme van barbaarse Germania; en die "Dialogus", 'n dialoog oor die retoriekkuns.

Die "Germania" (Latynse titel: "De Origine et situ Germanorum") is 'n etnografiese werk oor die uiteenlopende volksgroeperings wat volgens Tacitus se siening die Germaanse stamme buite die Romeinse ryk uitgemaak het. Etnografie het 'n lang en vername erfenis in die klassieke literatuur gehad, en die "Germania" pas lynreg in by die tradisie soos dit deur outeurs van Herodotos tot Julius Caesar gevestig is. Tacitus het 'n soortgelyke, alhoewel korter stuk ingesluit in sy "Agricola" (hoofstukke 10–13). Die boek begin met 'n uiteensetting van die lande, wette en gebruike van die stamme (hoofstukke 1–27); wat oorgaan tot indiwiduele stambeskrywings, beginnend met dié waarvan die tuistes naaste aan die Romeinse lande was, en afsluitend by die verste kuste van die Baltiese See, met 'n beskrywing van die primitiewe en woeste Fenni en die onbekende stamme nog meer afgeleë.

Die "Agricola" (ca. 98 geskryf) is 'n meedeling van die lewe van Gnaeus Iulius Agricola, 'n vooraanstaande Romeinse generaal en Tacitus se skoonpa; dit behandel ook kortliks die geografie en etnografie van antieke Brittanje. Soos in die "Germania", stel Tacitus die vryheid van die inheemse Britons in 'n gunstige lig teenoor die korrupsie en tirannie van die ryk; die boek lewer ook welsprekende, venynige polemieke teen die roofsugtigheid en begerigheid van Rome, onder andere waar Tacitus aanhaal uit 'n toespraak van Calgacus en afsluit met "Auferre trucidare rapere falsis nominibus imperium, atque ubi solitudinem faciunt, pacem appellant." ("Om te plunder, af te maai, te usurpeer onder valse titels, noem hulle 'n ryk; en waar hulle 'n woesteny agterlaat, noem hulle dit vrede." — n.a.v. Oxford hersiene vertaling).

Daar bestaan onsekerheid oor die datum waarop Tacitus die "Dialogus de oratoribus" geskryf het, maar dit was moontlik na die "Agricola" en die "Germania". Baie kenmerke daarvan is onderskeibaar van Tacitus se ander werke sodat die toeskryfbaarheid daarvan bevraagteken is. Nogtans word dit in die manuskriptradisie by die "Agricola" en "Germania" gegroepeer. Die verteltrant in "Dialogus" blyk nader aan Cicero se verhandelinge te wees, verfynd, maar nie langdradig nie, soos die inspirasie agter Quintilianus se lering; die onsamehangendheid, so tipies aan Tacitus se vernaamste werke, ontbreek. Dit mag deur Tacitus in sy jongdae geskryf gewees het; dat dit opgedra is aan Fabius Iustus sou sodanige publikasiedatum suggereer, maar nie sodanige opsteldatum nie. Meer waarskynlik is die ongewone klassieke styl toeskryfbaar aan die feit dat die "Dialogus" 'n werk is wat handel oor retoriek. Vir werke van "retoriese" belang, sou die struktuur, die taal en die styl van Cicero die gebruiklike toonbeeld wees.

Tacitus het die amptelike bronne van die Romeinse staat benut: die "acta senatus" (die notules van die senaatsittings) en die "acta diurna populi Romani" ('n versameling senaatswette en nuus van die hof en hoofstad). Hy het versamelings van keiserlike toesprake nagegaan, soos dié van Tiberius en Claudius. Oor die algemeen was Tacitus 'n nougesette historikus wat sy geskiedkundige ondersoeke met omsigtigheid benader het. Die onakkuraathede van mindere belang in die "Annale" kan te wyte wees aan Tacitus se oorlye voor voltooiing (en gevolglik proeflesing) daarvan. Hy het 'n verskeidenheid historiese en letterkundige bronne geraadpleeg; hy het hulle vrylik aangewend en bronne van uiteenlopende oortuigings ingesluit.

Tacitus siteer sommige bronne indirek, waaronder Cluvius Rufus, Fabius Rusticus en Plinius die ouere, wat die "Bella Germaniae" geskryf het, en 'n geskiedkundige werk wat die voortsetting van Aufidius Bassus se geskrif was. Tacitus het sekere briefversamelings ("epistolarium") geraadpleeg asook verskeie notas. Hy het ook inligting ontleen aan die "exitus illustrium virorum". Dit was 'n versameling boeke deur skrywers wat in opposisie met die keisers was. Hulle vertel van die opofferings van die vryheidsmartelare, veral van dié wat hul eie lewens geneem het, na aanleiding van hul stoïsynse oortuigings. Terwyl hy self geen waarde aan die stoïsynse selfmoordsiening geheg het nie, het Tacitus verslae van beroemde selfmoorde aangehaal vir die dramatisering van sy verhale. Hierdie selfmoorde was na sy dunke, vir die skyn en polities nutteloos; nietemin verleen hy wel prominensie aan enige van die toesprake van dié wat op die punt gestaan het om hul eie lewens te neem, byvoorbeeld die rede van Cremutius Cordus in "Ann." IV, 34-35.

Tacitus se geskrifte handhaaf 'n sterk-ontledende en vervlegde trant, meestal sonder kwistige prosa, in teenstelling met die meer paaiende style wat by sy tydgenote soos Plutarchus die reël was. Wanneer 'n bykanse neerlaag van 'n Romeinse mag in "Ann." I, 63, weergegee word, wend Tacitus hom wel tot inkleding, maar dan wel by wyse van 'n knappe samevatting wat die beëindiging van vyandelikhede meedeel, eerder as deur opgesmukte frases.

Die oorwig van sy geskrifte handhaaf 'n kronologiese ordening in die vertelling, met slegs by uitsondering 'n omhaal van die "groter prentjie", sodat die onus vir breër insig op die leser self berus. Wanneer hy nietemin wel die groter prentjie skets, soos byvoorbeeld in die openingsparagrawe van die "Annale" – 'n stelling van die bedeling ten tyde van Augustus se bewindseinde – bring hy die leser deur enkele strofes en kortbegrippe aan die kern van die saak.

Tacitus se geskiedenisstyl verenig verskillende tradisies tot 'n metode van sy eie, wat deels aan Sallustius te danke is: naatlose samevattings van eerstehandse insidentverslae, pikante morele lesse, en akuut-gefokusde dramatiese beskrywings; sy historiografie bevat deurtastende, en dikwels neerdrukkende insigte in die dryfvere van die verstand en die geaardheid van mag.

Tacitus se eie verklaring omtrent sy benadering tot geskiedenis is beroemd ("Ann." I,1):
Aangesien daar heelwat geleerde debat gewy is aan Tacitus se "neutraliteit" (of "partydigheid" jeens andere), is die bostaande aanhaling al gereduseer na weinig meer as beeldspraak.

Regdeur sy geskrifte, is Tacitus besorg oor die magsbalans tussen die senaat en die keisers, korrupsie en die toenemende tirannie onder die regerende stande van Rome namate hul belange binne die nuwe keiserlike bedeling herskik is. Na Tacitus se mening, het hulle hul kulturele tradisies van vrye spraak en onafhanklikheid verkwis ten einde die dikwels koerslose (en kwalik minsame) keisers te paai.

Tacitus het die keisers se toenemende afhanklikheid verken, van beheer oor die "principes" danksy die goedertrou van hul weermagte. Die onderlinge moorde van die Julio-Claudiërs het naamlik die uiteindelike deurslag gegee aan ondernemende generaals. Hierdie generaals, met die rugsteun van hul onderhorige legioene, het Julius Caesar se voorbeeld gevolg (en dié van Sulla en Pompeius) deur te begryp dat militêre mag aan hulle die politieke mag in Rome kon besorg. Tacitus het geglo dat hierdie insig met die dood van Nero ontstaan het, ("Hist.1.4")

"So welkom as Nero se dood was met die eerste uitbundige uitroepe, was dit nie beperk tot opruiing van uiteenlopende emosies te Rome, onder die senatore, die samelewing, of die soldeniers van die hoofstad nie, maar het dit ook al die legioene en hul generaals geprikkel; want nou is daardie geheim van die ryk rugbaar gemaak, dat keisers ook elders as Rome voortgebring kon word."

Tacitus se politieke loopbaan het oorwegend saamgeval met die Domitiaanse bewind; sy ervaring van die heersende tirannie, korrupsie en vervallendheid van die era (81–96) kan sy bittere en ironiese politieke ontleding verklaar. Hy het gewaarsku teen die gevare van onverantwoorde mag, teen magsug wat nie deur beginsels getemper word nie, en teen futloosheid en korrupsie in die samelewing, wat verwesentlik is deur die welvaart van die ryk, waaronder sulke kwade kon floreer. Die ervaring van Domitianus se tiranniese bewind word ook algemeen beskou as die beweegrede vir sy soms onverdiend bitter en ironiese vergestalting van die Julio-Claudiese keisers.

Nietemin is die sketsbeeld van keiser Tiberius wat hy regdeur die eerste ses boeke van die "Annale" voorhou, nòg uitsluitlik verdoemend, nòg goedkeurend: geleerdes evalueer die uitbeelding van Tiberius as oorwegend "positief" in die eerste boeke, met 'n wending na 'n oorwegend "negatiewe" beeld in die latere boeke wat handel oor die intriges van Sejanus. Selfs teen dié agtergrond is die toetrede van Tiberius in die eerste hoofstukke van die eerste boek 'n smalende verhaal deurspek van huigelary deur en rondom die nuwe keiser tydens sy bewindsname; met in die latere boeke, 'n soort respek wat dikwels blyk vir die wysheid en geslepenheid van die ou keiser, wat deur die nabyheid van Rome te vermy, sy posisie beveilig het.

Oor die algemeen skroom Tacitus nie om aanprysende sowel as afkeurende oordele te fel oor dieselde persoon nie, met dikwels 'n openlike onderskeid wat gemaak word tussen die voortreflike en veragtelike karaktertrekke. Om nie deur 'n voltrekkende beslissing kant te neem, vir of teen die persone onder bespreking nie, kan as sy waarmerk gesien word, en het denkers van latere eras genoop om sy werke te interpreteer as 'n "verdediging" van die keiserlike bedeling, benewens 'n "verwerping" van dieselde. Daar bestaan kwalik 'n beter illustrasie van Tacitus "sine ira et studio".



</doc>
<doc id="49847" url="https://af.wikipedia.org/wiki?curid=49847" title="Evo Morales">
Evo Morales

Juan Evo Morales Ayma (* 26 Oktober 1959 in Isallawi, Cantón Orinoca, departement Oruro, Bolivië) is sedert 22 Januarie 2006 die president van Bolivië. Buitendien is hy leier van die sosialistiese party "Movimiento al Socialismo" (MAS) en die beweging vir die regte van Koka-boere (die sogenaamde "Cocalero").

Met sy oorwinning van 54 persent van die stemtotaal was Evo Morales veel duideliker as verwag die mees gekose kandidaat in die presidentskapsverkiesing van 18 Desember 2005. Hy word daardeur die eerste etnies inheemse staatshoof van Bolivië en bekom ook die mees beduidendste verkiesingsoorwinning sedert die einde van die laaste militêrregering in 1982. By die presidentsverkiesing van Desember 2009 oortref hy die vorige uitslag van 2005 met 'n stempersentasie van 64 persent.

Morales se kenteken is sy Chompa en die graag daaroor gewerfde Chamarra baadjie, dié hy onder misagting van diplomatiese protokolle ook tydens sy eerste amptelike wêreldreise na staatshoofte gedra het.

Morales bring sy jeug in die stad Oruro in die Altiplano, in armoede deur. Vier van sy broers sterf in hul kinderjare. Hy stam vanuit 'n Aymara-familie van die stad Orinoca. Telkemaal was daar vir die Morales kinders slegs mieliesop drie maal daagliks om te eet. Gedurende die skooltyd werk Morales in 'n bakkery en verkoop hy soetighede by die skool, wat hy slegs tot die sesde graad bywoon. Boonop speel hy naweke in 'n musiekgroep, om ekstra geld te verdien.

Nadat ryp weer die hele gesin se oes vernietig, besluit sy vader om na die Yungas te trek. Die familie sukkel egter om kop bo water te hou en vanaf 1978 woon die familie in Chapare, die Bolivianiese koka-verbouingssentrum. Nadat Morales sy weermagsdiens voltooi het, keer hy terug na Chapare.

Morales oorneem met die tyd al hoe meer verantwoording in "Sindicato", waar die lewens van die dorpsgemeenskappe georganiseerd word. Daar word geld ingesamel, so te sê belasting, om skole, strate en klinieke te bou. Die jong Morales word later tot "Dirigente" (leier) verkies, en later ook tot leier van die volgende hoogste eenheit, die "Central".

Morales was sedert 1993 parlementslid, aanvanklik vir die "Izquierda Unida". In die negentiger jare stig hy tesame met vriendie die ISP (Politiese instrument vir die soewereiniteit van die Volk). Nadat die verkiesingsgereg meermaals die deelname van die party in die verkiesing verhinder, oorneem hulle met MAS ("Movimento al Socialismo"; Beweging na die sosialisme) die naam van 'n party wat kort voor dissolusie gestaan het. Onder die nuwe vaandel kon die party in die verkiesing deelneem en by die parlement intree. Morales kon die verkiesingsdistrik Chapare met meer as 60% van die stemme inpalm en as direkte kandidaat weer die parlement betree.

In November 2007 ontvang Evo Morales van die "Universidad Autónoma de Santo Domingo" 'n ere-doktorsgraad as erkenning vir sy loopbaan as vegter vir sosiale verbetering.

In Januarie 2002 word Morales uit sy amp in die kongres onthef, blykbaar as gevolg van 'n aanklag van terrorisme in konneksie met onluste in Sacabe teen die algehele vernietiging van Koka-plantasies, waarby vier koka-boere, drie soldate en 'n polisie offisier sterf. Moontlik was die Amerikaanse konsulaat ook bedrywig om hom uit die parlement te verwyder.

Morales kondig egter nog steeds sy kandidaatskap vir die volgende presidentskaps- en kongresverkiesings in 27 Junie aan. In Maart 2002 word die uitsluiting van Morales uit die kongres as ongrondwetlik verklaar, tog maak hy nie weer voor die nuwe kongresbeëdiging van 4 Augustus aanspraak op sy oorspronklike sitplek in die kongres nie. Sy party bekom 'n maar 'n piepklein aandeel van vier persent in die algemene verkiesing, maar benut hul knap middele om 'n verbeeldingsryke verkiesingsveldtog met groot aantrekkingskrag uit te voer. Sy party breek met die tradisionele verkiesingsmiddele waarby tientalle t-hemde, kêps, kalenders en verdere politiese konfetti uitgedeel word. In 'n kontroversiële televisie-verskyning verskyn 'n inheemse Boliviaanse meise om die massas te maan om volgens hul gewetens te stem, en nié volgens die bevele van hul base nie.

Die MAS bekom, nes elke ander party, 'n klein staatlike teruggawe van hul verkiesingskostes van minder as 200 000 Amerikaanse dollar.

Om die kwadevoelens teenoor die Verenigde State se teenwoordigheid in die algemeen en teenor die VSA-konsulaat in Bolivië ins besondere uit te buit, laat die MAS 'n plakaat met 'n enorme foto van Morales met die woorde: "Bolivianers: Julle besluit. Wie regeer? Rocha of die stem van die Volk." in die Boliviaaniese stede oprig. Die plakaat toon 'n groot invloed te gehad het en honderde duisende meer eksemplare as oorspronklik beplan, is later gedruk.

Alle kandidate van Bolivië se heersende neoliberale parteie weier om enigsens met Morales as kandidaat van 'n minderheidsparty te praat. In Junie verklaar Morales aan die media dat hy netso min in 'n amptelike gesprek met hulle geïnteresseerd is: "Die enigste, met wie ek wil praat, is met (die VSA konsulaat se verteenwoordiger) Rocha, ek praat eerder met die eienaar van die sirkus as met die narre".

Wenig dae voor die verkiesing in 'n toespraak in die aanwesigheid van die uitgaande Boliviaanse president Jorge Quiroga waarsku Rocha die Boliviaaniese kiesers, dat indien hulle vir Morales sou stem, die VSA hul ontwikkelingshulp sal opskort en hul markte vir Bolivië sal sluit. Twyfelloos stem die "Indígenas", spesifiek dié in die indigene departemente van die Altiplano, in hul massas vir die party van Morales, en verskaf aan hom 20.94 persent van die stemme, slegs 'n paar punte minder as dié van die seëvierende party.
Later skryf Morales MAS se sege toe aan die VSA buitelandse verteenwoordiger: "Elke opmerking wat Rocha teen ons maak, help ons om sterker te word en ontwaak die bewussyn van die volk."

As gevolg van sy weiering om tot enige kompromis oor te gaan (wat deur sommige as hardkoppig beskou word) word Morales en MAS uitgesluit uit die koalisie wat die nuwe president bepaal: Gonzalo Sánchez de Lozada. MAS tree egter as sterke opposisie by die kongres in. Dit was waarskynlik die beste uitslag vir MAS.

Vele mense was van mening dat Morales en sy party nog nie ryp genoeg was om 'n moderne kapitalistiese land te regeer nie. Morales word gekritiseer, aangesien hy geen duidelike program het nie: dit is duidelik waarteen hy is, maar nog onduidelik waaruit sy alternatiewe bestaan. Morales slaan min ag op die daartydse regeringsvorm gebaseer op 'n parlementariese demokrasie, wat hy vir bedreig beskou, om van binne gekorrupteer en van buite gemanipuleer te word.

Volgens sy mening benodig Bolvië se improviserende kleinboere voor alles outonomie, 'n gelyke kans tot bronne en toegang tot grond.

Nadat sewe demonstreerders van die arbeiters-unie COB in 'n onderonsie met strydkragte in verband met Boliviaanse aardgas sterf, roep COB 'n onbeperkte algemene werkstilstand vir 29 September 2003 uit. Morales en MAS besluit om aan die protes deel te neem om potensieel meer mag by die plaaslike verkiesing van 2004 te bekom.

Net soos Venezuela, is Bolivië ryke aan aardgasbronne. Terselfdertyd geld Bolivië as die armste land van die Subkontinent, 'n toestand wat vele aan die uitbuiting van hul natuurlike hulpbronne deur buitelandse konserne toeskryf. Die privatisering van die ontginning van Bolivië se aardgas word in die 1990er jare deur die wêreldbank en IMF (Internasionale Monetêre Fonds) onder voering van die VSA in ruil vir ontwikkelingshulp en ekstra krediete beding.

Aangesien die aardgas industrie reeds op opgeleide buitelandse werkers staat maak, bly die enigste beduidende inkomstebron vir die "Indígenas", rondom 70% van die bevolking, die verbouing van Koka. Omdat herdie tradisionele Boliviaanse landbou-produk tot Kokaïen verwerk kan word, word Koka onder VSA druk al hoe sterker gereguleer en die handel daarvan ingekort. Vele boere voel hulself daardeur gekriminaliseer en van ontwikkelingskanse beroof. Die navolgsel is 'n wyd verbreide anti-VSA-amerikanisme, dié in die vergange dekades in 'n toenemende maat sy neerslag in die politiese gestel vind.

Die MAS skryf 'n ontginningsbelasting van om en by 50 persent vir olie- en gaskonserne toe, om aan die verarmde landelike bevolking 'n deel van die roustofrykdom van Bolivië te bemoontlik. Die in Bolivië doenig internasionale gasondernemings, Brittanje se BG Group, die Franse Total, die Spaans-Argentynse Repsol-YPF en die Brasiliaanse Petrobrás dreig met uitwandering en skadevergoeding.

As gevolg van die druk deur MAS-aanhangers, dié met staatblokkades en demonstrasies teen die dienende president Carlos Mesa protesteer, kondig hy op 6 Maart 2005 sy uittrede aan.

Mesas se uittrede word deur die kongres op 9 Maart 2005 eenstimmig afgekeur. In dieselfde sitting stem 'n parlementsmeerderheid vir 'n sosiaalverdrag, wat onder andere tesame met die 32 persent belasting ook 'n invorderingsbelasting van 18 persent voorsien. MAS stem egter daarteen en die aanhangers van Morales gaan voort met hul blokkasies. Mesa verklaar op 7 Junie 2005 nogmaals sy uittrede, vorder aan dat die soektog na konsensus in die deur blokkasies opgehitse politiese atmosfeer nie meer moontlik is nie, en dat 'n nuwe verkiesing nodig is. Morales se party dring egter daarop aan dat die president van die hooggeregshof, volgens die grondwet die derde kandidaat vir die land se presidentskap (na die dienende president en vise-president), nou moet dien as die land se president.

Nadat die president van die hooggeregshof, Eduardo Rodríguez, die oorgangspresident geword het, stel hy die verkiesingsdatum tot 18 Desember 2005 vas. Reeds in die eerste verkiesingsrondte bekom Evo Morales 'n absolute meerderheid van die stemme (54 persent). Tydens sy beêdiging op 22 Januarie 2006, wat deur 'n inheemse religieuse seremonie vooruitgegang was, beroep hy homself daartoe om "500 jare se diskriminering te beëindig". Tot adjunkpresident benoem Morales vir Álvaro García Linera.

Aanvang Mei 2006 in vervulling van sy verkiesingsbelofte nasionaliseer Evo Morales die aardolie- en aardgassektore van Bolivië. Hy maak 'n dekreet wat die buitelandse besighede verplig om hul totale produksiekettings binne 6 maande aan die staat se oliemaatskappy oor te dra. Volgens Evo Morales se eie uitsprake, beskou hy Fidel Castro as "'n simbool vir die verandering tot 'n nuwe Suid-Amerika".

Die ampstydperk van die president van Bolivië betrek vyf jare en kan nie daaropvolgend verleng word nie. In 'n onderhoud met die tydskrif "Politique Internationale" dui Morales in vroeëjaar 2006 egter aan, dat hy 'n grondwetverandering oorweeg.

In Julie 2006 begin Morales met voorbereiding vir 'n hervorming van die grondwet. Dit streef na 'n nasionalisering van alle ondergrondse hulpbronne, die spoornetwerk en die industrie, 'n hervorming van die destyds liberale ekonomiese bestel, 'n landelike hervorming, en na die 'n afskaffing van die staatsgeloof (Katolisisme).

'n Sentrale onderhandelingspunt¿was die vraag rondom die toekomstige staatsform: terwyl in die vier oostelike "Departementos" van Media Luna (Beni, Pando, Santa Cruz en Tarija) die bevolking die invoer van 'n federale staatstruktuur met regionale outonomie verlang, keur die vyf westelike "Departementos" in die hoogland (Chuquisaca, Cochabamba, Oruro, La Paz en Potosí) die strewe na outonomie af.

Nadat die "departamentos de media luna" in 'n verkiesing ten gunste van 'n vorm van outonomie volgens dié van sekere Spaanse gebiede stem, verklaar Evo Morales homself bereid 'n referendum oor sy presidentskap te hou. Op 10 Augustus 2008 word hy by hierdie referendum in sy amp bevestig. Meer as 67 persent van die stemmers – meer as in die verkiesing van 2005 – stem vir Morales en sy vise-president Alvaro Garciá Linera. In 'n daaropvolgende toespraak kondig Morales aan dat hy met sy nasionaliseringspolitiek wil voortgaan.

Die grondwethervorming word deur die konflik uitgestel. Nadat daar in onderhandelinge vele konsessies van die regering aan die opposisie gemaak was, neem die Boliviaanse bevolking die nuwe grondwet in Januarie 2009 aan.

Tydens die presidentsverkiesing op 6 Desember 2009 verenig Evo Morales 64 persent van die stemme op homself; met 'n verkiesingsdeelname van 94 persent. Die polarisering van die land, wat by die referendum in Augustus 2008 sowel as by die nuwe grondwet referendum van Januarie 2009 nog baie duidelik te siene was, was hierdie maal minder merkbaar. Slegs in Santa Cruz en Beni bekom Morales se uitdager 'n duidelike voorsprong. In Tarija bekom Morales se MAS met 51 persent van die stemme die meerderheid. By die gelyktydige parlementsverkiesing wen MAS 88 van die 130 verteenwoordigers in die huis van verteenwoordigers en 36 verteenwoordigers in die senaat en beskik sodoende oor 'n tweederde meerderheid in beide kamers van die parlement.

Morales geld as krities teenoor kapitalisme en beskou neo-liberalisme as 'n uitvinding van die IMF en die wêreldbank, wat vir die laer klasse slegs naakte oorlewing verseker. Die staat ondersteun individualisme, konsumerisme en onafhanklikheid, maar laat landbouers en boere in die steek, wanneer byvoorbeeld 'n oes deur onweer vernietig word. Krities uiter hy homself ook teenoor die koka-politiek. Met betrekking tot aardverwarming sien hy die ontwikkelde staate "ook finansieel" verplig.

Evo Morales verkondig op 14 Januarie 2009 die staking van diplomatiese betrekkinge tussen Bolivië en Israel as gevolg van Israel se "Operation Molten Lead" (Operasie gegiede lood) teenoor die siviele bevolking van Gaza. Hy sê verder dat hy 'n klag teen Israel voor die Internasionale Geregshof ondersteun en voer aan dat voormalige Israeliese president Shimon Peres die Nobel vredesprys ontneem moet word.

Buitendien kritiseer hy die Sekuriteitsraad van die Verenigde Nasies vir sy terughoudende reaksie op die krises.

Sven Schaller lewer kritiek in 2009 in 'n bydrae vir die latein-amerikaanse aanlyntydskrif "Quetzal". Volgens hom het die landbouhervorming van 3 Junie 2006 nie die probleem van hoeë konsentrasie van grondbesit verminder nie. Die regering van Morales het homself alleen op die nuwe reëls van eiendomsreg gekonsentreer en slegs onproduktiewe grond onteien, waarvolgens geen radikale hervorming van die bestaande besittingstruktuur bereik word nie.

Morales is wel die eerste inheemse president van Bolivië. Maar volgens sommige kritikuste soos Felipe Quispe, kan van 'n inheems gevormde regering nie gepraat word nie, "[…] die wenig Indios, die in die regering was, soos die voormalige onderwysminister Féliz Patzi of die waterminister Abel Mamani, word uitgeskuif. Die enigste Indio in die regeringshof is die buitelandse minister David Choquehuanca."




</doc>
<doc id="49850" url="https://af.wikipedia.org/wiki?curid=49850" title="Saint-Denis (Réunion)">
Saint-Denis (Réunion)

Saint-Denis is sedert 1738 die hoofstad en grootste stad van Réunion, 'n oorsese gebied van Frankryk in die Indiese Oseaan. Die stad het 'n bevolking van 145 238 in 2012 gehad en 'n oppervlakte van 142,79 km².

Die hoof dorp Reunion is geleë in die noordelike deel van die eiland, op 'n kusgebied aan die hange van die berg massief Piton des Neiges. Die hoogtepunt van die dorp is die Roche Écrite by 2 276 meter bo seevlak.

Die Roland Garros-lughawe is naby die stad.






</doc>
<doc id="49854" url="https://af.wikipedia.org/wiki?curid=49854" title=".cl">
.cl

.cl is die agtervoegsel van domeinname in Chili.

.cl-domeinname word deur die "Universidad de Chile" uitgegee. Die registrasie van tweedevlak-domeine vir hierdie domein is toeganklik vir inwoners van Chili. Die RUT-nommer, wat as identifikasie aan Chileense inwoners uitgegee word, word vir registrasie vereis.

Registrasie van domeinname met aksenttekens is sedert 2005 moontlik.

Ondanks hul klein bevolking eindig 25% van alle Latyns-Amerikaanse domeinname met die agtervoegsel .cl (kort agter Brasilië).




</doc>
<doc id="49871" url="https://af.wikipedia.org/wiki?curid=49871" title="Stander (rolprent)">
Stander (rolprent)

Stander is 'n biografiese rolprent oor die lewe van kaptein André Stander, 'n Suid-Afrikaanse polisie-offisier wat 'n bankrower geword het. Thomas Jane vertolk die hoofrol, nadat hy dit aanvanklik van die hand gewys het. Die vervaardigers kon eerstehandse inligting by Allan Heyl, een van Stander se medepligtiges wat toe steeds in die tronk was, bekom. Hulle het ook met Cor van Deventer, sy polisie-vennoot, en die bewaarder van Zonderwater-gevangenis, waar hy opgesluit was gesels.

Bekende Suid-Afrikaanse akteurs wat rolle in die rolprent het sluit in:


</doc>
<doc id="49872" url="https://af.wikipedia.org/wiki?curid=49872" title="Las Palmas de Gran Canaria">
Las Palmas de Gran Canaria

Las Palmas de Gran Canaria, of kortweg Las Palmas, is sedert 1478 saam Santa Cruz de Tenerife die hoofstad en grootste stad van die Kanariese Eilande. Die Kanariese Eilande is 'n outonome gemeenskap van Spanje langs die kus van Noord-Afrika in die Atlantiese Oseaan. Die stad het in 2010 'n bevolking van 383 308 gehad en het 'n oppervlakte van 100,55 km². Dit is op 24 Junie 1478 deur Spanjaarde onder Juan Rejón as "Real de Las Palmas" gestig.



</doc>
<doc id="49873" url="https://af.wikipedia.org/wiki?curid=49873" title="Duiwelsmuseum">
Duiwelsmuseum

Die Duiwelsmuseum (Litaus "Velnių muziejus", amptelik Žmuidzinavičius-museum) is 'n museum in Kaunas, Litaue wat hom op die versameling en tentoonstelling van duiwelskulpture en -houtsnykuns van dwarsoor die wêreld toespits. Die museum besit tans 'n versameling van ongeveer 3 000 objekte.

Die versameling is oorspronklik deur die Litause skilder Antanas Žmuidzinavičius (1876–1966) saamgestel. Ná sy afsterwe is 'n gedenkmuseum in sy huis geopen wat destyds net 260 skulpture vertoon het. Die versameling het egter danksy skenkings, wat deur besoekers gemaak is, gegroei sodat in 1982 'n nuwe vleuel met drie verdiepings by die huis aangebou is.

Die duiwels, wat vertoon word, kom uit 'n groot verskeidenheid etniese kulture - sommige is suiwer kunswerke, terwyl ander as gebruiksvoorwerpe ontwerp is. Van die duiwels versinnebeeld ou volksmites, ander gee uitdrukking aan moderne politieke gedagtes. So beeld een van die kunswerke Adolf Hitler en Josef Stalin as dansende duiwels op 'n dansvloer vol menslike skedels uit.




</doc>
<doc id="49875" url="https://af.wikipedia.org/wiki?curid=49875" title=".cn">
.cn

.cn is die agtervoegsel van domeine vir webwerwe uit die Volksrepubliek van China. Domeinname met Chinese karakters kan op die tweede vlak geregistreer word.




</doc>
<doc id="49876" url="https://af.wikipedia.org/wiki?curid=49876" title=".co">
.co

.co is die Internettopvlakdomein vir Colombia. Dit word deur die "Los Andes Universiteit" beheer.

"co" word ook dikwels as 'n tweedevlak-domein vir maatskappye onder ander topvlakdomeine ingespan. Sulke domeine het dan die vorm ".co.xx", waar xx die land in die domeinnaam aandui. Voorbeelde hiervan is Israel (.co.il), die Verenigde Koninkryk (.co.uk), Nieu-Seeland (.co.nz), Japan (.co.jp), Suid-Korea (.co.kr) en die Cookeilande (.co.ck). Ander lande gebruik weer ".com" instede van ".co". Voorbeelde hiervan is Australië (.com.au) en Mexiko (.com.mx); dieselfde geld dan ook vir Colombia (.co) omdat hulle ".com.co" gebruik.




</doc>
<doc id="49877" url="https://af.wikipedia.org/wiki?curid=49877" title=".cr">
.cr

.cr is die agtervoegsel van domeinname van Costa Rica.





</doc>
<doc id="49878" url="https://af.wikipedia.org/wiki?curid=49878" title="Borsbeeld">
Borsbeeld

'n Borsbeeld of buuste is 'n beeldhouwerk wat slegs die hoof, bors en skouers toon. Dit is die ekwivalent van 'n portret in die beeldende kunste. Borsbeelde word gebruik om bestaande of historiese persone af te beeld.

Die kunsvorm kom oorspronklik uit die Egiptiese en later Griekse eras. Die funksie van borsbeelde het oor die tye presies dieselfde gebly, naamlik om die voorkoms van 'n persoon vas te vang. Borsbeelde is meestal vir belangrike persone soos konings en heersers gemaak sodat hulle onderdane weet hoe hulle lyk en sodat hulle op die manier verewig word.

Met die skep van 'n borsbeeld word daar gewoonlik eers 'n model van sagter materiaal gemaak. Die model word tipies met gips, klei of was geskep. As die model voltooi is word dit gewoonlik in metaal (soos brons) gegiet of uit steen (soos marmer) gebeitel.



</doc>
<doc id="49881" url="https://af.wikipedia.org/wiki?curid=49881" title="Antanas Žmuidzinavičius">
Antanas Žmuidzinavičius

Antanas Žmuidzinavičius (* 31 Oktober 1876 in Seirijai, Suid-Litaue, † 9 Augustus 1966 in Kaunas) was 'n Litause landskapskilder en versamelaar van volkskuns.

Žmuidzinavičius het in 1894 'n graad aan die Onderwysersseminarie in Veiveriai behaal en daarna vier jaar lank as laerskoolonderwyser gewerk. Uiteindelik het hy besluit om kuns te studeer en in 1898 sy akademiese opleiding in Warskou onder Wojciech Gerson begin, 'n bekende Poolse skilder van historiese gebeurtenisse. Žmuidzinavičius se eerste werke is in 1902 tydens die Warskouse Kunssalon vertoon.

Tussen 1905 en 1906 het hy 'n opleiding by privaat kunsakademies in Parys gevolg. Kort ná sy terugkeer na Vilnius in die somer van 1906 is hy as voorsitter van 'n komitee verkies wat die eerste uitstalling van Litause kunstenaars georganiseer het. Hierdie kunsuitstalling is op 9 Januarie 1907 geopen. Van die altesaam 213 skilderye is 35 deur Žmuidzinavičius geskep, waaronder werke soos "Die Neris-rivier naby Antakalnis", "Hamlet in Dzūkija", "'n Litauer na werk" en "Ballingskap". Danksy die inisiatief van Žmuidzinavičius en ander is nog in dieselfde jaar die Litause Kunsvereniging met Žmuidzinavičius as sy verkose voorsitter in die lewe geroep.

In 1908 het die skilder 'n lang reis deur Wes-Europa en die Verenigde State onderneem. In die herfs van 1909 het hy na Vilnius teruggekeer en sy aktiwiteite by die Kunsvereniging hervat. In 1912 het hy 'n opleiding in freskoskildery in Hamburg ontvang. Twee jaar later het Žmuidzinavičius deur Noord-Noorweë gereis om arktiese landskapstonele te skilder en eers kort voor die uitbreek van die Eerste Wêreldoorlog na Vilnius teruggekeer.
Ná die oorlog het Žmuidzinavičius hom in die voorlopige Litause hoofstad Kaunas gevestig waar hy homself met die organisasie van die plaaslike kunslewe besig gehou het en gedurende die kort periode van Litause onafhanklikheid tussen die twee wêreldoorloë ook by die politieke lewe betrokke geraak het. Gedurende 'n retrospektiewe uitstalling van Litause kuns in 1920 het hy 109 van sy eie skilderye vertoon.

Žmuidzinavičius het tussen 1922 en 1924 nog eens 'n reis na die Verenigde State onderneem. Sy kunswerke is by uitstallings in Washington, DC (1923) en in Chicago en New York (1924) vertoon. In die tydperk tussen 1926 en 1931 het hy as voorsitter van die herleefde Litause Kunsvereniging gedien.

As 'n aktiewe lid van die Nasionale Garde van Litaue ("Šaulių Sąjunga") het hy tussen 1929 en 1934 as dié organisasie se president gedien en tydelik die Garde se spreekbuis, "Trimitas" ("Die Trompet") uitgegee. Vanaf 1926 tot 1940 het hy onderwys in tekenkuns aan die Kunsskool van Kaunas gegee.

Ná die Sowjet-besetting van Litaue tydens die Tweede Wêreldoorlog het hy hom as dosent by die Instituut van Toegepaste Kuns en Dekoratiewe Kunste in Kaunas (1944-1951), die Instituut van Skone Kunste in Vilnius (1951-1953) en die Politegniese Instituut van Kaunas (1953-1966) bekwaam.

Gedurende sy hele lewe was Žmuidzinavičius 'n toegewyde kunsversamelaar wat 'n omvattende en waardevolle versameling van Litause kuns, historiese en etnografiese voorwerpe en werke van die volkskuns vergader het. 'n Deel van hierdie versameling word in museums in Kaunas en Vilnius vertoon, waaronder die Žmuidzinavičius-museum in Kaunas wat in 1965 gestig is. Die Duiwelsmuseum, wat in 'n afsonderlike vleuel van die museum gehuisves word, bewaar die kunstenaar se unieke versameling van duiwelskunswerke.


</doc>
<doc id="49882" url="https://af.wikipedia.org/wiki?curid=49882" title="Fritz Joubert Duquesne">
Fritz Joubert Duquesne

Frederick “Fritz” Joubert Duquesne (soms geskryf as Du Quesne en uitgespreek in Afrikaans as "Doe-kein") (21 September 1877 – 24 Mei 1956) was ’n Suid-Afrikaanse Boeresoldaat, krygsgevangene, grootwildjagter, joernalis, oorlogskorrespondent, Anglofoob, makelaar, saboteur, spioen en avonturier wie se haat vir die Britte hom gedryf het om vrywillig in albei Wêreldoorloë vir Duitsland te spioeneer. As Boerespioen was hy bekend as die "Swart Luiperd" en hy is ook bekend as "die man wat Kitchener se dood veroorsaak het" aangesien hy beweer dat hy in 1916 die "HMS Hampshire" gesaboteer en laat sink het waarop Lord Kitchener was op weg na Rusland. As Duitse spioen was sy kodenaam DUNN. In 1942 is hy en 32 ander lede van die Duquesne Spioenasiesindikaat skuldig bevind in die grootste spioenasieverhoor in die geskiedenis van die VSA.

Frits Joubert Duquesne is in Oos-Londen in die Kaapkolonie in 1877 gebore. Sy gesin het na sy geboorte na Nylstroom in die Zuid-Afrikaansche Republiek verhuis waar hulle begin boer het. Toe hy 17 was, is hy na Londen gestuur om te gaan studeer. Daarna het hy aan die Académie Militaire Royale in Brussel gestudeer. Genl. Piet Joubert, ’n held in die Eerste Vryheidsoorlog en Kommandant-Generaal van die Suid-Afrikaansche Republiek (1880–1900) was sy oom.

Toe die oorlog in Oktober 1899 uitgebreek het, het Duquesne na Suid-Afrika teruggekeer om hom by die Boerekommandos aan te sluit. Tydens die beleg van Ladysmith is hy beseer maar hy is ook bevorder tot die rang van kaptein in die artillerie. Duquesne is gevang deur die Britte by Colenso maar hy kon daarin slaag om in Durban te ontsnap. Hy het hom weer by die Boeremagte aangesluit en in die Slag van Bergendal geveg. Hulle moes egter terugval na Mosambiek. Daar is hy deur die Portugese gevang en na ’n interneringskamp in Caldas da Rainha naby Lissabon gestuur.

By hierdie kamp het hy die dogter van een van die wagte gesjarmeer. Sy het hom gehelp om na Parys te vlug. Van daar het hy na Aldershot in Engeland gereis waar hy hom by die Engelse magte aangesluit het. In 1901 is hy na Suid-Afrika gestuur as ’n offisier van die Britse magte.

Hy het in die Kaap aangekom met planne om strategiese Britse instellings te saboteer. Hy het 20 manne gewerf maar is deur een van dié se vrou verraai. Hy het die doodstraf vrygespring deur van die Boere se boodskappe (met vervalsing) aan die Britte deur te gee maar is steeds deur ’n krygshof skuldig bevind en tot lewenslange tronkstraf gevonnis. Die ander 20 lede van sy span is deur ’n vuurpeloton tereggestel.

Hy is in Kaapstad in die Kasteel die Goeie Hoop opgesluit. Die mure van die kasteel wat baie dik maar aand na aand het Duquesne die sement om die stene weggekrap met ’n lepel. Hy het een aand byna ontsnap maar ’n groot steen het geval en hom in sy tonnel vasgepen. Die volgende oggend het ’n wag hom bewusteloos, maar ongedeerd gevind.

Duquesne was een van baie Boerekrygsgevangenes wat na Bermuda gestuur is waar hy een van ongeveer 350 gevangenes was wat op Burt se Eiland, die tweede kleinste van die destydse selfregerende interneringseilande, geïnterneer is. Die “23-jarige” kon daarin slaag om homself as ’n Amerikaner voor te hou en is geken aan sy “vars” gelaat en “goedgemanierde” “deftige” voorkoms deur Kaptein C.E.M. Payne, die Kommandant van Burt se Eiland (woordvoerder en verteenwoordiger vir die ander Boere). Op 25 Junie 1902 het Duquesne en Nicolaas du Toit wettiglik (aangesien die oorlog verby was) met ’n veerboot na Baileysbaai, Hamilton Parish, Bermuda gereis om vir Anna Maria Outerbridge, ’n leier van die “Boere Verligtingskomitee”, te ontmoet. Sy was bekend daarvoor dat sy Boerekrygsgevangenes gehelp het om te probeer ontsnap, waarna die weermag haar huis deursoek het na elke ontsnapping. Die Koloniale Vergadering het die hulp en huisvesting van ontsnapte krygsgevangenes onwettig verklaar en tydens Guy Fawkes-aand is ’n afbeelding van haar en nie van Guy Fawkes nie, verbrand. Outerbridge het gereël dat een van die mans sou ontsnap en die ander aan die weermag oorhandig sou word, waarna Duquesne na die hawe in St. George gestuur is. Daar het hy vir Kaptein W.E. Meyer, ’n ander lid van die Boere Verligtingskomitee, ontmoet en het hy vervoer gereël wat hom buite die kolonie sou neem. Dit was in ongeveer hierdie tyd dat hy vir Alice Wortley ontmoet het en met haar getrou het. Frits was beskou as ’n aantreklike, maar misterieuse man.

Terwyl hy in die Britse weermag was het hulle deur sy ouers se plaas in Nylstroom gereis waar hy met sy eie oë gesien het hoe Kitchener se Verskroeideaardebeleid geïmplementeer is. Hy het ook nuus ontvang dat sy suster verkrag en vermoor is en dat sy moeder aan’t sterf was in ’n konsentrasiekamp. Duquesne was vervul met afgryse en haat. Hy het daar besluit dat hy op Kitchener en die Britte sou wraak neem. Kitchener was die teiken van die mislukte poging van massa sabotasie in Kaapstad.

Vir baie jare, van die begin van die Tweede Vryheidsoorlog af, was Duquesne onder bevel dat hy die geprese Amerikaner Frederick Russell Burnham, verkennerhoof vir die Britse magte, moes vermoor. Hulle het mekaar egter eers in 1910 ontmoet toe albei in Washington, D.C. was waar hulle stemme gewerf het van die Amerikaanse Kongres om die invoer van Afrika-wild toe te laat in die VSA (H.R. 23621). Na sy terugkeer na Amerika het Burnham aktief gebly in kontraspioenasie vir Brittanje en baie daarvan het te doen gehad met Duquesne.

Van die grootste goudmyne in die wêreld was in die Boeregebied en gedurende die Tweede Vryheidsoorlog is van die goud per trein gestuur na die neutrale Portugese hawe by Lourenço Marques (nou Maputo), Portugees Oos-Afrika, om te betaal vir wapens en ammunisie. In die laaste maande van die oorlog is van hierdie goud per skip na Nederland gestuur om te betaal vir die ammunisie. Duquesne was in beheer van een van die groot goudvragte wat per wa na Lourenço Marques gestuur is maar die goud het nooit die bestemming bereik nie. Terwyl hulle in Portugees Oos-Afrika was het ’n onenigheid tussen die Boere ontstaan. Na die onenigheid het Duquesne opdrag gegee dat die goud in die "Luiperdgrot" weggesteek moes word, maar dat die waens verbrand moes word. Wat van die goud geword het sedertdien is steeds ’n raaisel.

Na sy ontsnapping van Bermuda het Duquesne in New York Stad te lande gekom waar hy werk gekry het as verslaggewer vir die "New York Herald". Hy het bekend geword as ’n reiskorrespondent, grootwildjagter en storieverteller terwyl hy in New York was. Die Tweede Vryheidsoorlog het ten einde geloop met die ondertekening van die Verdrag van Vereeniging en, met sy familie nie meer in die lewe nie, het Duquesne nooit weer na Suid-Afrika teruggekeer nie. Hy het deur naturalisasie ’n Amerikaanse burger geword in Desember 1913.

Hy is na Port Arthur gestuur om verslag te lewer oor die Russies-Japannese Oorlog, asook na Marokko om oor die Riffynse Opstand verslag te lewer. Teen 1910 het hy Theodore Roosevelt se persoonlike skietinstrukteur geword en saam met hom gaan jag. Hy het ook later in Australië verskyn en na homself verwys as “Kaptein Claude Sloughton” van die Wes-Australiese Ligte Berederegiment waar hy lesings oor die Groot Oorlog gelewer het.

Nadat hy in 1914 ’n Duits-Amerikaanse nyweraar in die Amerikaanse Middeweste ontmoet het, het Duquesne vertrek na Brasilië as “Frederick Fredericks” met die voorwendsel dat hy “navorsing oor rubberplante” sou gaan doen. Hy het egter tydbomme wat vermom is as mineraalmonsters, op die Britse skepe geplant. Van hierdie skepe het die "Salvador", "Pembrokeshire" en die "Tennyson" ingesluit. En van sy bomme het ook ’n brand op die "Vauban" tot gevolg gehad.

In 1916 is Duquesne vereer met die Ysterkruis vir die sabotering en ondergang van die HMS "Hampshire", waarvan Veldmaarskalk Kitchener en die meeste van die bemanning verdrink het. Volgens Duitse rekords het Duquesne die identiteit van die Russiese Graaf Boris Zakrevsky aangeneem en by Kitchener in Skotland aangesluit. Oppad na Rusland het Duquesne die sein vir ’n Duitse U-boot gegee om hulle te waarsku dat Kitchener se skip oppad was. Hy het in een van die vlotte ontsnap net voordat die "Hampshire" gesink is.

In 1916 het Duquesne ook ’n berig in die koerant geplaas waarin hy sy eie dood aankondig in Bolivia aan die hand van boorlinge van die Amasone. Toe hy in New York op 17 November 1917 gearresteer is op aanklagtes van versekeringsbedrog vir “mineraalmonsters wat verloor het” met die skepe wat gesink het aan die Brasiliaanse kus, waaronder die Britse stoomskip "Tennyson" wat op 18 Februarie 1916 gesink is, het hy ’n groot lêer met koerantuitknipsels oor bomontploffings op skepe by hom gehad, asook ’n brief van die Assistent Duitse Visekonsulaat in Managua, Nicaragua. Die brief het aangedui dat "Kaptein Duquesne" ’n man was "wat aansienlike diens gelewer het vir die Duitse saak." Teen hierdie tyd het die Britse owerhede ook na Duquesne gekyk as die agent wat verantwoordelik is vir die “moord op die oop see, brandstigting, vervalsing van admiraliteitsdokumente en sameswering teen die Kroon”. Amerikaanse owerhede het ingestem om Duquesne aan Brittanje uit te lewer indien die Britte hom daarna sou terug stuur om tronkstraf uit te dien vir die bedrog wat hy gepleeg het.

Na sy arrestasie in New York, en in afwagting op uitlewering aan Brittanje, het Duquesne voorgegee om verlam te wees en is hy gestuur na die gevangenesaal te Bellevue Hospitaal. Op 25 Mei 1919, na byna twee jaar se skynverlamming, het hy homself as ’n vrou vermom en ontsnap deur die tralies van se sel te sny en oor die muur na sy vryheid te klim. Polisiekommissaris Richard E. Enright het die volgende bulletin uitgestuur: Hierdie man is gedeeltelik verlam in die regterbeen en loop altyd met ’n kierie. Mag vra vir behandeling by ’n hospitaal of privaat dokter. Hy het ook ’n velsiekte wat ’n vorm van ekseem is. Indien gevind, arresteer, hou en kontak Speurafdeling, Polisiehoofkantoor, New York Stad en ’n offisier sal gestuur word met die nodige papiere.

Ongeveer ’n jaar later het hy in Boston opgeduik onder die skuilnaam "afgetrede Britse majoor Frederick Craven". Hy het verskeie ander skuilname ook gebruik waaronder "Kolonel Beza", "Piet Niacud" asook "Kaptein Fritz du Quesne" (sy regte naam en rang).

Van hierdie tydperk in sy lewe is min bekend, slegs dat hy as vryskut joernalis gewerk het en ’n agent vir Joseph P. Kennedy se rolprentvervaardigingsagentskap was. Dit is ook gedurende hierdie tyd dat hy met Clement Wood saamgewerk het om sy biografie bekend as "Die man wat Kitchener se dood veroorsaak het". Die regte is aan ’n rolprentmaatskappy verkoop.

In 1932 is Duquesne verraai deur ’n vrou wat sy werklike identiteit aan die FBI verskaf het. Hy is gearresteer en die Britse owerhede wou hom weer uitgelewer hê. Hy het homself in die hof verdedig. Die regter het beslis dat, alhoewel die klagtes meriete gehad het, die wet van beperkings reeds verval het.

Op 28 Junie 1941, na ’n ondersoek wat twee jaar geduur het, is Duquesne gearresteer deur die FBI saam met twee ander meewerkers op aanklagte dat hulle geheime inligting omtrent Geallieerde wapentuig en skeepsbewegings aan Duitsland gelek het. Agente het daarin geslaag om lede van Duquesne se sindikaat te verfilm waar hulle inligting aan William G. Sebold, ’n geheimde FBI-informant en dubbelagent, lek. Op 2 Januarie 1942 is die 33 lede van die Duquesne Spioenasiesindikaat, die grootste spioenasiesindikaatskuldigbevinding in die geskiedenis van die VSA, gevonnis tot ’n totaal van meer as 300 jaar tronkstraf. Een Duitse spioenmeester het later gesê dat die sindikaat se vonnis die doodshou vir hulle pogings tot spioenasie in die VSA was. J. Edgar Hoover het sy FBI se ontbloting van die sindikaat as die grootste in die geskiedenis van die genoem. Tydens sy verhoor het Duquesne aangevoer dat sy aksies gemik was teen die VK as wraak vir die misdade wat hulle aan hom en sy mense gedurende die Tweede Vryheidsorolog gepleeg het.

Hierdie keer het die 64-jarige Duquesne nie ontsnap nie; hy is gevonnis tot 18 jaar tronkstraf. Hy het ook ’n 2 jaar konkurrente vonnis gekry en hy is ’n boete van $2,000 opgelê vir die oortreding van die Wet op Registrasie van Buitelandse Agente. Hy het sy vonnis in die Leavenworth Federale Strafgevangenis in Kansas uitgedien waar hy mishandel en geslaan is deur ander gevangenes. In 1954 is hy vrygelaat weens siekte nadat hy 13 jaar van sy vonnis uitgedien het. Hy het as hulpbehoewende op Welsynseiland (nou Roosevelteiland) op 24 Mei 1956 gesterf op 78-jarige leeftyd.

Duquesne was ’n meester in selfbevordering en ’n baie goeie storieverteller. Verskeie bronne regdeur die wêreld maak melding van hom al is dit een van sy aliasse. Dit is welbekend dat hy aantreklik, sjarmant, intelligent en vlot in verskeie tale (Afrikaans, Nederlands, Engels, Frans, Duits en dalk Spaans of Portugees) was.

Sy sjarme was onder die vroue bekend maar hy het ook ’n indruk op mans gelaat. ’n Dominee, A.J. van Blerk wat saam met Duquesne in Bermuda geïnterneer is, het hom beskryf as “" ’n aantreklike man, goed ontwikkel, met helder blou oë en pragtige swart hare wat tot op sy skouers gehang het"” in sy boek “Op die Bermudas beland”.

Op ’n “Gesoek” plakkaat is Duquesne beskryf soos volg (sy lengte, gewig, velkleur en oogkleur is verkeerd):

Die lewe van Fritz Duquesne was die onderwerp van ’n dokumentêre rolprent in 1999 van die Suid-Afrikaanse rolprentmaker François Venter. Dit het ses Stone-toekennings gewen.

Die 1945-rolprent "The House on 92nd Street" is gebaseer op die “Duquesne Spioenasiesindikaat-sage” van 1941, maar is nie histories akkuraat nie. Die skrywer Charles G. Booth het ’n Oscar-toekenning vir beste storie gekry





</doc>
<doc id="49889" url="https://af.wikipedia.org/wiki?curid=49889" title="Santa Cruz de Tenerife">
Santa Cruz de Tenerife

Santa Cruz de Tenerife, of kortweg Santa Cruz, is sedert 1494 saam Las Palmas de Gran Canaria die hoofstad en tweede grootste stad van die Kanariese Eilande. Die Kanariese Eilande is 'n outonome gemeenskap van Spanje langs die kus van Noord-Afrika in die Atlantiese Oseaan. Die stad het in 2013 'n bevolking van 206 593 gehad en het 'n oppervlakte van 150,56 km². Dit is op 3 Mei 1494 deur Spanjaarde as "Real de la Santa Cruz" gestig.

Die gebied waar die stad opgebou en die munisipaliteit van Santa Cruz de Tenerife was die onderwerp van menslike bewoning van Guanche tye van ongeveer 2000 jaar gelede, soos bewys deur die argeologiese terreine gevind. Die bekende Mummie van San Andrés is een van die belangrikste oorblyfsels van die verlede van die dorp Guanche. Behalwe grotte met 'n paar oorblyfsels van gemummificeerde diere en klippe met gravures Guanchen. Hierdie gebied behoort aan die "Menceyato de Anaga" (aboriginal koninkryk), een van nege in wat die eiland verdeel is.

Die stad is gestig op 3 Mei 1494. Tussen 1833 en 1927 was Santa Cruz de Tenerife die enigste hoofstad van die Kanariese Eilande, maar in laasgenoemde jaar het ’n bevel bepaal dat die hoofstad van die eilande gedeel moes word met Las Palmas de Gran Canaria; dit is vandag nog die geval. Santa Cruz de Tenerife is die tuiste van die parlement van die Kanariese Eilande, van die hoggeregshof van die Kanariese Eilande, die presidentskap van die Kanariese Eilande (wat elke vier jaar afgewissel word met Las Palmas de Gran Canaria) en die kapteinskap-generaal van die Kanariese Eilande.

Die stad is bekend vir sy karnaval, wat beskou word as een van die grootste ter wêreld en vir sy kontemporêre argitektuur, veral die Auditorio de Tenerife, die baken van die stad.




</doc>
<doc id="49895" url="https://af.wikipedia.org/wiki?curid=49895" title="Yvelines">
Yvelines

Yvelines (uitgespreek "[ivlin]") (78) is 'n Franse département van die gewes Île-de-France. Sy prefektuur (hoofstad) is Versailles.



</doc>
<doc id="49896" url="https://af.wikipedia.org/wiki?curid=49896" title=".cu">
.cu

.cu is die agtervoegsel van domeinname van Kuba.




</doc>
<doc id="49897" url="https://af.wikipedia.org/wiki?curid=49897" title=".cx">
.cx

.cx is die agtervoegsel van domeinname van Kerseiland. Dit word deur die ""Christmas Island Internet Administration Limited"" (CIIA) onderhou.




</doc>
<doc id="49899" url="https://af.wikipedia.org/wiki?curid=49899" title="Kerseiland">
Kerseiland

Die Kerseiland (Engels: "Christmas Island"), amptelik die Gebied van die Kerseiland ("Territory of Christmas Island"), is 'n eiland in die Indiese Oseaan, 350 km suid van Java, wat tot die Australiese Gemenebes behoort.
Die eiland het 'n oppervlakte van 135 km² en 'n bevolking van 2 072 in 2012 gehad. Die hoofstad en grootste stad is Flying Fish Cove. Die eiland is veral bekend vir die groot aantal rooi krappe wat daar leef. Die Kerseiland is in die 17de eeu ontdek en die hoogste punt is 361 m.



</doc>
<doc id="49900" url="https://af.wikipedia.org/wiki?curid=49900" title="Kwagga">
Kwagga

Die kwagga is 'n uitgestorwe subspesie van die vlaktesebra in die sebrafamilie, wat eenmaal in groot getalle in Suid-Afrika se gewese Kaapprovinsie en die suidelike dele van die Oranje-Vrystaat voorgekom het. Dit kon onderskei word van ander sebras deur die kenmerkende swart en wit strepe slegs aan die voorkant van die lyf. By die middellyf verdof die strepe met die donkerder, tussenstreepspasies wat wyer word, en dan volg die agterkant wat eenvoudig bruin vertoon. Die naam is afgelei uit die Khoikhoi-woord vir "sebra", wat die klank van die kwagga se roep naboots. Die enigste lewende kwagga wat ooit gefotografeer is, was 'n merrie by die Dierkundige Genootskap van die Londense Dieretuin in 1870.


</doc>
<doc id="49901" url="https://af.wikipedia.org/wiki?curid=49901" title="Eerste Nasionale Bank">
Eerste Nasionale Bank

Eerste Nasionale Bank (ENB) (Engels: First Nasional Bank of FNB) is een van Suid-Afrika se vier grootste banke. Dit is deel van die groep FirstRand Limited, wat op die Johannesburgse aandelebeurs genoteer is. ENB het ook filiale in eSwatini, Mosambiek, Botswana en Namibië, wat almal op hulle onderskeie lande se aandelebeurse genoteer is. 

ENB beweer dat hulle die oudste bank in Suid-Afrika is. Die oorsprong van die bank kan na die "Oostelike Provinsie Bank", wat in Grahamstad in 1838 gestig is, teruggespoor word. Teen 1874 het hulle reeds vier takke gehad: in Grahamstad, Middelburg, Cradock en Queenstown.

As gevolg van 'n resessie is die bank in 1874 deur die "Oosterse Bank Korporasie" (OBC) oorgekoop. Maar as gevolg van finansiële probleme wat hulle self in Indië ondervind het, het hulle besluit om van Suid-Afrika te onttrek. Die "Bank van Afrika" is daarna in 1879 gestig om hulle belange in Suid-Afrika oor te neem.

Danksy goud wat in Barberton en die Witwatersrand ontdek is, wou die regering van die Zuid-Afrikaansche Republiek gedurende dieselfde tydperk 'n plaaslike kommersiële bank stig. Die "Nasionale Bank der Zuid-Afrikaansche Republiek Beperk" is daarna in 1891 in Pretoria geregistreer. Die bank open sy deure op 5 April in dieselfde jaar. Na die einde van die Tweede Vryheidsoorlog in 1902 word die bank se naam die "Nasionale Bank van Suid-Afrika Beperk" verander.

Na nog 'n resessie word die "Bank van Afrika" in 1912 deur die "Nasionale Bank" oorgekoop. 'n Ander bank, die "Nasionale Bank van die Oranje-Rivierkolonie" is reeds in 1910 oorgekoop. Die "Natal Bank", wat in 1854 gestig is om die Natal-kolonie se suikerindustrie te befonds, nog 'n slagoffer van die finansiële situasie, is in 1914 oorgeneem. Die Nasionale Bank word daarna een van Suid-Afrika se sterkste banke.

In die vroeë 1920's gaan die "Nasionale Bank" onder slegte skuld en swaar verliese gebuk. Dit word gevolglik in 1925 saam met die "Anglo-Egiptiese Bank" en die "Koloniale Bank" geïntegreer om Barclays Bank te vorm. In 1971 herstruktureer Barclays en hernoem sy Suid-Afrikaanse operasie na "Barclays Nasionale Bank Beperk".

As gevolg van apartheid en die gepaardgaande disinvestering in Suid-Afrika is Barclays gedwing om sy aandeelhouding te verminder. Hulle verkoop hul oorblywende aandeelhouding in die bank in 1986. Die bank se naam is daarna in 1987 na die "Eerste Nasionale Bank van Suidelike Afrika Beperk" verander, 'n volledige Suid-Afrikaansbeheerde entiteit.

In Januarie 2009 ontvang ENB toestemming van die Bank van Zambië om 'n bank in Zambië op die been te bring. ENB kondig hierna aan dat die bank in die tweede hefte van 2009 sou begin sake doen.




</doc>
<doc id="49909" url="https://af.wikipedia.org/wiki?curid=49909" title="Suid-Afrikaanse Sokkerassosiasie">
Suid-Afrikaanse Sokkerassosiasie

Die Suid-Afrikaanse Sokkerassosiasie (Engels: "South African Football Association" of SAFA) is Suid-Afrika se nasionale assosiasie wat sokker in die land organiseer. Die organisasie is in 1991 gestig en is in 1992 by FIFA en CAF geaffilieer.







</doc>
<doc id="49911" url="https://af.wikipedia.org/wiki?curid=49911" title="Poseidonios">
Poseidonios

Poseidonios (Grieks: Ποσειδώνιος, menend "van Poseidon") "van Apameia" (ὁ Ἀπαμεύς) of "van Rhodos" (ὁ Ῥόδιος) (c. 135 v.C. - 51 v.C.), was 'n Griekse stoïsynse filosoof, politikus, sterrekundige, geograaf, geskiedkundige en onderwyser, oorspronklik van Apamea, Sirië. Hy word aangeslaan as die grootste alomgeleerde van sy era. Geen deel van sy besonder omvangryke opus kan vandag in geheel gelees word nie, aangesien dit net in fragmente behoue gebly het.

Poseidonios, met bynaam "die Atleet", is gebore in 'n Griekse familie in Apamea, 'n Helleense stad aan die Orontesrivier in noord-Sirië, en is waarskynlik oorlede in Rome of Rhodos. Poseidonios het sy hoër opleiding in Athene voltooi, waar hy 'n student was van die bejaarde Panaitios, die hoof van die Stoïsynse skool. Hy het hom om en by 95 v.C. gevestig in Rhodos, 'n maritieme staat wat 'n reputasie vir wetenskaplike geleerdheid gehad het, waar hy burgerskap aanvaar het.

In Rhodos, het Poseidonios aktief deelgeneem aan politieke aktiwiteite, en sy hoë aansien blyk uit die posisies wat hy beklee het. Hy het die hoogste publieke amp as een van die Prytaneis (presidente, met 'n ampstermyn van ses maande) van Rhodos beklee. Hy het diens gedoen as ambassadeur te Rome van 87 tot 86 v.C., tydens die eras van Marius en Sulla.

Poseidonios was een van 'n groep Griekse intellektuele wat Rome beskou het as 'n stabiliserende bewind in 'n andersins onstuimige wêreld. Sy verbintenisse met die Romeinse regerende klas was vir hom nie slegs van politieke belang en sinvol nie, maar was ook nuttig vir sy wetenskaplike navorsing. Sy toetrede tot regeringsake het aan Poseidonios gesaghebbende kontakte verleen wat sy reise na afgeleë bestemmings, selfs buite die Romeinse magsfeer, vergemaklik het.

Nadat hy hom te Rhodos gevestig het, het Poseidonios een of meer reise onderneem regdeur die Romeinse wêreld en selfs buite Romeins-onderhorige state om wetenskaplike navorsing te doen. Hy gereis in of na Griekeland, Hispanië, Italië, Sisilië, Dalmasië, Gallië, Ligurië, Noord-Afrika en aan die oostelike kuste van die Adriatiese See.

In Hispanië, op die Atlantiese kus te Gades (die moderne Cadiz), kon Poseidonios getye waarneem wat veel hoër opgewel het as in dié van die Middellandse See waarmee hy vertroud was. Hy het geskryf dat daaglikse getye toeskryfbaar was aan die maan se wentelbaan, terwyl getyhoogtes gewissel het na gelang van die maanfases, en hy het veronderstel dat jaarlikse getyfases miskien met die nagewening en sonnekering in verband gebring kon word.

In Gallië, het hy die Kelte bestudeer. Hy het aangrypende ooggetuieverslae nagelaat omtrent hul gebruike: mans wat betaal is om toe te laat dat hulle keelaf gesny word vir publieke vermaak en die vasspykering van trofeeskedels aan die deurposte. Maar hy het ook opgemerk dat die Kelte die Druide vereer het, wat Poseidonios as filosowe geag het. Gevolglik het hy gemeen dat selfs onder die barbare, 'trots en drang wyk voor wysheid, en die Muse by Ares gesag inboesem'. Poseidonios het 'n geografiese verhandeling opgestel oor die landstreke van die Kelte wat tans verlore is, maar wat vermoedelik een van die bronne vir Tacitus se "Germanië" was.

Poseidonios se ekstensiewe geskrifte en lesings het van hom 'n gesaghebbende geleerde gemaak, en bygedra tot sy roem regoor die Grieks-Romeinse wêreld, terwyl 'n skool geskoei op sy lering ook in Rhodos vorm aangeneem het. Sy kleinseun Jason, die seun van sy dogter en Menekrates van Nysa, het in sy voetspore gevolg en Poseidonios se skool in Rhodos voortgesit. Alhoewel min omtrent die oganisasie van die skool bekend is, is dit duidelik dat Poseidonios oor 'n standhoudende getal Griekse en Romeinse volgelinge beskik het.

Poseidonios is as 'n alomgeleerde gehuldig regoor die Grieks-Romeinse wêreld aangesien hy, soortgelyk aan Aristoteles en Eratosthenes, byna die algehele kennis van sy era bemeester het. Hy het gestrewe na 'n verenigde stelsel vir begrip van die mens se intellek en van die heelal, wat as 'n verklaring en gids vir mensegedrag kon dien. 

Poseidonios se geskrifte behandel fisika (insluitend meteorologie en fisiese geografie), sterrekunde, astrologie en wiggelary, seismologie, geologie en mineralogie, hidrologie, plantkunde, etiek, logika, wiskunde, geskiedenis, natuurgeskiedenis, antropologie en taktieke. Sy studies was indiepte ondersoeke na die onderskeie onderwerpe, alhoewel nie sonder foute nie. 

Geen van sy werke het intakt behoue gebly nie, en slegs fragmente is nog beskikbaar, alhoewel die titels en onderwerpe van baie van sy boeke bekend is.

Vir Poseidonios, was filosofie die toonaangewende meesterkuns en was al die indiwiduele wetenskappe ondergeskik aan filosofie, wat alleen die kosmos kon verklaar. Al sy werke, van die wetenskaplike tot die historiese, was onlosmaaklik filosofies. 

Hy het die stoïsynse onderverdeling van filosofie in fisika (natuurlike filosofie, insluitend metafisika en teologie), logika (insluitend dialektiek), en etiek aanvaar. Hierdie drie kategorieë was vir hom, in stoïse trant, onskeibare en onderafhanklike aspekte van 'n organiese, natuurlike geheel. Hy het hulle naamlik met 'n lewende wese vergelyk; met fisika die vleis en bloed, logika die bene en senings wat die organisme saambind, en eindelik etiek – die belangrikste deel – wat met die siel sou ooreenstem. Sy filosofiese meesterbeskouing was dat die heelal self, soortgelyk ineengeskakel is, soos by 'n organisme, deur kosmiese "simpatie", en wel in alle opsigte; van die ontwikkeling van die fisiese wêreld tot die geskiedenis van die mensdom. 

Alhoewel 'n oortuigde stoïkus, was Poseidonios, soos Panaitios en ander stoïci van die middelperiode, eklekties. Hy het nie slegs die ander stoïci nagevolg nie, maar ook Plato en Aristoteles. Alhoewel nie afdoende bevestig nie, kon Poseidonios miskien 'n kommentaar op Plato se "Timaeus" geskryf het. 

Hy was die eerste stoïkus om van die gebaande lering af te wyk, dat hartstogte gebrekkige oordeel sou aandui, en het Plato se siening van die siel beaam, naamlik dat die emosies inherent aan die mensenatuur was. Benewens die rasionele fakulteite, het Poseidonios geleer dat die mensesiel oor begeesterde bevoegdhede beskik (toorn, magsug, afguns, ens.), benewens begerige bevoegdhede (verlange na die sinlike en voedsel). Etiek se doelwit sou dan die vernuftige omgang met hierdie passies wees, sodanig dat die rede verhef word tot die dominante bevoegdheid. 

Poseidonios was eens met die stoïese lering van logos, 'n siening wat later met die Judeo-Christelike geloof gedeel is. Poseidonios het hom ook geskaar by die stoïese doktrine van toekomstige konflagrasie.

In stoïsynse fisika, het Poseidonios 'n teorie voorgestaan van kosmiese "simpatie" ("soempatheia"), die organiese onderafhanklikheid van alle wêreldse manifestasies, van die lug tot die aarde, as deel van 'n rasionele ontwerp wat die mensheid en alle dinge in die heelal verenig, selfs dié wat temporaal en ruimtelik geskei is. Alhoewel sy leermeester Panaitios sy bedenkinge oor wiggelary gehad het, het Poseidonios die teorie van kosmiese simpatie aangewend ter ondersteuning van sy geloof in wiggelary – hetsy deur astrologie of profetiese gesigte – as 'n soort wetenskaplike voorspelling.

Sekere fragmente van sy sterrekundige geskrifte oorleef danksy die verhandeling deur Kleomedes, "Rakende die Sirkelbewegings van die Hemelliggame", waarvan die eerste hoofstuk van die tweede boek blykbaar grotendeels uit Poseidonios gekopieer is. 

Poseidonios het 'n teorie voorgestel dat die son 'n lewenskrag voortbring wat die wêreld deurweek.

Hy het gepoog om die afstand en grootte van die son te bereken. Om en by 90 v.C. het Poseidonios die afstand na die son (sien astronomiese eenheid) geraam op 9 893 keer die aardradius, wat egter steeds die helfte te klein was. In sy bepaling van die grootte van die son, egter, was sy vasgestelde waarde groter en meer akkuraat as dié wat deur ander Griekse sterrekundiges voorgestel is, of van sy voorganger Aristarchos van Samos. 

Poseidonios het ook die grootte en afstand van die maan bereken.

Poseidonios het 'n orrery gebou, moontlik soortgelyk aan die Antikythera-meganisme. Poseidonios se orrery, het volgens Cicero die daaglikse bewegings van die son, maan en die vyf bekende planete uitgebeeld.

Poseidonios se roem buite gespesialiseerde filosofiese kringe, het op die laaste in die tagtigs ontstaan met die publikasie van die werk "Omtrent die Oseaan en die Aanliggende Gebiede". Hierdie werk was nie bloot 'n oorkoepelende aanspreking van geografiese vraagstukke volgens die eietydse wetenskaplike kennis nie, maar was ook gemik op die bevordering van sy teorieë omtrent die onderafhanklikheid van die wêreldorde, deur uit te wys hoe alle kragte op mekaar inwerk, en hoe die wisselwerkings ook op menselewens van toepassing was; die politiese asook die persoonlike aspekte. In sy werk het Poseidonios ingegaan op sy teorie van die invloed van klimaat op die karakter van 'n bevolking, wat sy uitleg van die "geografie van die rasse" ingesluit het. Hierdie teorie was nie uitsluitlik van wetenskaplike belang nie, maar het ook politieke implikasies gehad — sy Romeinse lesers is ingelig dat die klimaties sentrale ligging van Italië 'n noodsaaklike voorwaarde was vir die Romeinse bestemming as wêreldoorheersers. As 'n stoïkus het hy egter nie 'n grondige onderskeid getref tussen die beskaafde Romeine as wêreldmeesters en die minder beskaafde mense nie.

Poseidonios het die aardomtrek gemeet met die posisie van die ster Canopus as verwysingspunt. Soos Kleomedes verduidelik, het Poseidonios Canopus op, maar nooit bo die horison te Rhodos waargeneem nie, terwyl hy in Alexandrië waargeneem het hoe dit tot 7½ grade bo die horison klim (die hoek wat die breedtegrade van die twee lokale onderspan is eintlik 5 grade en 14 minute). Aangesien Rhodos volgens sy kennis 5 000 stadia reg noord van Alexandrië geleë was, en die verskil in hoogte van die ster aangedui het dat die twee lokale deur 1/48ste van die sirkel van mekaar geskei is, kon hy 5 000 met 48 vermenigvuldig om 'n waarde van 240 000 stadia vir die aardomtrek te verkry. Omsetting van die stadia na moderne lengte-eenhede is egter problematies, aangesien 'n antieke stadium se lengte gewissel het tussen ongeveer 157 en 211 meter. Dit word egter algemeen aanvaar dat die stadium wat deur Poseidonios gebruik is, byna presies 1/10 van die moderne myl is, in die middel van die antieke rykwydte. Aldus sal Poseidonios se meting van 240 000 stadia omgesit kan word na 24 000 myl, nie veel minder as die werklike omtrek van 24 901 myl nie.
Poseidonios se benadering tot die vasstelling van die aardomtrek is verkry van Eratosthenes, wat 'n eeu tevore die hoogte van die son by verskillende breedtegrade waargeneem het om 'n waarde van 250 000 stadia te verkry (wat hy na 252 000 opgerond het vir deelbaarheid deur 60). Soos by Poseidonios, word aanvaar dat Eratosthenes se stadium met 1/10de van 'n myl ooreengestem het, sodat sy resultaat na 25 000 (of 25 200) myl omgeskakel kan word. Albei se waardes vir die aardomtrek was verrassend akkuraat, wat deels te danke was aan hul beurtelings kompenserende meetfoute. Nietemin het Poseidonios later sy oorspronklike berekening hersien deur die afstand tussen Rhodos en Alexandrië op 3 750 stadia te stel, wat op 'n aardomtrek van 180 000 stadia, of 18 000 myl gedui het. Ptolemaios het hierdie hersiene waarde van Poseidonios bespreek en in sy "Geographia" daaraan voorkeur gegee bo die waarde wat deur Eratosthenes verkry is. Tydens die middeleeue was geleerdes in twee groepe verdeeld rakende die aardomtrek, aangesien sommige hulself by Eratosthenes se waarde geskaar het, en ander weer by Poseidonios se waarde van 180 000 stadia. 

Soos Pytheas, het Poseidonios geglo dat die getye deur die maan veroorsaak word, maar hy was egter in die war omtrent die meganisme daarvan. Menend dat die maan uit 'n mengsel van lug en vuur bestaan het, was sy gevolgtrekking dat die getye die gevolg was van verhitting deur die maan, genoegsaam vir die uitsetting van water, maar onvoldoende vir die verdamping daarvan. 

Hy het verslae opgeteken omtrent aardbewings en vulkane, insluitend verslae van die uitbarstings van die vulkane in die Aeoliese eilande, benoorde van Sisilië.

Poseidonios was in sy geskrifte rakende meteorologie, 'n navolger van Aristoteles. Hy het bespiegel oor die oorsake van wolke, mis, wind en reën, benewens ryp, hael, weerlig en reënboë.

Poseidonios was een van die eerstes wat gepoog het om Euklides se vyfde postulaat in meetkunde te bewys. Hy het voorgestel dat die definisie van ewewydige reguitlyne verruil word vir 'n ekwivalente stelling wat vir die bewys van die vyfde postulaat voorsiening sou maak. 'n Nuwe Euklidiese meetkunde sou dan saamgestel kon word, met die voorgestelde stelling in die plek van die postulaat.

Benewens sy geskrifte oor meetkunde, word sekere wiskundige definisies aan Poseidonios toegeskryf, of die beredenering van standpunte rondom tegniese terme, soos 'stelling' en 'probleem'.

In sy "Geskiedenisse", het Poseidonios die "Wêreldgeskiedenis" van Polybios voortgesit. Sy geskiedenis van die periode 146 - 88 v.C. het na bewering 52 bande beslaan. Sy "Geskiedenisse" hervat die verslag van die opkoms en uitbreiding van Romeinse heerskappy, wat skynbaar sy goedgekeuring geniet het. Poseidonios het nie Polybios se meer onbetrokke en feitelike styl nagevolg nie, want Poseidonios het gebeure beskou as gevolge van die mens se psigologie; terwyl hy die mens se waan en hartstogte verstaan het, het hy dit nie kwytgeskeld of verskoon in sy geskiedskrywing nie, maar inderdaad sy verhaaltalent aangewend om die leser oor te haal tot aanprysing of afkeuring. 

Vir Poseidonios het "geskiedenis" verby die aarde na die hemel gestrek; die mensheid was nie geïsoleer in hul onderskeie politieke geskiedenisse nie, maar was deel van die kosmos. Sy "Geskiedenisse" was daarom nie begaand oor die beperkte politieke sages van volkere en enkelinge nie, maar het besprekings ingesluit van al die kragte en faktore (geografiese toestande, mineralebronne, klimaat en voeding), wat mense aanspoor tot aksie, volgens hul plasing in die omgewing. Byvoorbeeld het Poseidonios die Arabiese klimaat in ag geneem, asook die lewegewende krag van die son, die getye (ontleen aan sy boek oor die oseane) en klimatiese teorie, om mense se etniese of nasionale eienskappe te verklaar. 

Omtrent Poseidonios se werk oor taktiek, genaamd "Die Kuns van Oorlog", het die Griekse historikus Arrianos gekla dat dit 'vir kenners' geskryf was, wat suggereer dat Poseidonios oor eerstehandse ervaring van militêre aanvoering kon beskik het, of, miskien uit die kennis geput het wat hy weens sy toegang tot Pompeius kon verkry het.

In sy eie era het sy geskrifte rakende byna al die filosofiese hoofstrominge, van Poseidonios 'n erkende internasionale figuur gemaak regdeur die Grieks-Romeinse wêreld, en is hy alom aangehaal deur skrywers van sy tyd, insluitend Cicero, Livius, Plutarchus, Strabo (wat Poseidonios beskryf het as "die mees geleerde van al die filosowe van my tyd"), Kleomedes, Lucius Annaeus Seneca, Diodoros van Sisilië (wat Poseidonios aangehaal het as bron vir sy "Bibliotheca historia", of "Geskiednisbiblioteek"), en andere. Alhoewel sy ornate, retoriese skryfstyl kort na sy dood uit die mode was, is Poseidonios in sy lewenstyd aangeprys vir sy letterkundige aanleg en stylkundigheid. 

Poseidonios was die hoofbron vir materiaal rakende die Kelte van Gallië en is oorweldigend aangehaal deur Timagenes, Julius Caesar, die Sisiliaanse Griek Diodoros en die Griekse geograaf Strabo.
Poseidonios blyk as 'n ambassadeur van Rhodos met gemak te beweeg het in die invloedskringe van die Romeinse samelewing. Hy het omgegaan met leidende figure van laat-republikeinse Rome, insluitend Cicero en Pompeius, wat hom elk te Rhodos besoek het. In sy twintigs het Cicero sy lesings (77 v.C.) bygewoon waarna hulle 'n korrespondensie voortgesit het. Cicero in sy "De Finibus", bly in noue ooreenstemming met Poseidonios se aanbieding van Panaitios se etiekverhandelinge. Poseidonios het Pompeius ontmoet terwyl hy ambassadeur van Rhodos te Rome was, en Pompeius het hom tweemaal in Rhodos besoek, eerstens in 66 v.C. tydens sy veldtog teen die seerowers, en weereens in 62 v.C. tydens sy oostelike kampanjes. Hy het Poseidonios ook gevra om sy biografie te skryf. As 'n gebaar van respek en groot eerbetoning, het Pompeius sy "roedebundel" voor Poseidonios se deur gelaat. Ander Romeine wat by Poseidonios in Rhodos besoek afgelê het, was Velleius, Cotta en Lucilius. 

Ptolemaios was beïndruk deur die omsigtigheid van Poseidonios se tegnieke, wat voorsiening gemaak het vir die ligbreking weens digter luglae aan die gesigseinder. Ptolemaios se aanvaarding van Poseidonios se resultaat, eerder as dié van Eratosthenes, 'n vroeëre, meer akkurate bevinding, het daartoe gelei dat dié van Poseidonios as gebruiklike waarde vir die aardomtrek gegeld het in die volgende 1 500 jaar.

Poseidonios het die stoïsynse beskouing van die middelperiode bekragtig met eietydse geleerdheid. Buiten sy mentor Panaitios, was sy aandeel, deur geskrifte en persoonlike kontakte, van die grootste belang vir die gedyende stoïsynse lering van die Romeinse wêreld. 'n Eeu later het Seneca na Poseidonios verwys as een van diegene wat die grootste bydrae tot filosofie gemaak het. Sy invloed in filosofiese kenleer het tot die middeleeue standgehou, soos blyk uit die sitering in die Suda, die omvangryke middeleeuse leksikon.

Op 'n stadium sou geleerdes die invloed van Poseidonios bespeur by byna elke daaropvolgende skrywer, hetsy geregverdigd aldan nie. Vandag blyk Poseidonios erken te word as iemand wat oor 'n ondersoekende, wydtragtende verstand beskik het, in wese nie volkome oorspronklik nie, maar beskikkend oor 'n universele gesigsveld, wat aansluitend by sy onderliggende stoïsynse filosofie, alle sake met hul dryfvere, en alle kennis saamgevat het tot 'n oorkoepelende, verenigde wêreldbeskouing.

In moderne tye is die maankrater Posidonius na hom vernoem.





</doc>
<doc id="49914" url="https://af.wikipedia.org/wiki?curid=49914" title="Halikarnassos">
Halikarnassos

Halikarnassos (Ἁλικαρνᾱσσός — Halikarnassós of Ἀλικαρνασσός — Alikarnassós, moderne Bodrum) was 'n antieke Griekse stad aan die suidweskus van Karië, Anatolië (Klein-Asië), geleë op 'n aanskoulike, voordelige ligging, aan die Keramiese Golf, (Golf van Kos, Golf van Gökova). Dit was die ligging van die Beleg van Halikarnassos, tussen Alexander die Grote en die Persiese ryk. Die stad was aanvanklik beperk tot die klein eiland Zephyria, na aan die kus, waar tans die groot Bodrumkasteel (Kasteel van Sint Petrus) staan, wat in 1404 deur die Ridders van Rhodos gebou is; met verloop van tyd is hierdie eiland egter by die vasteland aangesluit, en het die stad uitgebrei ten einde Salmakis in te sluit, 'n ouer stad van die Lelegers en Kariërs.


</doc>
<doc id="49918" url="https://af.wikipedia.org/wiki?curid=49918" title="Ponta Delgada">
Ponta Delgada

Ponta Delgada is sedert 1450 die hoofstad en grootste stad van die Asore, 'n oorsese gebied van Portugal tussen Noord-Amerika en Europa in die Atlantiese Oseaan. Die stad het in 2004 'n bevolking van 46 102 gehad en 'n oppervlakte van 231,90 km².


</doc>
<doc id="49922" url="https://af.wikipedia.org/wiki?curid=49922" title="Uíge">
Uíge

Uíge (voorheen "Carmona") is die hoofstad van die Uíge-provinsie in Angola. Die stad het 'n bevolking van 119 815 in 2010 gehad.


</doc>
<doc id="49925" url="https://af.wikipedia.org/wiki?curid=49925" title="Sosialistiese Eenheidsparty van Duitsland">
Sosialistiese Eenheidsparty van Duitsland

Die Sosialistiese Eenheidsparty van Duitsland (Duits: "Sozialistische Einheitspartei Deutschlands", kort SED) was 'n politieke party wat in 1946 in die Sowjet-besettingsone van Duitsland gestig is. Onder politieke druk het twee partye, die Kommunistiese Party van Duitsland (KPD) en die Sosiaal-Demokratiese Party van Duitsland (SPD), saamgesmelt en in die volgende jare onder invloed van die Sowjet-besettingsmag verder ontwikkel tot 'n kommunistiese party met 'n party-apparaat waarin polities hoogs geskoolde lede 'n sentrale rol gespeel het.
Aangesien feitlik alle staatsorgane deur SED-lede oorheers is, het die party vinnig tot 'n sogenaamde "staatsparty" ontwikkel sodat na die politieke stelsel van die latere Duitse Demokratiese Republiek (DDR), wat in 1949 geproklameer is, as "partydiktatuur" verwys word.

Met die politieke omwenteling in die DDR het die SED in 1989/1990 sy oorheersende rol as staatsparty kwytgeraak, 'n nuwe program van aksie saamgestel en sy naam gewysig tot Party van die Demokratiese Sosialisme (PDS). Ná die samesmelting met die WASG het in 2007 die nuwe party "Die Linke" ontstaan.



</doc>
<doc id="49926" url="https://af.wikipedia.org/wiki?curid=49926" title=".cy">
.cy

.cy is die agtervoegsel van domeinname uit Ciprus.

Registrasie kan onder die volgende tweedevlak-domeine plaasvind:




</doc>
<doc id="49927" url="https://af.wikipedia.org/wiki?curid=49927" title=".cz">
.cz

.cz is die topvlak-domeinnaam van Tsjeggië. Registrasies word deur "CZ.NIC" behartig, en word deur middel van 'n netwerk van aangeslote registrateurs verwerk.

Voor die opbreek van Tsjeggoslowakië in 1993 is die domein ".cs" in die land gebruik.




</doc>
<doc id="49928" url="https://af.wikipedia.org/wiki?curid=49928" title=".dk">
.dk

.dk is die agtervoegsel van Deense domeinname. Registrasie word eksklusief deur "DK Hostmaster" beheer.

Om 'n nuwe .dk-domeinnaam te registreer, moet 'n aansoek by 'n amptelike registrateur ingedien word. Na goedkeuring kan die applikant vra dat die registrateur die domein bestuur of dit self via "DK Hostmaster" doen. 

Dit is moontlik om domeinname met aksent-karakters soos æ, ø, å, ö, ä, ü, en é te registreer.




</doc>
<doc id="49932" url="https://af.wikipedia.org/wiki?curid=49932" title="Verenigde Koninkryk van die Nederlande">
Verenigde Koninkryk van die Nederlande

Die Verenigde Koninkryk van die Nederlande (1815 - 1830/1839) (Nederlands: "Verenigd Koninkrijk der Nederlanden", Frans: "Royaume des Pays-Bas") was deur die Kongres van Wene in 1815 gestig. Die Koninkryk bestaan uit Nederland (die voormalige Republiek van die Sewe Verenigde Nederlande) in die noorde en België (die vroeër Oostenrykse Nederlande) in die suide. Die Koning Willem I (1772 - 1843) was ook die Groothertog van Luxemburg en Hertog van Limburg, twee lande in die Duitse Bond. 

1830 verklaar België naas die Belgiese Rewolusie sy onafhanklikheid en die Koninkryk van die Nederlande is gestig. Nederland erken die Belgiese onafhanklikheid in die Verdrag van Londen in 1839 aan.


</doc>
<doc id="49933" url="https://af.wikipedia.org/wiki?curid=49933" title="Koninkryk van die Nederlande">
Koninkryk van die Nederlande

Die Koninkryk van die Nederlande (Nederlands: "Koninkrijk der Nederlanden", Engels: "Kingdom of the Netherlands", Wes-Fries: "Keninkryk fan de Nederlannen", Papiaments: "Reino Hulandes") is 'n soewereine land, wat bestaan uit die outonome land Nederland in Europa met die besondere munisipaliteite Bonaire Saba en Sint Eustatius in die Karibiese See en die outonome lande Aruba, Curaçao en Sint Maarten in die Karibiese See. Die outonome lande is gelykwaardige onderdele van die Koninkryk van die Nederlande. Die staatkundige posisie van die lande is egter verskillend.

Hoewel Nederland die meeste mag het, het Nederland dieselfde outonome status as Aruba, Curaçao en Sint Maarten. Die drie Karibiese outonome lande stuur elk 'n gevolmagtigde minister na Nederland, waar hulle saam met die Nederlandse ministers oor die "Koninkryksaangeleenthede" besluit. Die Koninkryksaangeleenthede sluit buitelandse sake, nasionaliteit, landsverdediging, bewaking van die onafhankelikheid en grensbewaking in.

Die huidige staatkundige vorm is in 1954 ingestel, toe Nederland sy kolonies (met uitsondering van Nederlands-Nieu-Guinea) opgehef het. Tydens die proses het Suriname en die Nederlandse Antille 'n outonome status gekry. Suriname het die Koninkryk in 1975 verlaat en 'n selfstandige republiek geword. Aruba het in 1986 die Nederlandse Antille verlaat en 'n outonome land binne die Koninkryk geword. In 2010 is die outonome land Nederlandse Antille opgehef en het Curaçao en Sint Maarten die status van outonome land gekry. Bonaire, Saba en Sint Eustatius het in die proses die status van munisipaliteit binne die outonome land Nederland gekry.

Die Europese deel van Nederland gebruik die Euro as geldeenheid, terwyl die Karibiese deel van Nederland die Amerikaanse dollar gebruik. Aruba gebruik die Arubaanse florin en die Antilliaanse gulden word gebruik in Curaçao en Sint Maarten.

Die Grondwet vir die Koninkryk van die Nederlande en die staatsreëlings van die lande is juridies ondergeskik aan die Statuut vir die Koninkryk van die Nederlande. Die staatsinrigting van Nederland word gereël in die Grondwet vir die Koninkryk van die Nederlande (1815), die staatsinrigting van Aruba word bepaal in die Staatsreëling van Aruba (1986) en Curaçao en Sint Maarten het in 2010 hul eie staatsreëlings gekry. Anders as die naam suggereer, is die "Grondwet vir die Koninkryk van die Nederlande" nie in die hele Koninkryk geldig nie. Dit geld net in Nederland, maar die staatsreëling is afkomstig uit 'n tyd dat Nederland die Koninkryk was. Sedert 1954 het die Statuut vir die Koninkryk van die Nederlande die Grondwet as hoogste dokument vervang. Sekere bepalings uit die Grondwet is egter wel geldig in die hele koninkryk, omdat die Statuut somtyds na bepalings in die Grondwet verwys. Die Statuut en die Grondwet gee dus gesamentlik vorm aan die staatkundige inrigting van die Koninkryk van die Nederlande. Die Statuut reël die Koninkryksaangeleenthede en die verhoudings tussen Aruba, Curaçao, Nederland en Sint Maarten, die Grondwet is wettig in al die andere situaties, behalwe die sake wat gerëel is in die Staatsreëlings van Aruba, Curaçao en/of Sint Maarten.

Die Statuut bepaal watter organisasies die Koninkryk het. Genoem word onder meer die Kroon en die ministerraad, die Raad van State en die wetgewende mag van die Koninkryk. Omdat hierdie organisasies hul reëlings in die Grondwet vind en die Grondwet ook bepaal dat hierdie instellings ook die Nederlandse instellings is, is dit nie reg nie om die Koninkryk van die Nederlande as 'n bondstaat te beskou. Die institute van die Koninkryk is (art. 5 van die Statuut) dieselfde instellings as die Grondwet ken en voorsien so nodig in 'n oorsese aanvulling as die Koninkryksaangeleenthede Aruba, Curaçao en/of Sint Maarten raak. As dit Koninkryksaangeleenthede is wat nie aan Aruba, Curaçao en/of Sint Maarten raak nie, tree Nederland op as die Koninkryk van die Nederlande, volgens die bepalings in die Grondwet, selfstandig naar binne en na buite op. Aruba, Curaçao en Sint Maarten kan nie sodanig optree nie, omdat in hulle perspektief die Statuut altyd hoër is as hul Staatsreëlings.

Hierdie verskil is gekies weeens die groot verskille tussen Nederland en die drie andere lande. Die verskil in bevolkingsaantalle, oppervlakte en ekonomiese krag, maak 'n Nederlandse oorwig verdedigbaar. Die Statuut praat ook nie van "gelykheid" maar eerder van "gelykwaardigheid" van die vier lande

Hierdie stelsel lewer somtyds aardige situasies op: Omdat die outonome land Nederland 'n deel is van die Europese Unie, maar die nasionaliteitswette 'n Koninkryksaangeleentheid is, is die inwoners van Aruba, Curaçao en Sint Maarten burgers van die Europese Unie, terwyl die eilande nie EU-grondgebied is nie.

Die Statuut vir die Koninkryk van die Nederlande kan net gewysig word as alle lande binne die Koninkryk saamstem.

Volgens die Statuut vir die Koninkryk van die Nederlande is die volgende sake Koninkryksaangeleenthede:

Verder kan ander onderwerpe in oorleg tot Koninkryksaangeleentheid verklaar word.

Artikel 43 van die Statuut bepaal dat fundamentele menslike regte en vryhede, die regsekerheid en deugdelikheid van bestuur aangeleenthede van die Koninkryk is. Van hierdie aangeleenthede wat Aruba, Curaçao en/of Sint Maarten nie direk raak nie, word gereël volgens die bepalings uit die Grondwet (en dus feitlik deur Nederland).

Formeel ken die Statuut 'n Kroon van die Koninkryk, 'n Koninkryksregering, 'n wetgewer van die Koninkryk en 'n Raad van State (van die Koninkryk). Hierdie institute vind hul reëlings in die Grondwet met aanvullings in die Statuut.

Die Kroon van die Koninkryk word gedra deur die erflike Koning van die Nederlande. Hy is staatshoof van die Koninkryk en voer die regering oor die Koninkrijk en oor die lande afsonderlik. Die huidige Koning is Willem-Alexander van die Nederlande. In Aruba, Curaçao en Sint Maarten word die Koning verteenwoordig deur 'n goewerneur, wat die Koning as staatshoof van die Koninkryk en in die regeringsuitvoering in daardie land vervang.

Die Koninkryksregering is die Koning en die Ministerraad van die Koninkryk tesame. Die Ministerraad van die Koninkryk bestaan uit die Nederlandse ministers aangevul met drie gevolmagtigde ministers, wat deur Aruba, Curaçao en Sint Maarten (elk een minister) afsonderlik gestuur word.

Die wetgewer van die Koninkryk bestaan uit die (Nederlandse) State-Generaal en die Koninkryksregering tesame. Art. 15, 16 en 17 van die Statuut gee egter enige stemregte aan die State van Aruba, State van Curaçao en die State van Sint Maarten.

Die Koninkryk het geen gesamentlike parlement nie. Inwoners van Aruba, Curaçao en Sint Maarten, wat nie vir die State-Generaal kan stem nie (maar hul eie State/parlemente het), het geen verteenwoordiging in die State-Generaal. Volgens sommiges is dit 'n groot demokratiese tekort. In 1997 het Ernst Hirsch Ballin in die Eerste Kamer (van die State-Generaal) gepleit vir die oprigting van 'n Koninkryksparlement.

'n Wat wat deur die wetgewer van die Koninkryk uitgevaardig word en in die hele Koninkryk geldig is, word 'n Rykswet genoem. 'n Voorbeeld van 'n rykswet is die Rijkswet op het Nederlanderschap, wat die nasionaliteit en staatsburgerskap reël. Ook 'n gevolmagtigde minister van Aruba, Curaçao of Sint Maarten kan 'n rykswet indien. As die regerings van Aruba, Curaçao en/of Sint Maarten nie met 'n rykswet saamstem nie, kan die State-Generaal die rykswet nie met 'n gewone meerderheid van 76 stemme aanneem nie, maar is 'n meerderheid van 90 stemme nodig.

De Raad van State van die Koninkryk gee wetadvies aan die regering en is die hoogste bestuursregter van die Koninkryk. Die Raad van State van die Koninkryk bestaan uit die Nederlandse Raad van State, uitgebrei met die lede wat deur die Koning benoem is om Aruba, Curaçao en Sint Maarten te verteenwoordig.

In die Europese deel van Nederland word sake in eerste aanleg behandel by een van die negentien regbanke. Mense kan teen uitsprake van 'n regbank in appèl gaan by een van die vyf geregshowe of een van die bestuursregtelike appèlhowe. Aruba, Curaçao, Sint Maarten en Karibiese Nederland het gesamentlik 'n regbank en 'n (hoër) geregshof. Die regbank en die geregshof van Aruba, Curaçao, Sint Maarten en Karibiese Nederland is in staat om vier verskillende wette te hanteer. Elke outonome land het natuurlik sy eie wette.

Van uitsprake van die geregshowe is 'n kassasie by die Hoë Raad van die Nederlande moontlik.

Op grond van artikel 38 van die Statuut bepaal dat outonome lande onderling afsprake en samewerkingsooreenkomste kan tref. Hierdie samewerkingsooreenkomste kan per rykswet bekragtig word. Die regbank en die geregshof van Aruba, Curaçao, Sint Maarten en Karibiese Nederland is 'n voorbeeld van so 'n samewerkingsooreenkoms.


</doc>
<doc id="49936" url="https://af.wikipedia.org/wiki?curid=49936" title="Prinsdom van Wallis">
Prinsdom van Wallis

Die Prinsdom van Wallis (Wallies: "Tywysogaeth Cymru", Engels: "Principality of Wales") was 'n staat geleë in Wes-Europa op die Eiland Groot-Brittanje in Wallis. Dit het bestaan van 1216 tot met die Act of Union 1535 wat dit verenig het met die Koninkryk van Engeland (927—1649 en 1660–1707).



</doc>
<doc id="49937" url="https://af.wikipedia.org/wiki?curid=49937" title="Walter Ulbricht">
Walter Ulbricht

Walter Ulbricht (* 30 Junie 1893 in Leipzig, † 1 Augustus 1973 naby Berlyn) was 'n Duitse kommunistiese politikus.

Ulbricht het 'n beroepsopleiding as timmerman ontvang en in 1912 by die Sosiaal-Demokratiese Party van Duitsland (SPD) aangesluit. Ses jaar later het hy 'n lid van die ver-linkse "Spartakusbund" geword en in 1919 by die Kommunistiese Party van Duitsland (KPD) aangesluit. Sedert 1927 was hy 'n lid van die Sentrale Komitee en vanaf 1929 van die Politburo van die KPD.

Ná die Nasionaal-Sosialistiese magsoorname het hy tussen 1933 en 1935 as balling in Praag, Brussel en Parys gebly en later na die Sowjetunie gevlug waar hy die Nasionale Komitee "Freies Deutschland" georganiseer het. Ná die einde van die Tweede Wêreldoorlog het Ulbricht in 1945 na Duitsland teruggekeer om 'n leidende rol by die stigting van die Sosialistiese Eenheidsparty van Duitsland (SED) te speel. Danksy die steun, wat hy uit Moskou ontvang het, het hy vinnig dié party se leidende politikus geword. Sedert 1950 het hy die amp van Sekretaris-Generaal en vanaf 1953 dié van Eerste Sekretaris van die Sentrale Komitee van die SED beklee. Daarnaas het hy reeds sedert 1949 as vise-premier van die Duitse Demokratiese Republiek (DDR) gedien.
Vanaf 1960 het Ulbricht as Voorsitter van die Staatsraad ook formeel die amp van staatshoof van die DDR beklee. Sy teenstand teen Moskou se ontspanningsbeleid onder Bresjnef was een van die hoofredes vir sy ontmagting in 1971 toe hy deur Erich Honecker opgevolg is. Ulbricht het nogtans tot en met sy afsterwe in 1973 steeds as ere-voorsitter van die SED ('n amp wat eers vir hom geskep is) en as Voorsitter van die Staatsraad gefungeer.

Ulbricht se naam word verbind met die Stalinistiese beleid in Oos-Duitsland in die vroeë 1950's, die nasionalisering van nywerhede en die kollektivering van die landbousektor, die bou van die Berlynse Muur in 1961, maar ook met 'n kulturele liberalisering in die 1960's en pogings om nouer ekonomiese bande met Wes-Duitsland aan te knoop.

Media


</doc>
<doc id="49939" url="https://af.wikipedia.org/wiki?curid=49939" title="Paroniem">
Paroniem

Paronieme is woorde wat dieselfde stam het, maar in vorm en betekenis verskil.

Voorbeelde van paronieme: 




</doc>
<doc id="49940" url="https://af.wikipedia.org/wiki?curid=49940" title="Lughawe Ca Mau">
Lughawe Ca Mau

Lughawe Ca Mau (Viëtnamees: "Sân bay Cà Mau") is 'n lughawe in Viëtnam. Die lughawe lê 2 km suid van Ca Mau, in die provinsie Ca Mau en is die tuiste van die Viëtnamese lugredery, Vietnam Airlines.

Die Lughawe aanloopbaan lengte is 1 500 meter. Die lughawe kan 0,3 miljoen passasiers per jaar bedien.


</doc>
<doc id="49941" url="https://af.wikipedia.org/wiki?curid=49941" title="Da Nang Internasionale Lughawe">
Da Nang Internasionale Lughawe

Die Da Nang Internasionale Lughawe (Viëtnamees: "Sân bay quốc tế Đà Nẵng") (IATA: DAD, ICAO: VVDN) is 'n groot lughawe naby Da Nang, Vietnam en is die belangrikste lughawe vir binnelandse en buitelandse vlugte in Vietnam. Die lughawe is die grootste op die vasteland van Vietnam, en het in 2008 tot 3 000 000 reisigers hanteer.
Dit is die derde belangrikste lughawe in Viëtnam. Die lughawe is 2 km van die sentrum. Dit het twee aanloopbane. Die Franse volk in die 1930's gebou is. in die Viëtnam-oorlog, was dit 'n belangrike van die laer van Suid-Viëtnam en die Verenigde State van Amerika. Hierdie lughawe het 'n internasionale vlug na Singapoer, Wuhan, Taipei, Seam Reap en Seoel.



</doc>
<doc id="49942" url="https://af.wikipedia.org/wiki?curid=49942" title="Lughawe Pleiku">
Lughawe Pleiku

Lughawe Pleiku (Viëtnamees: "Sân bay Pleiku") is 'n lughawe in Viëtnam. Die lughawe lê 10 km suid van Pleiku, in die provinsie Gia Lai en is die tuiste van die Viëtnamese lugredery, Vietnam Airlines.

Die Lughawe se aanloopbaan is 1 817 meter lank. 



</doc>
<doc id="49948" url="https://af.wikipedia.org/wiki?curid=49948" title="Lughawe Chu Lai">
Lughawe Chu Lai

Lughawe Chu Lai (Viëtnamees: "Sân bay Chu Lai") is 'n lughawe in Viëtnam. Die lughawe lê 15 km suid van Tam Kyt, in die provinsie Quang Nam en is die tuiste van die Viëtnamese lugredery, Vietnam Airlines.

Die Lughawe aanloopbaan lengte is 3.000 meter. Die lughawe het opgegradeer na internasionale standaarde in 2012. Die lughawe kan 2 miljoen passasiers per jaar te dien.


</doc>
<doc id="49949" url="https://af.wikipedia.org/wiki?curid=49949" title="Moksja">
Moksja

Moksja (мокшень кяль, "moksjen kjal") is lid van die Wolga-Finse subafdeling van die Oeraalse taalfamilie. Dit het sowat 500 000 sprekers en is die belangrikste taal in die westelike deel van Mordowië.
Moksja is een van drie amptelike tale in Mordowië. Die ander twee is Erzja en Russies. Die naaste taal aan Moksja is Erzja, maar sprekers kan nie mekaar se taal verstaan nie. Daar is tans ses dialekte: Sentraal-, Wes-, Suidwes-, Noord-, Suidoos- en Suid-Moksja.

Vanweë agglutinasie (sameklewing) kan woorde in Moksja taamlik lank wees. Die klem is altyd op die eerste lettergreep, maar is nie sterk nie en dit kan klink of alle lettergrepe ewe veel klem het. Dit word in die Cyrilliese alfabet geskryf, met ’n paar meer letters as Russies.



</doc>
<doc id="49950" url="https://af.wikipedia.org/wiki?curid=49950" title="Suid-Georgië en die Suidelike Sandwicheilande">
Suid-Georgië en die Suidelike Sandwicheilande

Suid-Georgië en die Suidelike Sandwicheilande (Engels: "South Georgia and the South Sandwich Islands", Spaans: "Islas Georgias del Sur y Sandwich del Sur") is 'n argipel in die suidelike Atlantiese Oseaan. Die eilande het 'n bevolking van twee mense in die hoofstad Grytviken.

Suid-Georgië en die Suidelike Sandwicheilande lê suidoos van Suid-Amerika en word sedert 1925 deur Argentinië geëis. Argentinië het die eilande in 1982 beset, maar is deur die Verenigde Koninkryk in die Falklandoorlog verslaan.

Die eilande is 'n oorsese gebied van die Verenigde Koninkryk en die Europese Unie met' n grondwet wat in 1985 aangeneem en in 2009 gewysig is om die reg van selfbeskikking van die bevolking te herhaal.


</doc>
<doc id="49953" url="https://af.wikipedia.org/wiki?curid=49953" title="Fucking">
Fucking

Fucking (uitgespreek ˈfʊkɪŋ) is 'n klein dorp in die noorde van Oostenryk, in die munisipaliteit Tarsdorf in die deelstaat Opper-Oostenryk. Die dorp lê 33 km noord van Salzburg en 4 km oos van die Duitse grens.


</doc>
<doc id="49957" url="https://af.wikipedia.org/wiki?curid=49957" title="Tiwaans">
Tiwaans

Tiwaans of Toewaans (Tiwaans: тыва дыл, "tiwa dil") is ’n Turkse taal wat in die Republiek van Tiwa in Suidsentraal-Siberië gepraat word. Die taal het baie woorde uit Mongools en meer onlangs uit Russies geleen. Daar is ook Tiwaanssprekense minderhede in Mongolië en China.

Daar is hoofsaaklik vier dialekte in Tiwa self: Wes-, Sentraal-, Noordoos- en Suidoos-Tiwaans.

In Tiwaans word agtervoegsels gebruik om nuwe betekenisse aan woorde te gee. "Kameel" is byvoorbeeld "tewe", "kamele" is "tewe-ler", "my kamele" is "tewe-ler-im" en "van my kamele" is "tewe-ler-im-den". Daar is ses naamvalle, en elke naamval-uitgang het ’n groot verskeidenheid gebruike en betekenisse, waarvan net ’n paar hier aangegee word.

Tiwaans is aanvanklik in die Mongoolse skrif geskryf. In 1930 is ’n Latynse alfabet ontwerp en dié is in 1943 deur ’n Cyrilliese alfabet vervang wat vandag nog gebruik word.




</doc>
<doc id="49958" url="https://af.wikipedia.org/wiki?curid=49958" title="Grytviken">
Grytviken

Grytviken is die hoofstad en grootste dorp van die Suid-Georgië en die Suidelike Sandwicheilande, 'n oorsese gebied van die Verenigde Koninkryk. Die dorp is met 'n bevolking van twee mense 'n spookdorp en het 'n oppervlakte van 4 km². Die dorp is in November 1904 deur die Sweedse landmeter Johan Gunnar Andersson gestig.


</doc>
<doc id="49959" url="https://af.wikipedia.org/wiki?curid=49959" title="Stanley">
Stanley

Stanley (ook bekend as "Port Stanley") is die hoofstad en grootste stad van die Falkland-eilande, 'n oorsese gebied van die Verenigde Koninkryk. Die stad het 'n bevolking van 2 115 in 2006 en 'n oppervlakte van 2 km².


</doc>
<doc id="49960" url="https://af.wikipedia.org/wiki?curid=49960" title="Tsjetsjnies">
Tsjetsjnies

Tsjetsjnies (Нохчийн Мотт / Noxçiyn Mott / نَاخچیین موٓتت / ნახჩიე მუოთთ, "Nokhchiin mott", [ˈnɔx.t͡ʃiːn mu͜ɔt]) word deur 1,5 miljoen mense wêreldwyd gepraat, maar veral in Tsjetsjnië, Rusland, waar dit ’n amptelike taal is. Dit is saam met Ingoesjeties en Bats lid van die Nach-tak van die Noordoos-Kaukasiese taalfamilie. Daar is verskeie dialekte.

Tsjetsjniese selfstandige naamwoorde val in ses klasse of geslagte, elk met ’n spesifieke voorvoegsel waarmee die werkwoord of byvoeglike naamword ooreenstem. Werkwoorde word nie beïnvloed deur die getal van die onderwerp nie.

Daar is agt naamvalle (nominatief, genitief, datief, ergatief, instrumentaall, substantief, komparatief en lokatief) en ’n hele paar agtersetsels om die rol van die selfstandige naamwoord in die sin aan te dui.

Verskeie inskripsies in die Georgiese alfabet is in die bergagtige dele van Tsjetsjnië gevind, maar almal was nie in Tsjetsjnies nie. Later is ’n Arabiese skryfstelsel ontwikkel wat onder meer in 1910, 1920 en 1922 hersien is. Terselfdertyd is ’n alfabet ontwikkel met Cyrilliese, Latynse en Georgiese letters wat vir akademiese doeleindes gebruik is. In 1911 is dit ook hersien, maar dit het nooit onder die Tsjetsjniërs self gewild geword nie.

Die Latynse alfabet is van 1925 af gebruik, maar van 1938 tot 1992 is net die Cyrilliese alfabet gebruik:
Van 1992 af is ’n nuwe Latynse alfabet gebruik, maar ná die val van die afskeidingsregering is die Cyrilliese alfabet weer in gebruik geneem.



</doc>
<doc id="49961" url="https://af.wikipedia.org/wiki?curid=49961" title="Frans-Polinesië">
Frans-Polinesië

Frans-Polinesië (Frans: "Polynésie française", Tahitiaans: "Porinetia Farani"), die voormalige Frans-Oseanië, is ’n oorsese gebied van Frankryk in die Stille Oseaan en Oseanië wat tot Polinesië behoort. Frans-Polinesië bestaan uit 5 argipels met 118 geologies verspreide eilande en atolle. Dit het ’n oppervlakte van 4 167 km² in ’n gebied van 4 000 000 km² en het in 2012 ’n bevolking van 268 270 gehad.

Frans-Polinesië lê noordoos van Nieu-Seeland, oos van die Cookeilande, suidoos van Kiribati en wes van die Pitcairneilande. Die hoofeiland is Tahiti, met die hoofstad en grootste stad Papeete. Die Mururoa-ringeiland is veral bekend vir Franse kernwapentoetse.

Die gebied word in vyf eilandgroepe verdeel: die Geselskapseilande (wat uit die Bowindse en Benedewindse Eilande bestaan), die Tuamotu-argipel, Gambier-, Marquesas- en Austraaleilande. Van die 118 eilande en atolle word 67 bewoon.

Tahiti, wat onder die Geselskapseilande val, is die digs bevolkte eiland en die setel van die gebied se hoofstad, Papeete. Dit het meer as 68% van die eilande se bevolking. Hoewel Clippertoneiland nie ’n integrale deel van die gebied is nie, is dit tot in 2007 van Frans-Polinesië af bestuur.

Ná die Groot Polinesiese Migrasie het Europese ontdekkingsreisigers Frans-Polinesië op verskeie geleenthede besoek. Handelaars en walvisvangers het ook die eilande aangedoen. Frankryk het die gebied in 1842 oorgeneem en ’n Franse protektoraat gestig met die naam Franse Nedersettings in Oseanië ("Établissements français d'Océanie, EFO)".

In 1946 het dit ’n oorsese gebied geword en het Polinesiërs stemreg gekry. In 1957 is die "EFO" hernoem tot Frans-Polinesië. Sedert 28 Maart 2003 is dit ’n oorsese kollektiwiteit van die Franse Republiek en in 2004 het dit administratiewe outonomiteit gekry.

Frans-Polinesië is een van die laaste plekke op aarde wat bewoon geraak het. Wetenskaplikes glo die Groot Polinesiese Migrasie het omstreeks 1500 v.C. plaasgevind toe Austronesiërs eilande in die suidelike Stille Oseaan gaan soek het deur sterre vir navigasie te gebruik. Die eerste eilande wat bewoon was, is die Marquesaseilande, omstreeks 200 v.C. Daarna het die Polinesiërs suidweswaarts migreer en die Geselskapseilande omstreeks 300 n.C. betrek.

Kontak met die eerste Eurpeërs het in 1521 plaasgevind toe die ontdekkingsreisiger Ferdinand Magellaan, in diens van die Spaanse kroon, Puka Puka in die Tuamotu-argipel gesien het. In 1772 het die Nederlander Jacob Roggeveen op Bora Bora in die Geselskapseilande afgekom.

Die Britse ontdekkingsreisiger Samuel Wallis het Tahiti in 1767 besoek, die Fransman Louis Antoine de Bougainville in 1768 en die Brit James Cook in 1769. In 1772 het die onderkoning van Peru, Manuel de Amat y Junient, ’n paar ekspedisies na Tahiti gereël onder aanvoering van Domingo de Bonechea, wat die eerste Europeër was wat al die groot eilande anderkant Tahiti verken het. ’n Spaanse nedersetting is in 1774 vir ’n kort ruk gevestig en kaarte het die naam "Isla de Amat" vertoon, ter ere van onderkoning Amat.

Christelike sendelinge het op die eilande begin aankom. Protestante van die Londense Sendinggenootskap het hulle in 1797 permanent in Polinesië gevestig.
Koning Pomare II moes in 1803 na Moorea vlug; hy en sy onderdane is in 1812 gekersten. Franse Katolieke sendelinge het in 1834 op Tahiti begin aankom; hul verbanning in 1836 het daartoe gelei dat Frankryk in 1838 kanonneerbote daarheen gestuur het. In 1842 is Tahiti en Tahuata tot ’n Franse protektoraat verklaar om Katolieke sendelinge in staat te stel om onverhinderd te werk. Die hoofstad, Papeete, is in 1843 gestig. In 1880 het Frankryk Tahiti geannekseer en die status verander van ’n protektoraat na ’n kolonie.

Die verskillende eilandgroepe is eers in 1889 verenig met die vestiging van ’n Franse protektoraat. In die 1880s het Frankryk beslag gelê op die Tuamotu-argipel, wat voorheen aan die Pomare-dinastie behoort het, sonder om dit amptelik te annekseer. Nadat dit Tahuata in 1842 ’n protektoraat gemaak het, het hulle al die Marquesaseilande as Frans beskou. In 1885 het Frankryk ’n goewerneur en algemene raad aangestel en so die administrasie vir ’n kolonie gevestig. Die eilande Rimatara en Rurutu het in 1888 vergeefs Britse beskerming gevra, en is dus in 1889 deur Frankryk geannekseer. Die gebied se eerste amptelike naam was Nedersettings in Oseanië, en in 1903 is dit verander na Franse Nedersettings in Oseanië.

In 1946 het Polinesiërs Franse burgerskap gekry en die eilande se status is verander na oorsese gebiede; in 1957 is die naam verander na Frans-Polinesië.

In 1962 het Frankryk se vorige kerntoetsterrein, Algerië, onafhanklik geword en die Moruroa-atol in die Tuamotu-argipel is gekies as die nuwe toetsterrein; toetse is van 1974 af daar uitgevoer. In 1977 is gedeeltelike interne outonomie aan Frans-Polinesië toegeken, en in 1984 is die outonomie uitgebrei. Frans-Polinesië het in 2003 ’n volle oorsese kollektiewe gebied van Frankryk geword.

In September 1995 het Frankryk wydverspreide besware laat opklink toe hy kerntoetse by die Fangataufa-atol hervat ná ’n moratorium van drie jaar. Die laaste toets was op 27 Januarie 1996. Op 29 Januarie 1996 het Frankryk aangekondig hy sal nie meer kernwapens toets nie.

Tussen 1946 en 2003 het Frans-Polinesië die status "oorsese gebied" (Frans: "territoire d'outre-mer") gehad. In 2003 het dit ’n "oorsese kollektiewe gebied" ("collectivité d'outre-mer") geword en in 2004 ’n "oorsese land binne die Republiek" ("pays d'outre-mer au sein de la République", maar sonder ’n geregtelike aanpassing van sy status.

Frans-Polinesië het vyf administratiewe onderafdelings ("subdivisions administratives"):

Volgens die 2012-sensus was die bevolking 268 270, van wie 68,5% op Tahiti gewoon het. Die stedelike gebied van Papeete het 133 627 inwoners gehad.

Met die 2007-sensus is 87,3% van mense wat in Frans-Polinesië gewoon het daar gebore, 9,3% in metropolitaanse Frankryk, 1,4% in oorsese Frankryk buite Frans-Polinesië en 2% in ander lande.

Met die 1988-sensus, die laaste keer dat mense oor hul etnisiteit uitgevra is, was 66,5% van die bevolking etnies ongemengde Polinesiërs, 7,1% etnies gemengde Polinesiërs, 11,9% Europees (meestal Frans), 9,3% van gemengde Franse en Polinesiese herkoms en 4,7% Oos-Asiaties (meestal Chinees).

Frans is die enigste ampstaal in Frans-Polinesië, hoewel Tahitiaans en ander Polinesiese tale volgens ’n wet van 1996 "gepraat mag word". Op die vraag met die 2007-sensus watter taal die meeste tuis gepraat word, het 68,5% van die mense van 15 en ouer geantwoord Frans; 24,2% Tahitiaans; 2,6% Marquesaans; 1,5% Tuamotuaans; 1,3% een van die Australiese tale; 1% ’n Chinese dialek; en 0,9% ’n ander taal.

Altesaam 94,7% van mense van 15 of ouer kon Frans praat, lees en skryf, terwyl net 2% geen kennis van die taal gehad het nie. Altesaam 86,4% het die een of ander kennis van ’n Polinesiese taal gehad, terwyl 13,6% geen kennis gehad het nie.

Die grootste deel van die bevolking is Christene: 54% behoort tot verskeie Protestantse kerke, veral die Maói Protestantse Kerk; 30% is Rooms-Katoliek. Die Kerk van Jesus Christus van die Heiliges van die Laaste Dae het in 2012 altesaam 21 884 lede gehad. Daar was in 2014 sowat 3 000 Jehovah se Getuies in Tahiti.



</doc>
<doc id="49965" url="https://af.wikipedia.org/wiki?curid=49965" title="Georgiese skrifte">
Georgiese skrifte

Die Georgiese skrifte is die drie skryfstelsels wat gebruik word om Georgies mee te skryf: Asomtawroeli, Noeschoeri en Mchedroeli. Hul letters stem ooreen en het dieselfde name en alfabetiese volgorde. Al drie alfabette is eenkasstelsels (hulle het nie aparte bo- en onderkasletters nie). Hoewel al drie nog gebruik word, word Mchedroeli aanvaar as die standaard vir Georgies en die ander Kartweliese tale.
Die moderne skrifte het 33 letters. Hulle het oorspronklik 38 gehad, maar vyf het in onbruik geraak.

Die Georgiese Koninkryk van Iberië is in die 330's n.C. tot die Christendom bekeer. Kenners glo die ou Georgiese alfabet, Asomtawroeli, wat op die Latynse alfabet geskoei is, was nodig om godsdienstige leesstof toegankliker vir die Georgiërs te maak. Dit het in die 4de of 5de eeu gebeur. Die oudste voorbeeld van dié alfabet is ’n inskripsie uit 430 n.C. in ’n kerk in Betlehem.

Asomtawroeli (ასომთავრული, "hoofletters") is afgelei van "aso" (ასო, "letter") en "mtawari" (მთავარი, "hoof"). Ondanks die Georgiese naam was dit ook ’n eenkasstelsel, nes die moderne Georgiese alfabet.

Dié alfabet word deesdae soms vir hoofstukname in boeke gebruik, of as hoofletters in ’n groter lettertipe saam met letters van een van die ander twee alfabette.

Nnoeschoeri (ნუსხური "klein, onderkas") het in die 9de eeu vir die eerste keer sy verskyning gemaak. Dit is veral in die kerk gebruik.
Die huidige alfabet, Mchedroeli (მხედრული, "militêr"), het in die 11de eeu sy verskyning gemaak. Dit is vir niekerklike doeleindes gebruik tot in die 18de eeu, toe dit die Choetsoeri-styl (wat die vorige twee alfabette gebruik het) vervang het.

Nes die ander twee alfabette het Mchedroeli nie aparte hoofletters nie. Sommige moderne skrywers het egter ’n soort tweekasstelsel geskep deur Asomtawroeli-letters as hoofletters te gebruik, soortgelyk aan die Choetsoeri-styl. Ander skep hoofletters deur sommige letters in ’n groter lettertipe te gebruik.

Die tabel hier onder bevat net die 33 letters in die moderne Mchedroeli-alfabet en nie dié wat in onbruik is nie. "Nasionaal" is die amptelike transliterasiestelsel van die Georgiese regering, terwyl "Laz" die amptelike stelsel in Noordoos-Turkye is vir die taal Laz.





</doc>
<doc id="49969" url="https://af.wikipedia.org/wiki?curid=49969" title="Halle, Sakse-Anhalt">
Halle, Sakse-Anhalt

Halle is die grootste stad in die Duitse deelstaat van Sakse-Anhalt. Die amptelike naam van die stad is Halle (Saale).


</doc>
<doc id="49971" url="https://af.wikipedia.org/wiki?curid=49971" title="Halle (dubbelsinnig)">
Halle (dubbelsinnig)

Halle kan verwys na:



</doc>
<doc id="49977" url="https://af.wikipedia.org/wiki?curid=49977" title="Van Dis in Zuid-Afrika">
Van Dis in Zuid-Afrika

Van Dis in Zuid-Afrika is 'n dokumentêre-reeks wat in 2008 deur die Nederlandse publieke uitsaaier VPRO vervaardig is. Die reeks bestaan uit sewe episodes en handel oor Suid-Afrika na die afskaffing van Apartheid. Dit word aangebied deur Adriaan van Dis ("Van Dis"), 'n Nederlandse skrywer wat reeds voor apartheid baie deur Suid-Afrika gereis het. Die reeks is met baie pryse in Nederland bekroon.


Die stem oor is Nederlands, die gesprekke is dikwels in Afrikaans, Engels of 'n swart-taal met Nederlands onderskrifte.



</doc>
<doc id="49979" url="https://af.wikipedia.org/wiki?curid=49979" title="VPRO">
VPRO

Omroepvereniging VPRO is 'n Nederlandse publieke TV- en radio-uitsaaier. Hulle TV-kanale staan bekend as: "Nederland 1", "Nederland 2" en "Nederland 3". Hulle saai ook die volgende radiostasies uit: "Radio 1", "3FM", "Radio 4", "Radio 5" en "Radio 6".

Die uitsaaier het op 29 Mei 1926 as 'n protestantse omroeper tot sand gekom. Die naam V.P.R.O. is oorspronklik afgelei van die afkorting vir "Vrijzinnig Protestantse Radio Omroep".

In die 1950's en 1960's het die uitsaaier meer "liberaal" begin raak. Die afkorting VPRO is behou, maar die betekenis daarvan het verval. Hulle was die eerste uitsaaier wat 'n naakte vrou, Phil Bloom in 1967, op Nederlande televisie vertoon het. Hulle word steeds as 'n kulturele radikale mediaorganisasie gesien.



</doc>
<doc id="49983" url="https://af.wikipedia.org/wiki?curid=49983" title=".dm">
.dm

.dm is die agtervoegsel vir domeinname van die eiland Dominica in die Karibiese See.

Subdomeine kan geregistreer word onder:




</doc>
<doc id="49984" url="https://af.wikipedia.org/wiki?curid=49984" title=".do">
.do

.do is die agtervoegsel vir domeinname wat vir die Dominikaanse Republiek bedoel is.




</doc>
<doc id="49985" url="https://af.wikipedia.org/wiki?curid=49985" title=".ee">
.ee

.ee is die agtervoegsel van domeine van webtuistes in Estland.




</doc>
<doc id="49986" url="https://af.wikipedia.org/wiki?curid=49986" title="Nieu-Kaledonië">
Nieu-Kaledonië

Nieu-Kaledonië (Frans: "Nouvelle-Calédonie" vir "Nieu-Skotland") is 'n oorsese gebied van Frankryk in die Stille Oseaan en lê in Melanesië. Nieu-Kaledonië bestaan uit drie provinsies met 'n oppervlakte van 18 576 km² en het 'n bevolking van 256 000 in 2012 gehad.

Nieu-Kaledonië lê oos van Australië, noord van Nieu-Seeland, suid van Vanuatu en suidwes van Fidji. Die hoofstad en grootste stad is Nouméa. Die Nieu-Kaledoniese Koraalrif het sedert 2008 die status van Unesco-wêrelderfenis. Die Matteus- en Hunter-eilande word deur Frankryk en Vanuatu opgeëis.

Die ekonomie van Nieu-Kaledonië steun op die ontginning van nikkelerts en toerisme, maar is tegelykertyd op Franse subsidies ter waarde van jaarliks VSA-$1,48 miljard aangewese.

Volgens die Ooreenkoms van Nouméa, wat op 5 Mei 1998 onderteken en op 8 November van dieselfde jaar in 'n referendum deur Nieu-Kaledoniese kiesers goedgekeur is, is Nieu-Kaledonië 'n oorsese gebied van Frankryk met selfregering. Die politieke status van Nieu-Kaledonië as sogenaamde "Collectivité sui generis" word deur die artikels 76 en 77 van die Franse grondwet gedefinieer. In ooreenstemming met hierdie artikels is in November 2018 'n stemming oor die onafhanklikheid van die gebied gehou. 56,4 persent van die stemgeregtigde bevolking van 175 000 het die voorstel voorwerp, 43 persent was ten gunste van 'n onafhanklikwording. 

Die onafhanklikheidsbeweging word veral deur etniese (Melanesiese) Nieu-Kaledoniërs gesteun wat tans nog net sowat veertig persent van die totale bevolking verteenwoordig. Meer as 'n derde van die bevolking is nasate van Franse setlaars en bannelinge (sogenaamde "Caldoches") of onlangse Franse immigrante ("Métropolitains"). Daarnaas het immigrante van ander Suidsee-eilande, Viëtnamese en Indonesiërs hulle hier gevestig van wie baie Franse burgerskap aanvaar het.


</doc>
<doc id="49990" url="https://af.wikipedia.org/wiki?curid=49990" title="Wallis en Futuna">
Wallis en Futuna

Wallis en Futuna (Frans: "Wallis-et-Futuna", Fakauvea en Fakafutuna: "Telituale o Uvea mo Futuna") is 'n oorsese gebied van Frankryk in die Stille Oseaan en lê in Polinesië. Die gebied bestaan uit drie tradisionele koninkryke met 'n oppervlakte van 142,42 km² en het 'n bevolking van 15 500 in 2014 gehad.

Wallis en Futuna lê in die noordweste van Fidji, in die suide van Tuvalu en in die weste van Samoa. Die hoofstad en grootste stad is Matāʻutu.


</doc>
<doc id="49993" url="https://af.wikipedia.org/wiki?curid=49993" title="Guadeloupe">
Guadeloupe

Guadeloupe is 'n oorsese gebied van Frankryk in die Karibiese See en vorm saam met Martinique die Franse Antille. Die eiland lê in Noord-Amerika tussen die Atlantiese Oseaan en die Karibiese See in die noorde van Dominica, in die ooste van Montserrat en in die suide van Antigua en Barbuda.

Guadeloupe het 'n bevolking van 405 739 in 2013 gehad en het 'n oppervlakte van 1 628 km². Die hoofstad en grootste stad is Basse-Terre.


</doc>
<doc id="49995" url="https://af.wikipedia.org/wiki?curid=49995" title="Martinique">
Martinique

Martinique is 'n oorsese gebied van Frankryk in die Karibiese See en vorm saam met Guadeloupe die Franse Antille. Die eiland lê in Noord-Amerika tussen die Atlantiese Oseaan en die Karibiese See in die noorde van St. Lucia en in die suide van Dominica.

Martinique het 'n bevolking van 386 486 in 2013 gehad en het 'n oppervlakte van 1 128 km². Die hoofstad en grootste stad is Fort-de-France.


</doc>
<doc id="49997" url="https://af.wikipedia.org/wiki?curid=49997" title="Mierleeu">
Mierleeu

Die mierleeu of gewone mierleeu ("Myrmeleon formicarius") is 'n insek uit die familie Myrmeleontidae. Die insek is bekend vir die tregtervormige gaatjies, tot 50 mm in deursnee en diepte, wat hulle in hul larwe-stadium grawe om miere mee te vang.




</doc>
<doc id="50002" url="https://af.wikipedia.org/wiki?curid=50002" title="Bloedgroep">
Bloedgroep

'n Bloedgroep is 'n klassifikasie van bloed bepaal deur die aanwesigheid of afwesigheid van bepaalde molekules ('antigene') op die buitekant van die membraan van die rooibloedselle.

Karl Landsteiner het in 1900 die uiteenlopende gevolge van bloedoortappings ondersoek en die ABO-groeperingstelsel voorgestel. Later is die Rhesusfaktor ook bygevoeg.

In die ABO-stelsel word 'n indiwidu se bloedgroep bepaal deur die kombinasie van A en B gene wat hy van moeder en vader ontvang. Elke ouer kan afhangende van sy/haar bloedgroep 'n A of 'n B of 'n afwesige geen (O) oordra.

Sodoende word 9 moontlikhede bepaal (met die resulterende vier bloedgroepe van die kind tussen hakies):

Op dieselfde wyse word die rhesus geen oorgedra met die volgende variasies.

'n Persoon produseer teenliggame teen die gene wat hy self nie het nie.

Sodoende kan iemand met die O-bloedgroep (geen gene nie) vir almal bloed skenk, maar slegs O-bloed ontvang.

Aan die ander kant kan iemand met die AB+ bloedgroep (geen teenliggaampies nie) enige bloed ontvang, maar slegs skenk aan AB+ ontvangers

Huidig is tot 40 funksies bekend wat verantwoordelik is vir oorplantingverwerping indien alle weefselantigene in ag geneem word in die bepaling van verenigbaarheid. Daar is ook ander rooisel-antigene wat bekend is om verenigbaarheid in 'n sekere mate te bepaal. Hierdie tipe antigene word meer belangrik in mense wat herhaaldelik bloedoortappings moet ondergaan, want hul liggame ontwikkel toenemende weerstand teen bloed van ander mense. Daar is reeds 15 tot 19 bekende bloedgroepstelsels geïdentifiseer, wat gekenmerk word deur 400 bekende rooibloedsel-antigene. In die Rhesus-faktortipering kan teoreties tot 300 opgespoor word.




</doc>
<doc id="50004" url="https://af.wikipedia.org/wiki?curid=50004" title=".es">
.es

.es is die agtervoegsel van domeinname vir Spanje.

Hierdie .es-domeinname word deur "ESNIC" uitgegee, wat ook aanspreeklik is vir die topvlak-domein 'es'.



</doc>
<doc id="50005" url="https://af.wikipedia.org/wiki?curid=50005" title=".fi">
.fi

.fi is die agtervoegsel van Finse domeinname.

Hierdie .fi-domeinname word deur FICORA (die "Finnish Communications Regulatory Authority") uitgegee, wat ook vir die topvlak-domein 'fi' aanspreeklik is.



</doc>
<doc id="50006" url="https://af.wikipedia.org/wiki?curid=50006" title=".fj">
.fj

.fj is die agtervoegsel van domeinname van Fidji.




</doc>
<doc id="50007" url="https://af.wikipedia.org/wiki?curid=50007" title="Lughawe Phu Cat">
Lughawe Phu Cat

Lughawe Phu Cat (Viëtnamees: "Sân bay Phù Cát") is 'n lughawe in Viëtnam. Die lughawe lê 30 km suid van Quy Nhon, in die provinsie Binh Dinh en is die tuiste van die Viëtnamese lugredery, Vietnam Airlines.

Die Lughawe aanloopbaan lengte is 3 000 meter. Die lughawe kan 0,5 miljoen passasiers per jaar bedien.


</doc>
<doc id="50008" url="https://af.wikipedia.org/wiki?curid=50008" title="Phu Bai Internasionale Lughawe">
Phu Bai Internasionale Lughawe

Phú Bài Internasionale Lughawe (Viëtnamees: "Sân bay Quốc tế Phú Bài") is 'n lughawe in Viëtnam. Die lughawe lê 16 km suid van Huế, in die Thừa Thiên-Huế provinsie en is die tuiste van die Viëtnamese lugredery, Vietnam Airlines.

Die lughawe se aanloopbaan is 2670 meter lank. Die lughawe kan 2 miljoen passasiers per jaar hanteer.


</doc>
<doc id="50011" url="https://af.wikipedia.org/wiki?curid=50011" title="Archon">
Archon

Archon, meervoud archonte, (Grieks: ἄρχων, meervoud ἄρχοντες) is 'n Griekse term wat "bewindhebber" of "heer" beteken, en wat steeds by geleentheid aangewend word as die titel vir 'n publieke ampsdraer. Dit is die manlike onvoltooide deelwoord van die werkwoordstam ἀρχ-, wat beteken "om te regeer", en is afgelei van dieselde wortel as "monarg", "hiërargie en anargie".

In die vroeë letterkundige periode van antieke Griekeland is die hoofmagistraat van verskeie Griekse stadstate 'n "archon" genoem. In Romeinse terme, het die raad van "archonte" by wyse van "potestas" regeer, terwyl die "basileus" ("koning") beskik het oor "auctoritas".

In Athene het 'n stelsel van nege saamverkose archonte ontwikkel, gelei deur drie onderskeie afgevaardigdes oor die siviele, militêre en godsdienstige sake van die staat: met die drie ampsdraers wat onderskeidelik die "eponieme archon" heet ("Ἐπώνυμος ἄρχων;" of nominale regent, wat sy naam verleen het aan sy ampsjaar), die "polemarchos" ("krygsregent"), en die "archon basileus" ("koningsregent"). Oorspronklik is hierdie ampte gevul deur die aristokrasie deur verkiesings elke dekade. Tydens hierdie periode was die eponieme archon die hoofmagistraat, die polemarchos was die aanvoerder van gewapende magte, en die archon basileus was verantwoordelik vir die siviele godsdienstige reëlings, insluitend baie van die geregshowe. Ná 683 v.C. is die ampte vir slegs 'n enkele jaar beklee, terwyl die jaar volgend op die archōn epōnymos vernoem is. Etlike antieke kalenderstelsels het tewens nie hul jare opeenvolgend aangedui nie.


</doc>
<doc id="50012" url="https://af.wikipedia.org/wiki?curid=50012" title="Skerwegerig">
Skerwegerig

Skerwegerig, ook bekend as ostrasisme (Grieks: Εξωστρακισμός, "exo (uit)-ostrakismos") was 'n prosedure van die Atheense demokrasie waarin enige landsburger uit die stadstaat Athene verban kon word vir tien jaar. Terwyl daar by sekere gevalle duidelik publieke gramskap jeens die slagoffer geheers het, is skerwegerig ook as voorsorgmaatreël gebruik. Dit is aangewend om groot konfrontasies te ontlont tussen wedywerende politici (deur een van hulle van die toneel te verwyder), of vir verbanning van 'n potensieële tiran. 

Sodoende is iemand wat as 'n bedreiging vir die staat beskou is geneutraliseer. Van deurslaggewende belang is dat daar geen verband tussen skerwegerig en regsgerig was nie. Daar was geen aanklag of verdediging nie, en die verbanning was nie 'n daadwerklike strafmaatreël nie; dit was bloot 'n bevel van die Atheense bevolking dat een van hul getal vir tien jaar afwesig moes wees.

Die maatreël moet onderskei word van die moderne gebruik van die terme "ostraseer" of "ostrakeer", wat oor die algemeen verwys na informele uitsluitingswyses van 'n groep deur vermyding. 'n Sosiaal antropologiese voorbeeld van skerwegerig is die voor-koloniale Australiese aboriginale sosiale ekspulsie van stamlede, wat soms selfs tot die dood gelei het.


</doc>
<doc id="50015" url="https://af.wikipedia.org/wiki?curid=50015" title="Staat Palestina">
Staat Palestina

Palestina (Arabies: فلسطين, "Filasṭīn"), amptelik die Staat Palestina (Arabies: دولة فلسطين, "Dawlat Filasṭīn"), is 'n land met omstrede status, geleë in Wes-Asië, en word deur Israel beset en geëis. Die Staat Palestina is deur die Palestynse Bevrydingsorganisasie verklaar op 15 November 1988 en word deur meer as 134 lande erken. Op 31 Oktober 2011 het Palestina 'n lid van Unesco geword en op 29 November 2012 het die Algemene Vergadering van die Verenigde Nasies met 'n groot meerderheid vir die opname van Palestina as waarnemer gestem. Palestina bestaan uit die Gasastrook en die Wesoewer.

Sedert die begin van die Palestynse Burgeroorlog tussen die Fatah en Hamas is die Grondgebiede verdeel: Die Fatah beheer die Wesoewer, terwyl die Hamas die Gasastrook regeer. Die Fatah is 'n lid van die Palestynse Bevrydingsorganisasie, maar nie die Hamas nie. Nes die Suid-Afrikaanse ANC en die Namibiese SWAPO is die Fatah 'n lid van die Sosialistiese Internasionaal (SI), terwyl die Hamas deur verskeie lande as 'n terroristiese organisasie gelys word.

Die PLO het op 15 November 1988 in Algiers die onafhanklikheid van die Staat Palestina met Jerusalem as hoofstad verklaar, wat deur 137 (van 'n total van 193) VN-lidlande erken word en geniet sedert 2012 die status as 'n waarnemer-land sonder lidmaatskap in die Verenigde Nasies – wat die erkenning van staatskap impliseer. Dit is 'n lidland van die Arabiese Liga, Organisasie van Islamitiese Samewerking, G77 en die Internasionale Olimpiese Komitee asook ander internasionale organisasies.

Die gebied wat om tussen die Middellandse See en die Jordaanrivier uitstrek, het in die loop van sy veelbewoë geskiedenis verskeie name gehad. Een van die algemeenste name was Palestina, wat ontleen is aan die Filistyne, wat aan die suidkus gewoon het en by herhaling aanvalle gedoen het op die bevolking dieper die binneland in.

Die Griekse reisiger en geskiedskrywer Herodotos (ca. 485–430 v.C.) het die gebied Sirië "hê palaistine" genoem en daarmee bedoel die Filistynse Sirië om dit van die Feniciese Sirië te onderskei. Volgens opgrawings in die omgewing van Filistia hou die Filistynse pottebakkerswerk verband met die van beskawings uit die omgewing van die Egeïese See en daar word aanvaar dat die Filistyne van hier opgetrek het na Egipte, waaruit hulle verdryf is.

In die tempel van Ramses III van Egipte naby Thebe is inskripsies gevind wat vertel van die koning se veldtog teen invallende seevolke (omstreeks 1190 v.C.), onder wie die Filistyne of "prst", soos dit in die ou tekste aangegee is ("r" verteenwoordig die "l"- klank). Die Filistyne het hulle hierop aan die suidkus van Palestina gaan vestig, hoofsaaklik in die stede Gasa, Gat, Ashdod, Ashkelon en Ekron.

Naas die naam Palestina, wat nie in die Bybel voorkom nie, word Kanaän dikwels gebruik. In die engste sin beteken Kanaän "handelaar", wat op een van die kenmerkende bedrywe van die Kanaänitiese bevolking slaan. In breër sin dui die naam op die gebied Siro-Palestina (Amarna-briewe).

Die Perse het hierdie provinsie van hulle magtige Persiese Ryk Jehud genoem, en die naam Juda is daarna deur tal le veroweraars gebruik. Die Romeinse keiser Hadrianus (117–138) het Palestina as amptelike naam ingevoer en daarmee die Gebied van die Jode (Judea) direk misken.

Uit argeologiese vondste blyk dit dat Palestina reeds sedert die Vroeë Steentydperk (250 000 v.C.) bewoon was. Eers baie duisende jare later, in die tydperk omstreeks 3000 v.C., was daar sprake van 'n bloeiende beskawing toe die Semitiese volke (die Kanaäniete) die gebied binnegetrek het. Die tydvak 3000 tot 1200 v.C. staan dan ook bekend as die Kanaänitiese Bronstydperk.

Die invalle van die Amoriete, 'n volk-oorspronklik van Mesopotamië afkomstig, het 'n einde gebring aan hierdie Kanaänitiese beskawing. In 1700 v.C. was daar opnuut sprake van 'n hoë beskawing waarby die verskyning van kleiner stadstaatjies opgetree het. Tot die belangrikste nedersettings het behoort Hasor, Megiddo, Sigem, Hebron, Jebus (die latere Jerusalem), Jerigo, Geser, Bet-Sjean en Lagis.

'n Baie groot gedeelte van die geskiedenis van Ou Palestina word omvat deur die Bybelse tydperk. Deur die bestudering van hierdie geskiedenis maak 'n mens nie net kennis met die "kinders van Israel" of die afstammelinge van Jakob nie, maar ook met talle volke wat die gebied bewoon en in 'n sekere stadium beheers het.

Daar moet in 'n mate grootliks staatgemaak word op Bybelverhaling om die geskiedenis van Palestina te rekonstrueer, hoewel die Bybelboeke nie as geskiedkundige dokumente beskou moet word nie. Dit is dikwels nie duidelik wat verhaling en wat historiese feite is nie. Die boeke Josua, Rigters, 1-2 Samuel, 1-2 Konings en 1-2 Kronieke, asook die boeke van die profete (Jesaja, Jeremia, Esegiël en die 12 kleiner profete) lewer egter wel historiese gegewens. Ook dokumente uit die Feniciese, Filistynse, Assiriese en Babiloniese geskiedenis bring soms helderheid, terwyl ook die argeologie belangrike inligting bevat. Uit die beskikbare gegewens kan afgelei word dat die Hebreërs, ’n Semitiese groep waartoe Abraham behoort het, in omstreeks 2000 v.C. uit Mesopotamië weggetrek en hulle in Palestina (Kanaän) gevestig het. Na verloop is die land deur hongersnood getref en Abraham se kleinseun, Jakob, het met sy 12 seuns getrek na Egipte, waar die Hyksos sedert 1675 v.C. die bewind gevoer het.

Toe hulle in ongeveer 1580 v.C. tot 'n val kom, het die posisie van Jakob se nakomelinge, die Israeliete, drasties agteruitgegaan en hulle is gedwing om slawediens vir die Egiptenare te verrig. Onder leiding van Moses het die Israeliete in omstreeks 1300 v.C. uiteindelik die Egiptiese juk afgewerp en na 'n jarelange tog deur die woestyn het hulle die "Beloofde Land" (Kanaän) bereik.

Hulle het nou onder leiding gestaan van Josua, wat Moses opgevolg het, en kennis gemaak met die Kanaäniete, wat 'n gedugte mag was sodat hulle die land nie sonder meer kon inneem nie. Die botsing met die Kanaäniete was nie net tot militêre gebied beperk nie; ook op godsdienstige gebied het die partye slaags geraak. Die Kanaäniete het veelgodery beoefen en landbou- en vrugbaarheidsgode aangehang, terwyl die Israeliete 'n monoteïstiese god, JHWH, gehad het.

Die geskiedenis van Palestina is gekenmerk deur die wrywing wat daar tussen die tradisionele godsdienste van die vroegste tye af en die God van Israel ontstaan het. Die veroweraars van Palestina het dikwels vreemde kultusse aan die Jode opgedwing, wat onder meer gelei het tot die vryheidsoorlog wat onder Mattathias teen die Siriërs gevoer is. Dikwels het die Israeliete egter self die vreemde gode aangehang en Salomo het by geleentheid op die Olyfberg 'n hoogte gebou vir die afgod Kamos van die Moabiete en vir Molog van Ammon. Om die Israelitiese volk tot eensgesindheid te probeer bring, het daar aan die begin van die 12de eeu v.C. talle rigters na vore getree. 'n Eensgesinde front was egter nie maklik te verkry nie, aangesien daar 12 stamme was met elk sy eie gebied.

Onder die vroulike rigter Debora is die Kanaäniete by Megiddo verslaan, maar daar was ook ander gedugte vyande in die gebied woonagtig. Die Filistyne het voortdurend na die hooglande opgetrek en met die Israeliete slaags geraak. Hulle het ’n hoë mate van beskawing geken en het 'n sterk invloed op die Palestynse geskiedenis uitgeoefen. Hulle het die kuns van ystersmeltery in die land ingevoer en het lank die monopolie in ysterwapens gehad.

In 1 Sam. 13:19-22 word beskryf Hoe daar geen smid in die hele Israel was nie en dat almal hulle byle, pikke en ploegskare na die Filistyne moes bring om dit te laat skerp maak. Tydens die bewind van Dawid is die Filistyne beslissend verslaan (2 Sam. 5:25), hoewel dit nie die einde van die onrus beteken het nie (1 Kon. 16:15). Toe die Israeliete Palestina binnegetrek het, was hulle 'n herdersvolk, maar langsaam het die landbou hulle vernaamste bron van inkomste geword.

Die bevolking het geleidelik gegroei en hulle moes af hoe meer grond bekom. Dit het beteken dat hulle oor 'n grater gebied versprei geraak het, dikwels ten koste van die bewoners, wat verjaag is. Die stryd teen die Filistyne kan dan ook gesien word in die lig van migrerende bevolkingsgroepe, die van die laagland na die hoogland en die van die hoogland na die laagland. Na die tyd van die rigters het die tyd van die konings aangebreek.

Saul het in omstreeks 1067 v.C. koning geword en 'n groot deel van die land onder sy beheer gebring, maar kon nie daarin slaag om die Filistyne volkome te onderwerp nie. Onder koning Dawid (ca. 1000–960 v.C.), met sy hoofstad te Jerusalem, het slegs 'n gedeelte van die kus in die hande van die Filistyne (in die suide) en die Feniciërs (in die noorde) gebly. Dawid het die mag van Israel selfs so ver uitgebrei dat hy die belangrike handelsroetes van Arabië en Mesopotamië beheer het.

Onder Dawid se seun Salomo (ca. 961–920 v.C.) het 'n egte outokratiese monargie in Palestina tot stand gekom. Die boerebevolking moes swaar belastings betaal om die vele bouwerke, onder meer die tempel en 'n pragtige paleis, te finansier. Bowendien het die staande leër van huursoldate en 'n uitgebreide amptenary 'n groot las op die bevolking gelê. As gevolg van die onrus wat hierdeur ontstaan het, asook die verskille wat daar tussen die noorde en die suide bestaan het, het daar kort na die dood van Salomo (ca. 920 v.C.) ’n breuk gekom.

Die koningshuis van Dawid het in die suide geregeer terwyl die koningshuls van Omri in die noorde aan die bewind gekom het. Omri (regeer 886–874v.C.) en sy opvolgers het noue bande met die Feniciërs behou en Omri se seun Agab het met die Feniciese prinses Isebel, die dogter van Etbaäl, die koning van Sidon en priester van Astarte, getrou. Onder die despotiese bewind van hierdie koningshuis is die Feniciese verbintenis ook op godsdienstige gebied deurgevoer sodat vreemde kultusse, soos die van Baäl en Astarte, aangehang is.

Die profete Elia en Elisa het fel teen die gebruike te velde getrek en die mense gemaan om terug te keer tot die aanbidding van een god. Terselfdertyd het hulle gemaan teen die onderdrukking van die gewone man, wat nou slegs geleef het om die belasting wat die koningshuis gehef het, by te bring. Die optrede van hierdie vroeë profete het gelei tot die omverwerping van Omri se dinastie en Jehu het koning geword. Dit het egter tot gevolg gehad dat spanninge tussen Fenicië en Sirië toegeneem het. In sommige tye was Israel nou totaal beset, hoewel daar tog tye van rus was.

Na die verswakking van Sirië het die groot gevaar vir Israel uit Assirië gekom, en met die troonbestyging van Tiglat-Pileser III (745–727 v.C.) het Fenicië en die verdeelde Israel in die hande van die Assiriërs geval. In 722 v.C. is Samaria, die hoofstad van die noordelike ryk van Israel, ingeneem en van sy inwoners na Assirië weggevoer. Die suiderryk het voorlopig gespaar gebly, maar moes geweldige belastings aan die Assiriese koning betaal. In 722 v.C. het die geestelike leiding van Israel oorgegaan na Juda onder die profeet Jesaja.

Omdat Assirië so magtig was, moes Juda onder koning Menasse (697–642 v.C.) onder meer toegee aan die Assiriese eis dat 'n vreemde kultus in die tempel in Jerusalem ingestel word. Toe Assirië na die dood van Assurbanipal (625 v.C.) langsamerhand verswak, het daar onder leiding van koning Josia (639–609 v.C.) 'n hervormingsbeweging tot stand gekom. Alle plaaslike tempels is verbied en daar mog slegs in die tempel in Jerusalem geoffer word.

In plaas van Assirië het Babilon nou die groot mag geword. Juda het geweier om verdere belasting te betaal en Jerusalem is deur Nebukadnésar I (604–562 v.C.) beleër, met die gevolg dat Juda noodgedwonge aan die belastingeise moes voldoen. Teen die raad van die profeet Jeremia in het Juda sy hoop op Egipte gevestig am hom teen Babilon te help. In 588 v.C. het Nebukadnésar I Jerusalem opnuut beleër en na anderhalf jaar (in 586 v.C.) is die stad en tempel verwoes. 'n Groot deel van die bevolking is na Babilon weggevoer en daarmee het die Babiloniese ballingskap begin en daarmee ook die diaspora. Aan die Babiloniese heerskappy het 'n einde gekom toe dit deur Cyrus (Kores), koning van Persië, verower is. In 538 v.C. het hy die Jode toestemming gegee om uit Babilonië na hulle vaderland terug te keer, maar nie naastenby alle Jode het van die geleentheid gebruik gemaak nie.

Sommige het in Babilonië gebly, waar hulle hulle onder meer in Nisibus en Edessa in die noorde en in Nehardaea aan die Eufraat naby Babilon gevestig het. Ander het hulle na die Middellandse See-gebied gewend, waar hulle ’n belangrike plek in die internasionale handel sou inneem. In 458 v.C. het nag enkele duisende Jode onder leiding van die skrifgeleerde Esra uit Babilon na Jerusalem teruggekeer. Saam met Nehemia, wat stadshouer van Juda sou word, het Esra die Joodse gemeenskap volgens die voorskrifte van die Tora geherorganiseer.

Jerusalem het weer die geestelike sentrum van die Israeliete geword. Die Persiese Ryk is in die laaste helfte van die 4de eeu v.C. deur Alexander die Grote verower. Hy het 'n Griekse (of Hellenistiese) ryk opgerig wat Griekeland, feitlik die hele Asië en dele van Noord-Afrika omvat het. Met die dood van Alexander die Grote (323 v.C.) het sy ryk uiteengeval en in Asië het daar 'n Siriese Ryk onder die Seleukiede en 'n Egiptiese Ryk onder die Ptolemeërs tot stand gekom. In die 3de eeu v.C. het Palestina onder beheer van die Ptolemeërs en in 198 v.C. met hulle omverwerping onder die beheer van die Seleukiede gestaan.

Koning Antiochus IV Epiphanes het in 167 v.C. die tempel ingerig vir die Griekse god Zeus, waarteen die Joodse bevolking openlik in opstand gekom het. Onder die priester Mattathias en sy seuns het die vryheidsoorlog teen die Siriese oorheersing begin Judas die Makkabeër, 'n seun van Mattathias, het Jerusalem in 164 v.C. verower, en die Makkabeërs het uiteindelik 'n groot mate van onafhanklikheid bewerkstellig. Die sukses wat die Makkabeërs teen die Siriërs behaal het, het gelei tot die totstandkoming van die regeringshuis van die Hasmoneërs (genoem na Hasmon, die voorvader van die Makkabeërs). Hulle sukses sou egter tragies eindig deur onderlinge twis.

Aristobulus was aan die bewind, maar sy broer, die hoëpriester Hyrkanus, is deur Antipater (vader van Herodes die Grote) teen sy broer aangehits en in die stryd tussen hulle is die hulp van Rome ingeroep. Die Romeinse generaal Pompeius, wat juis Sirië verower het, het Jerusalem ingeneem en Aristobulus is deur Julius Caesar onthef en die koningskap is afgeskaf. Hyrkanus II het later regeringsbevoegdheid verkry, maar die mag agter die gebeure, Antipater, het uiteindelik oor die hele Palestina die septer geswaai.

Antipater is in 43 v.C. vermoor en Herodes die Grote het onder keiser Octavianus (later Augustus) koning van Palestina geword. Hy het ’n geweldige invloed op Palestina se geskiedenis gehad en was bekend as die bouer van pragtige geboue (sy eie paleis in Jerusalem en die Tweede Tempel), maar ook as wreedaard wat nie net sy eie drie seuns tereggestel het nie, maar ook verantwoordelik was vir die kindermoord na die geboorte van Jesus Christus.

Na Herodes se dood is die koninkryk onder drie van sy seuns verdeel, van wie Herodes Antipas en Archelaus die vernaamste gebiede bekom het. Filippus was die derde, ondergeskikte erfgenaam. Archelaus is in 6 n.C. deur die Romeinse keiser Augustus van sy troon onthef en Judea en Samaria het onder direkte beheer van Rome gekom en is deur prokurators bestuur. Onder die bekendste van hierdie prokurators was Pontius Pilatus, wat Jesus verhoor het.

Die Joodse vryheidsoorlog het in 66 n.C. uitgebreek en Romeinse versterkings is onder Vespasianus na Palestina gelei. Hy het in 69 self keiser geword en sy seun Titus het die Romeinse mag aangevoer wat Jerusalem in 70 ingeneem en verwoes het. Die tempel is toe ook met die grond gelyk gemaak. In 73 het die laaste Joodse vesting, Massada, in Romeinse hande geval. 'n Tweede Joodse opstand is in 132 deur Bar Kochba gelei, maar is ook onderdruk en hierdie keer is Jerusalem totaal verwoes en die Jode die stad belet.

Palestina sou voortaan lank onder Romeinse beheer staan en het uiteindelik onder die Oos-Romeinse Ryk of Bisantynse Ryk gekom. Hierna het dit met die opkoms van Islam afwisselend onder verskillende Islamitiese groepe se beheer gestaan, waarop daar tydens die Kruistogte 'n stryd tussen Christendom en Islam gewoed het. Palestina het uiteindelik deel van die Ottomaanse (Turkse) Ryk geword, maar is na die Eerste Wêreldoorlog as mandaatgebied aan die Verenigde Koninkryk oorhandig. In opvolging van die Balfour-verklaring en met die goedkeuring van die Verenigde Nasies (1947) is die onafhanklike Staat Israel in 1948 in die grootste deel van Palestina gestig. Op 15 November 1988 is die Staat Palestina deur die Palestynse Bevrydingsorganisasie in Algiers verkondig.





</doc>
<doc id="50017" url="https://af.wikipedia.org/wiki?curid=50017" title="Dreaming of You">
Dreaming of You

Dreaming of You is 'n album wat Tejaanse sangeres Selena in 1995 uitgereik het. Die album bereik nommer-1 op die "Billboard" Top Charts 1995-1996. Hierdie album is in beide Engels en Spaans uitgereik.


Album


</doc>
<doc id="50019" url="https://af.wikipedia.org/wiki?curid=50019" title=".fk">
.fk

.fk is die agtervoegsel van domeinname van die Falkland-eilande.




</doc>
<doc id="50020" url="https://af.wikipedia.org/wiki?curid=50020" title=".fm">
.fm

".fm"' is die agtervoegsel van domeine van webtuistes in die Gefedereerde State van Mikronesië.

Die topvlak-domein word nouliks vir webtuistes in die Gefedereerde state van Mikronesië self gebruik. Die meeste registrasies is vir webwerwe van radiostasies.

Enige persoon kan 'n fm-naam registreer. Die opbrengste gaan na die Mikronesiese owerheid.




</doc>
<doc id="50021" url="https://af.wikipedia.org/wiki?curid=50021" title=".fo">
.fo

.fo is die agtervoegsel van domeinname op die Faroëreilande.

.fo domeinname word deur die regering van die Faroëreilande uitgegee. Hulle is ook aanspreeklik is vir die topvlak-domein '.fo'.




</doc>
<doc id="50022" url="https://af.wikipedia.org/wiki?curid=50022" title=".fr">
.fr

.fr is die agtervoegsel van Franse domeinname. Net soos .re, .tf en .wf word die topvlak-domein .fr ook deur "AFNIC" beheer.

Die volgende tweedevlak-domeine is vir registrasies beskikbaar:

Naas hierdie ses tweedevlak-domeine kan "AFNIC" ook addisionele tweedevlak-domeine vir sekere sektore registreer.




</doc>
<doc id="50024" url="https://af.wikipedia.org/wiki?curid=50024" title="Karië">
Karië

Karië (van Loewiaans Karoewa wat "styl land" beteken, Antieke Grieks, Καρία) was 'n streek van wes-Anatolië, vanaf die kus van mid-Ionië (Mykale) suidwaarts tot Lycië en ooswaarts tot Frigië. 

Die inwoners van Karië, weens hul tuisland as Kariërs bekend, was reeds lank voor die Grieke in Karië aanwesig. Volgens Herodotos se beskrywing was hulle van Minoïese afkoms, terwyl die Kariërs hulself beskryf het as komende van die Anatoliese vasteland, met uitgebreide seevarende belange, en as bloedverwante van die Mysiane (Mysiërs) en die Lydiane (Lidiërs). 

Die Kariese taal is in 1980 deur John Ray ontsyfer en blyk 'n Anatoliese taal te wees, soos die naburige tale van Lisië, Lidië ens. Ook in noue verband met die Kariërs was die Lelegers, wat 'n vroeëre benaming vir die Kariërs kon wees, of vir 'n volk wat hulle in die streek voorafgegaan het en voortbestaan het as 'n ondergroep van hul gemeenskap, na bewering in 'n hoedanigheid van laer status.

Die Ioonse en Doriese Grieke het die weste daarvan gekoloniseer en het die Kariese bevolking aangevul om Grieks-oorheersde state daar te vorm. 



</doc>
<doc id="50028" url="https://af.wikipedia.org/wiki?curid=50028" title="Era van Perikles">
Era van Perikles

Die Goue Era is die benaming vir die historiese periode in klassieke Griekeland wat geduur het van min of meer die einde van die Persiese oorloë in 448 v.C. tot (volgens verskillende beskouings) die dood van Perikles in 429 v.C. of die einde van die Peloponnesiese oorlog in 404 v.C.. Perikles was 'n Atheense generaal, politikus en redenaar wat hom onderskei het onder sy uitnemende tydgenote, mense wat uitgemunt het in politiek, filosofie, argitektuur, beeldhoukuns, geskiedenis en literatuur. Hy het die kunste en literatuur aangemoedig en 'n glansrykheid aan Athene verskaf wat dit nooit in die latere geskiedenis sou ewenaar nie. Hy het 'n groot getal publieke werke van stapel gestuur en die lewenskwaliteit van die burgers verbeter. Daarom word die naam van die goue era van Athene ontleen aan hierdie belangrike figuur.

Tydens die goue era, is Atheense militêre en buitelandse sake oorwegend deur 10 "strategoi" (of generaals) bestuur, wat jaarliks verkies is deur die 10 burgerlike clans, en wie se oppergesag daagliks afgewissel is. Hierdie "strategoi" se pligte het ingesluit die beplanning van militêre veldtogte, die ontvangs van afgevaardigdes van ander state en die bestuur van diplomatieke betrekkinge. Tydens die periode waarin Ephialtes opgang gemaak het as leier van die demokratiese faksie, was Perikles sy stadhouer. Toe Ephialtes sterf in 'n sluipmoord deur persoonlike vyande, het Perikles na vore getree en is tot "strategos" verkies in 445 v.C., 'n pos wat hy deurlopend sou beklee tot sy dood in 429 v.C., altyd deur verkiesing van die Atheense Vergadering.

Perikles was 'n groot spreker; hierdie aanleg het hom tot groot voordeel in die Volksvergadering gestrek, waar sy politieke sieninge voorgelê is. Een van sy mees gewilde hervormings was om die thetes (Atheners sonder rykdom) tot publieke ampte toe te laat. Nog 'n sukses van sy administrasie was die skepping van die "misthophoria" (μισθοφορία, wat letterlik "betaalde funksie" beteken), 'n spesiale salaris vir die burgers wat die howe as jurielede bygewoon het. Op hierdie wyse was die burgers in staat om hulself toe te wy aan die publieke diens sonder om finansiële swaarkry te ervaar. Met hierdie stelsel het Perikles daarin geslaag om die juriesetels te vul (Ath. Pol. 27.3), en om aan die mense ervaring van die publieke lewe te verskaf. As Atheense bewindhebber, het hy die stad verhef tot eerste en mees belangrike "polis" van die Griekse wêreld, deurdat 'n hoogstaande kultuur en demokratiese institusies gevestig is.

Die soewereine mense het hulself regeer, en sonder tussengangers die sake van die staat in die Vergadering beslis. Die Atheense burgers was vry en was slegs onderhorigheid verskuldig aan hul wette en hul gode. Hulle het gelykheid van spraak in die Vergadering bewerkstellig: die woord van 'n arm persoon het dieselde waarde gehad as dié van 'n ryk man. Die sensoriale klasse het nie verdwyn nie, maar hul gesag was meer beperk; hulle het gedeel in die fiskale en militêre ampte, maar hulle het nie oor die gesag beskik om voorregte toe te ken nie.

Die beginsel van gelykheid wat aan alle burgers toegestaan is, het 'n inherente gevaar van bedrog meegebring, aangesien vele van hulle ongeskik was vir die uitvoering van politieke regte weens hul uiterse armmoede of kennisgebrek. Om dit te vermy, het die Atheense demokrasie haarself gewend tot die taak van bystand aan die armstes op die volgende wyses:


Ten einde die beginsel van gelykheid aan te moedig, en korrupsie en voorkeurbehandeling te bestry, was dit allerbelangrik dat bykans alle publieke ampte wat nié van spesifieke aanlegte afhanklik was nie, deur die lot aangewys word en nie deur verkiesings nie. Onder diegene wat deur die lot aan 'n politieke liggaam toegewys is, is die spesifieke amp altyd geroteer sodat elke enkele lid om die beurt in alle kapasiteite gedien het. Dit was daarop gemik om alle politieke funksies sodanig op te stel dat dit effektief gefunksioneer het, ongeag van enige amptenaar se persoonlike kapasiteit.

Hierdie maatreëls is blykbaar grootskaals toegepas aangesien sodanige getuienis gelewer is deur (onder andere) die Griekse historikus Thukydides (c. 460 - 400 v.C.), wat opmerk: "Elkeen wat geskik is om die stad te dien is vry van belemmering daartoe, hetsy weens armmoede, of weens siviele stand..."


</doc>
<doc id="50030" url="https://af.wikipedia.org/wiki?curid=50030" title="Halle, Noordryn-Wesfale">
Halle, Noordryn-Wesfale

Halle (amptelik "Halle (Westfalen)") is 'n dorp in die Duitse deelstaat van Noordryn-Wesfale, met 'n bevolking van 21 058 mense in 2009.


</doc>
<doc id="50036" url="https://af.wikipedia.org/wiki?curid=50036" title="Hyderabad, Indië">
Hyderabad, Indië

Hyderabad (Telugu: హైదరాబాద్ / "Haidarābād", Oerdoe: حیدر آباد / "Haidarābād") is 'n groot stad aan die oewer van die Musirivier en die hoofstad van die Indiese deelstaat van Andhrapradesj. Die stad lê in die suide van die land en is 'n sentrum van die Islamgeloof in Indië. Hyderabad het 'n bevolking van 4 068 611 en is die sesde grootse stad in Indië.


</doc>
<doc id="50037" url="https://af.wikipedia.org/wiki?curid=50037" title="Estuarium">
Estuarium

'n Estuarium is 'n verbrede, meestal tregtervormige riviermonding, waar soet rivierwater en sout seewater vermeng en sodoende brakwater ontstaan, en waar getyverskille waarneembaar is. Wanneer 'n rivier as 'n stelsel van aftakkings uitmond staan dit bekend as 'n delta.


</doc>
<doc id="50044" url="https://af.wikipedia.org/wiki?curid=50044" title="Ephialtes">
Ephialtes

Ephialtes (Grieks: Ἐφιάλτης) was 'n antieke Atheense politikus en vroeë leier van die demokratiese beweging. In die laat 460s v.C., het hy hervormings deurgevoer om die gesag van die Areopagos te verskraal, wat 'n tradisionele bastion van konserwatisme was. Hierdie hervorming word deur baie moderne historici geteken as die wegspringplek vir die "radikale demokrasie" waarvoor Athene beroemd sou word. Die Areopagos se gesag het ingesluit die oorsig en reëlings van ampsbekleërs, en die juridiese funksies in staatsgerigte. Hy het betaling toegeken aan publieke amptenare, die eiendomsvoorskrifte vir publieke ampsbekleding afgeskaal en nuwe kriteria vir burgerskap opgestel. Ephialtes egter, sou nie lank lewe om deel te neem aan hierdie nuwe regeringsvorm nie. In 461 v.C., is hy in 'n sluipmoord om die lewe gebring, wat aangestig is deur beswaarde oligarge, en die politieke leierskap van Athene het oorgegaan na sy stadhouer, Perikles.

Ephialtes verskyn vir die eerste keer in die historiese rekord as die "strategos" wat die Atheense vloot aanvoer in die Egeïese See in 465 v.C.. Hierna, in Augustus van 463 v.C., was hy aan die voorpunt van die kampanje om Sparta se versoek af te wys vir militêre bystand om 'n heloteopstand te onderdruk. Kimon, die leidende Atheense politikus van die tyd, was sterk pro-Spartaans en het 'n afvaardiging vir bystand bepleit, menend dat "Griekeland nie aan lamlegging blootgestel moet wees nie, nòg dat hul eie stad van haar spanmakker ontneem word." Ephialtes intussen, het aangevoer dat Sparta en Athene natuurlike teenstaanders was, en dat Athene haar moes verbly oor Sparta se rampspoed eerder as om bystand te verleen. Kimon het egter in die debat geseëvier, en het vertrek na Sparta met 4,000 hopliete.

Omtrent hierdie tyd, het Ephialtes en sy politieke bondgenote die Areopagos in hul visier gebring, 'n raad saamgesteld uit voormalige archonte, wat tradisioneel 'n konserwatiewe magsgroepering was. Volgens Aristoteles en sekere moderne historici, is Athene, sedert ongeveer 478 v.C., geregeer by wyse van 'n informele "Areopagiete grondwet", onder die leierskap van Kimon. Ephialtes het sy kampanje teen hierdie liggaam geloods deur sekere lede van wanadministrasie aan te kla. Deur sodoende afbreuk te doen aan die prestige van die raad, het Ephialtes voorstelle gelewer en deurgevoer in die ekklesia, of algemene vergadering, wat deur 'n breedvoerige reeks hervormings die tradisionele gesag van die Areopagos onderverdeel het onder die demokratiese raad van die boulè, die ekklesia self en die algemene howe. Sekere historici het aangevoer dat Kimon en sy hopliete steeds in die Peloponnese was ten tyde van hierdie voorstel, terwyl ander aangevoer het dat sy terugkeer wel die voorstel voorafgegaan het. Diegene wat die voorstelle plaas tydens Kimon se afwesigheid, suggereer dat hy gepoog het om dit afgelas te kry met sy terugkeer, terwyl dié wat glo dat hy teenwoordig was tydens die voorstelle, van mening is dat hy dit teëgestaan het in die aanvanklike debat. Almal is dit eens dat sy beswaar gedoem was tot mislukking weens die feit dat sy hoplietemag sopas onbeleefd ontslaan is deur die Spartane, 'n aksie wat die keerpunt was vir die politieke aansien van Kimon en ander pro-Spartaanse Atheners.

Die sukses van Ephialtes se hervormings is gou opgevolg deur die ostrakisme van Kimon, wat dan vir Ephialtes en sy faksie stewig in beheer van die staat gelaat het, alhoewel die ten volle ontwikkelde Atheense demokrasie van latere jare, nog nie in geheel ontplooi was nie; Ephialtes se hervormings blyk slegs die eerste stap te gewees het in die hervormingsprogram van die demokratiese party. Ephialtes egter, sou nie lewe om die verdere ontwikkeling van sy nuwe regeringsvorm te sien nie; In 461 v.C. is hy vermoor deur ene Aristodikos van Tanagra, as deel van 'n oligargiese sameswering; sy politieke bondgenoot Perikles sou voortgaan om die regeringstransformasie deur te voer en was aan die stuur van Athene vir verskeie dekades.



</doc>
<doc id="50046" url="https://af.wikipedia.org/wiki?curid=50046" title="Sowjet-monument (Treptower Park)">
Sowjet-monument (Treptower Park)

Die Sowjet-monument in die Treptower Park in Berlyn (Duits: "Sowjetisches Ehrenmal" of "Treptower Ehrenmal") is ter herdenking aan soldate van die Rooi Leër opgerig wat tydens die Tweede Wêreldoorlog gesneuwel het. Die gedenkteken is in Mei 1949 voltooi.

Ná die einde van die Tweede Wêreldoorlog het die Rooi Leër in die stadsgebied van Berlyn drie Sowjet-monumente laat oprig om gesneuwelde Sowjet-soldate te herdenk - veral die sowat 80 000 stryders wat gedurende die verowering van Berlyn geval het. Hierdie monumente is nie net as gedenktekens vir die oorwinning oor Nazi-Duitsland opgerig nie, maar dien ook as militêre begraafplase. Die monument in die Treptower Park het as sentrale gedenkteken ontstaan, terwyl twee bykomende monumente in die Schönholzer Heide in die Berlynse stadsdistrik Pankow en in die sentraal geleë Tiergarten opgerig is.

Die Sowjet-kommandantuur het vir die oprigting van die monument 'n wedstryd vir argitekte uitgeskryf waartydens 33 ontwerpe ingedien is. Die ontwerp van die wenner-span, 'n "skepperskollektief" onder leiding van die Sowjet-argitek Jakof S. Belopolski, die beeldhouer Jefgeni Wiktorowitsj Woetsjetitsj, die skilder Aleksander A. Gorpenko en die ingenieur Sarra S. Walerius, is vanaf Junie 1946 uitgevoer.

Naas skulpture en reliëfs is ook vlamskale met 'n deursnee van 2,5 meter ontwerp wat in 1948 deur die kunsgietery Lauchhammer vervaardig is. Die monument het op 'n vroeëre speel- en sportterrein ontstaan en is in Mei 1949 voltooi.

Die groot standbeeld van 'n soldaat van die Rooi Leër is in Oktober 2003 in 'n ateljee op die eiland Rügen gerestoureer, per skip terug na Berlyn vervoer en op 4 Mei 2004 weer op sy sokkel geplaas.

Toe die Sowjet-monument in die Treptower Park op 8 Mei 1949 - vier jaar ná die einde van die Tweede Wêreldoorlog - ingewy is, het Otto Grotewohl, een van die voorsitters van die Sosialistiese Eenheidsparty van Duitsland (SED) en latere eerste minister van die Duitse Demokratiese Republiek (DDR) wat vier maande later gestig sou word, die Duitse afvaardiging gelei. Grotewohl het sy toespraak met die volgende woorde beëindig:

Ter geleentheid van die 40ste jubileum van die einde van die oorlog het verteenwoordigers van die DDR-jeugbeweging in 1985 'n fakkeloptog by die Sowjet-monument gereël. Hulle het die "Eed van die jeug van die DDR" verteenwoordigend vir alle Oos-Duitse jongmense gesweer.

In die tyd van die politieke ommeswaai in die DDR het onbekendes die steensarkofae en die sokkel van die kripte op 28 Desember 1989 met anti-Sowjet-leuses besmeer. Die Party van die Demokratiese Sosialisme (PDS) het dit as 'n verregse daad beskou en 'n massabetoging op 3 Januarie 1990 georganiseer waaraan 250 000 DDR-burgers deelgeneem het. Sodoende het die PDS by die anti-fascistiese tradisie van sy voorloperparty SED aangesluit wat steeds as positief ervaar is en tegelykertyd 'n poging onderneem om ook in 'n tyd van politieke omwentelinge aanspraak op die leidende rol in die staat te maak. 

Die partyleier Gregor Gysi het hierdie geleentheid gebruik om vir die stigting van 'n veiligheidsdiens te pleit wat die DDR se grondwet sou beskerm. Hy het sodoende na die destyds heersende diskussie oor die moontlike re-organisasie of ontbinding van die Buro vir Nasionale Veiligheid ("Amt für Nationale Sicherheit") verwys - die opvolgorganisasie van die berugte Staatsveiligheidsdiens. Die geskiedkundige Stefan Wolle het die moontlikheid aangetoon dat medewerkers van die Staatsveiligheidsdiens, wat bevrees was dat hulle hul werk sou verloor, die anti-Sowjet-leuses aangebring het.

Die Sowjet-monumente was vir Rusland 'n belangrike onderwerp by die Twee-plus-vier-ooreenkomste tussen die twee Duitse state en die vier geallieerde magte waardeur die Duitse hereniging bewerkstellig is. Die Bondsrepubliek Duitsland het homself verplig om die monumente te bewaar, te onderhou en te herstel. Enige verandering van die gedenktekens moet deur die Russiese Federasie vooraf goedgekeur word.

Ná 'n staatsplegtigheid in die Berlynse teater "Schauspielhaus am Gendarmenmarkt" het die laaste Sowjet-magte in die DDR op 31 Augustus 1994 hul afskeid by die monument geneem. 1 000 Russiese en 600 Duitse weermaglede het aangetree om die gesneuweldes gemeenskaplik te herdenk. Gedurende hierdie militêre plegtigheid het die Duitse bondskanselier Helmut Kohl en die Russiese president Boris Jeltsin kort toesprake gehou en kranse neergelê.

Sedert 1995 word by die monument jaarliks 'n herdenkingsfunksie gereël en blomme en kranse neergelê. Hierdie funksies word onder meer deur die vereniging "Bund der Antifaschisten Treptow e.V." onder die leuse "Tag der Befreiung" (Dag van die Bevryding) georganiseer. In die nag van 8 Mei 1945 is in die Berlynse stadsdeel Karlshorst die dokument onderteken waarin Duitse weermagleiers volledig voor die geallieerde magte gekapituleer het. Hierdie dag is steeds 'n openbare vakansiedag in die Russiese Federasie.

Ná die Duitse hereniging het egter ook kritiese stemme oor die Sowjet-monument vanuit konserwatiewe politieke kringe soos die Christen-Demokratiese Party van Duitsland (CDU) opgegaan. Daar is onder meer teen Stalin-aanhalings geprotesteer wat op die steles ingegraveer is. Sommige van hierdie aanhalings is intussen deur vandalisme vernietig.

Die toegangspoort tot die Sowjet-monument - 'n triomfboog wat van grys graniet gemaak is - is vlakby Poesjkin-laan (Duits: "Puschkinallee") geleë. 'n Inskrif op die boog is aan die stryders toegeken "wat vir die vryheid en onafhanklikheid van die sosialistiese tuisland gesneuwel het". 'n Pad lei die besoeker tot 'n soort voorplein waar die standbeeld van 'n vrou met 'n hoogte van drie meter staan - 'n allegorie vir "Moeder Tuisland" wat haar gevalle seuns betreur. Die voorplein bied 'n panoramiese uitsig oor die hoofmonument.

'n Breë pad, wat 'n effens opwaartse helling maak en deur berkebome gesoom is, lei langs die monument se sentrale as tot die hoofveld wat deur twee groot gestileerde vlae van rooi graniet aan weerskante van die pad gemarkeer word. Aan hulle voorkante is twee skulpture wat knielende soldate in uniform uitbeeld, albei bewapen met 'n masjienpistool. Die stryder aan die linkerkant is 'n ouer soldaat, dié aan die regterkant 'n jong vegter.

'n Aantal trappe lei van hier na benede tot by simboliese begraafplaas wat die middelpunt van die monument-kompleks vorm. Die omheinde grafte is met gras toegegroei en word deur vyf vierkante steenplate met lourierkranse gemarkeer. Die werklike grafte is egter aan die twee sykante van die monument onder platane en onder die grafheuwel aangelê.

Langs die buitekante van die hoofveld is sestien wit marmer-sarkofae geplaas. Hul lengtesye is met reliëfs versier wat tonele uit die Groot Vaderlandse Oorlog van die Sowjet-volke uitbeeld. Die smal kante, wat na die sentrale veld wys, dra inskripsies met Stalin-aanhalings - met die Russiese teks aan die noordelike linkerkant van die kompleks en 'n Duitse vertaling aan die suidelike regterkant. Elkeen van die sarkofae is aan 'n spesifieke onderwerp gewy: die Duitse aanval, verwoesting en lye in die Sowjetunie, opoffering en ontberings van die Sowjet-volk en sy ondersteuning vir die leër, die Heldhaftige Leër, die Heldhaftige Stryd van die leër, opoffering en lye van die leër, oorwinning, heldedood.

Die laaste twee sarkofae, wat aan die heldhaftige sterwe gewy is, is in 'n reguit lyn met die kompleks se sentrale grafheuwel geplaas. Hierdie kunsmatige heuwel word deur Jefgeni Woetsjetitsj se skulptuur "Die Bevryder" oorheers wat op 'n dubbele koniese sokkel staan. Die skulptuur beeld 'n soldaat uit wat in sy regterhand 'n swaard en 'n kind beskermend op sy linkerarm dra - 'n swastika, die simbool van Nazi-Duitsland, bars onder sy stewels. Die skulptuur is twaalf meter hoog en het 'n gewig van 70 ton. Die kind versinnebeeld die onskuldige volk wat nou in die arms van sy redder na 'n beter toekoms kan uitsien.

Die standbeeld is oor 'n begaanbare pawiljoen opgerig. Sy koepel huisves 'n mosaïek met 'n omlopende Russiese inskripsie en 'n (foutiewe) Duitse vertaling. Die heuwel is met sy pawiljoen volgens die voorbeelde van 'n koergan, 'n Middeleeuse Slawiese grafheuwel in die Don-riviervlakte, ontwerp. Koergans is by die oprigting van Sowjet-monumente verskeie kere as stylelement gebruik, soos byvoorbeeld in Odessa, Donetsk, Smolensk, Kiëf, Minsk en Wolgograd. Die heuwel vorm saam met die pawiljoen en standbeeld met 30 meter die hoogste punt in die monument-kompleks en die Treptower Park.

Die beeldhouer het in 'n aantal onderhoude steeds beklemtoon dat die uitbeelding van die soldaat 'n suiwer simboliese betekenis het en nie op 'n spesifieke ware gebeurtenis baseer nie. Nogtans het in die DDR die verhaal van sersant Nikolai Iwanowitsj Massalof (1921-2001) bekendheid verwerf wat op 30 April 1945 tydens die bestorming van die Rykskanselary 'n jong meisie in veiligheid gebring het. Hy is later met 'n gedenkplaat by die brug oor die Landwehr-kanaal vereer. Oor 'n lang tyd is na hom as die voorbeeld vir die "Treptowse soldaat" verwys. Dit was nogtans die Sowjet-soldaat Iwan Odartsjenko wat vir die bronsfiguur model gestaan het.

Volgens 'n ander versie is die monument deur die heldedaad van T.A. Loekjanowitsj geïnspireer - 'n Sowjet-soldaat en vroeëre werker van 'n radiofabriek te Minsk. Loekjanowitsj het met sy eie lewe vir die redding van 'n jong meisie in Berlyn betaal.

Meer as 5 000 gesneuwelde Sowjet-stryders is op die begraafplaas ter ruste gelê.


</doc>
<doc id="50048" url="https://af.wikipedia.org/wiki?curid=50048" title="Donald Kagan">
Donald Kagan

Donald Kagan (gebore 1 Mei 1932) is 'n Amerikaanse historikus by Yale, wat spesialiseer in antieke Griekeland, en bekend is om sy geskiedenis van die Peloponnesiese oorlog in vier bande. Hy was dekaan van Yale-kollege van 1989 tot 1992. Hy was voorheen 'n lektor by die Geskiedenisdepartement te Cornell Universiteit. In 'n resensie in "The New Yorker", sê kritikus George Steiner van Kagan se invloedryke geskiedenisbundel van die Peloponnesiese oorlog: "Die versoeking om Kagan se vierdelige bundel aan te prys as die voorste geskiedkundige geskrif om in hierdie (20ste) eeu in Noord-Amerika te ontstaan, is inderdaad sterk." Kagan word in die vroeë 21ste eeu algemeen beskou as een van die toonaangewende geleerdes in antieke Griekse geskiedenis.

Hy is gebore in 'n Joodse familie in Litaue, maar het grootgeword in die Brownsville-afdeling van Brooklyn, New York, waarheen sy familie geëmigreer het kort na die dood van sy vader. Hy het gegradueer van Brooklyn-kollege, 'n MA verkry by Brown-universiteit en 'n PhD ontvang van die Ohio State universiteit in 1958.

Alhoewel eens 'n liberale demokraat, het Kagan sy sienings teen die 1970's verander, en was een van die oorspronklike ondertekenaars van die 1997 Stelling van Beginsels by die neokonserwatiewe denkskrum, die sg. Projek vir die Nuwe Amerikaanse Eeu. Volgens Jim Lobe, soos aangehaal in "Die Val van die Huis Bush" deur Craig Unger (p.39, n.), het Kagan se wegkeer van liberalisme plaasgevind in die laat sestigs toe Cornell-universiteit druk ervaar het om 'n Swart studieprogram te skep vir protesterende studente: "Die aanskoue van administrateurs wat oor al die moed van 'n Neville Chamberlain beskik, het 'n groot impak op my gehad, en ek het veel meer konserwatief geword." Op die vooraand van die 2000 presidensiële verkiesings, het Kagan en sy seun, Frederick Kagan, 'n oproep tot verhoging van verdedigingsuitgawes gepubliseer, genaamd "While America Sleeps". Die Nasionale Toegif vir die Geesteswetenskappe (NEH) het aan Donald Kagan die Nasionale Geesteswetenskappemedalje toegeken in 2002, en hom genooi om die 2005 Jefferson-lesing te lewer, wat die NEH beskryf as "die hoogste eer wat die federale regering toeken vir toonaangewende intellektuele prestasie in die geesteswetenskappe." Kagan se Jefferson-lesing was getiteld "'n Verdediging van Geskiedenis"; waarin hy aangevoer het dat geskiedenis van primêre belang is in die bestudering van die geesteswetenskappe.
Kagan is tans Sterling Professor in die Klassieke en Geskiedenis departement te Yale-universiteit — 'n titel wat slegs vir enkele mees gevestigde akademici te Yale beskore is. Sy kursus "Die Oorsake van Oorlog" was een van die universiteit se mees gewilde kursusse vir vyf en twintig jaar. Hy doseer tans "Inleiding tot die Antieke Griekse Geskiedenis" en hoërvlak Geskiedenis en Klassieke Beskawing seminare, gefokus op temas van Thukydides tot die Spartaanse Oorhand. Hy woon in New Haven, Connecticut.

'n Ander seun, Robert Kagan, is ook betrokke by konserwatiewe politiek en buitelandse betrekkinge.




</doc>
<doc id="50050" url="https://af.wikipedia.org/wiki?curid=50050" title=".gd">
.gd

.gd is die agtervoegsel van domeinname vir webtuistes in Grenada.




</doc>
<doc id="50051" url="https://af.wikipedia.org/wiki?curid=50051" title=".ge">
.ge

.ge is die agtervoegsel van domeinname vir webtuistes in Georgië.




</doc>
<doc id="50052" url="https://af.wikipedia.org/wiki?curid=50052" title=".gf">
.gf

.gf is die agtervoegsel van domeine vir webtuistes in Frans-Guyana. 

Dit is nie duidelik hoe domeine geregistreer word nie aangesien die registrateur se webtuiste geen inligting daaroor bevat nie.




</doc>
<doc id="50053" url="https://af.wikipedia.org/wiki?curid=50053" title=".gg">
.gg

.gg is die agtervoegsel van domeine vir webtuistes in die kanaaleiland Guernsey.

Domeine op die tweede vlak:
Hierdie domeine kan regstreeks geregistreer word.




</doc>
<doc id="50055" url="https://af.wikipedia.org/wiki?curid=50055" title=".gi">
.gi

.gi is die agtervoegsel van domeinname van Gibraltar.




</doc>
<doc id="50059" url="https://af.wikipedia.org/wiki?curid=50059" title=".gl">
.gl

.gl is die agtervoegsel van domeine vir webtuistes in Groenland.




</doc>
<doc id="50060" url="https://af.wikipedia.org/wiki?curid=50060" title="Regardt van den Bergh">
Regardt van den Bergh

Regardt van den Bergh (gebore 2 September 1952) is 'n Suid-Afrikaanse akteur, rolprentregisseur en draaiboekskrywer.

Van den Bergh is op 2 September 1952 in Johannesburg, Suid-Afrika, gebore. Hy begin sy skoolloopbaan aan die Laerskool Louw Geldenhuys in Linden en matrikuleer aan die Hoërskool Linden.

Sy ouers, Gert van den Bergh en Dulcie van den Bergh was albei akteurs. Hy was met die aktrise Jana Cilliers getroud. Twee dogters, Lika en Leán is uit die huwelik gebore. Ná hul egskeiding is hy getroud met nog 'n aktrise, Clara Joubert. Lika Berning en haar man, Clyde, speel albei ook toneel en het onder meer saam op die silwerdoek verskyn in die liefdesdrama "Uitvlucht" (2016), waarvan Van den Bergh die regie behartig het.


</doc>
<doc id="50061" url="https://af.wikipedia.org/wiki?curid=50061" title="Ahmedabad">
Ahmedabad

Ahmedabad (Gujarati: અમદાવાદ [ˈəmd̪ɑːʋɑːd̪], letterlik: "stad van Ahmed") is die grootste stad en voormalige hoofstad van die Indiese deelstaat Gujarat. Die stad is aan die oewer van die Sabarmatirivier in die weste van die land geleë. 

Ahmedabad het 'n bevolking van 5 577 967 en 6 357 693 in die metropolitaanse gebied in 2011 gehad. Die stad het 'n totale oppervlakte van 464,165 km² en is die vyfde grootste stad en sewende grootste metropolitaanse gebied van Indië. Dit is ook die ekonomiese sentrum van die Indiese deelstaat Gujarat.

Ahmedabad is veral bekend vir sy historiese stadsentrum wat in 2017 deur Unesco as wêrelderfenisgebied gelys is.



</doc>
<doc id="50062" url="https://af.wikipedia.org/wiki?curid=50062" title="Yale-universiteit">
Yale-universiteit

Yale-universiteit (Engels: "Yale University") is 'n private Ivy-bond universiteit geleë in New Haven, Connecticut. Dit is in 1701 gestig in die Kolonie van Connecticut, en is vandag die derde oudste institusie vir hoër opvoeding in die Verenigde State. Yale het vele vername alumni gelewer, insluitend vyf V.S.A. presidente, sewentien V.S.A. Hooggeregshofregters benewens verskeie ander staatshoofde.
Geïnkorporeer as die "Kollegiaatskool", kan die institusie sy wortels naspoor na 17de-eeuse godsdiensleraars wat daarna gestrewe het om 'n kollege te stig vir die opleiding van leraars en politieke leiers vir die kolonie. In 1718 is die kollege herdoop tot "Yale-kollege" ter ere van 'n skenking van Elihu Yale, 'n goewerneur van die Britse Oos-Indiese Kompanjie. In 1861, het die Gegradueerdekollege van Kunste en Wetenskappe die eerste V.S.A. skool geword om 'n Ph.D. toe te ken.

Yale-kollege is getransformeer, beginnend in die 1930's, deur die vestiging van residensiële kolleges, waarvan tans 12 bestaan en nog twee beplan word. Byna alle aangestelde professore doseer voorgraadse kursusse, waarvan meer as 2,000 jaarliks aangebied word.

Die bates van Yale sluit in 'n VSA$16.3 miljard toegif, die tweede grootste vir enige akademiese institusie, asook die tweede grootste akademiese biblioteek in die wêreld, met om en by 12.5 miljoen bande wat in meer as twee dosyn biblioteke gehou word.

Yale en Harvard is tradisionele wedyweraars in akademie, atletiek en ander aktiwiteite vir die oorgrote deel van hulle bestaan, en ding jaarliks mee in The Game en die Harvard-Yale regatta.

Jared Taylor, wit nasionalis.


</doc>
<doc id="50063" url="https://af.wikipedia.org/wiki?curid=50063" title="Otto Grotewohl">
Otto Grotewohl

Otto Grotewohl (* 11 Maart 1894 in Brunswyk; † 21 September 1964 in Berlyn) was 'n Duitse politikus - oorspronklik lid van die Sosiaal-Demokratiese Party van Duitsland (SPD), daarna vanaf 1946 van die Sosialistiese Eenheidsparty van Duitsland (SED). Tussen 1949 en 1964 het hy die amp van eerste minister van die Duitse Demokratiese Republiek beklee.


</doc>
<doc id="50066" url="https://af.wikipedia.org/wiki?curid=50066" title="Heard- en McDonaldeilande">
Heard- en McDonaldeilande

Die Heard- en McDonaldeilande (Engels: "Heard Island and McDonald Islands", afgekort: "HIMI") is 'n onbewoonde en onherbergsame sub-antarktiese eilandgroep in die suide van die Indiese Oseaan op dieselfde hoogte as Vuurland en op dieselfde lengtegraad as Moembaai, dit lê 1700 km van Antarktika en 4100 km suidwestelik van Perth. Die naaste eiland is die Kergueleneilande, dit lê 450 km noord-wes. Die eilande val onder jurisdiksie van Australië. Om onduidelike redes het die eilande (sonder ekonomiese aktiwiteit) sy eie topvlak-domein .hm gekry.

Heard is vernoem na sy ontdekker James Heard, 'n robbejagter wat op 25 November 1853 die eilande vir die eerste keer waargeneem het, en die McDonaldeiland is vernoem na sy ontdekker William McDonald, 'n kaptein wat op 4 Januarie 1854 die eiland ontdek.

Die Heard- en McDonaldeilande is sedert 1947 'n gebied van Australië, soos die Verenigde Koninkryk se aanspraak op die eilande verlaat. Die eilande word van die "Australian Antarctic Division of the Department of the Environment and Heritage" in Canberra beheer.

Die Heard- en McDonaldeilande is in 1997 by UNESCO se wêrelderfenisgebiedslys bygevoeg. Die rede hiervoor is dat die eilandgroep die enige sub-antarktiese vulkaniese aktiwiteit toon, waarby geomorfologiese prosesse en glasiale dinamika waargeneem kan word. Die fauna en flora is uniek, sonder veel invloede van buite die eilandgroep.



</doc>
<doc id="50069" url="https://af.wikipedia.org/wiki?curid=50069" title="Reaktor (musiekgroep)">
Reaktor (musiekgroep)

Reaktor is 'n eksperimentele musiekgroep wat in 1997 in Saarbrücken (Duitsland) gestig is. Die groep bestaan uit die volgende lede: "Flo:Pee" (baskitaar), "Goldfinger" (sintetiseerder) en "Tromla" (slaginstrumente).

jazz, reggae, funk, trom en bas




</doc>
<doc id="50070" url="https://af.wikipedia.org/wiki?curid=50070" title="Almati">
Almati

Almati (Kasak: Алматы) is die grootste stad en tot 1997 die hoofstad van Kasakstan. Voor 1992 was die stad bekend as Alma-Ata (Russies: Алма-Ата). Met 'n bevolking van 1 348 500 (2008) is die stad die grootste in die land, en sy bewoners maak nege persent van die totale bevolking uit. Almati, wat in die suidooste van Kasakstan naby die grens met Kirgisië geleë is, is die ekonomiese, kulturele en wetenskaplike sentrum van Kasakstan.


</doc>
<doc id="50073" url="https://af.wikipedia.org/wiki?curid=50073" title="Britse Oos-Indiese Kompanjie">
Britse Oos-Indiese Kompanjie

Die Oos-Indiese Kompanjie (ook die Oos-Indiese Handelskompanjie, Engelse Oos-Indiese Kompanjie, en toe die Britse Oos-Indiese Kompanjie) was 'n vroeë Engelse aandelegeselskap wat aanvanklik gevorm is vir die aangaan van handel met die Oos-Indiese handelstreek, maar waarvan die handel uiteindelik tot die Indiese subkontinent en China beperk was. As die vroegste van verskillende soortgelyk saamgestelde Europese Oos-Indiese Kompanjies, is die maatskappy 'n Engelse koninklike oktrooi toegeken, onder die benaming "Goewerneur en Kompanjie van Koopmanne van Londen Handeldrywende in Oos-Indië", deur Elizabeth I op 31 Desember 1600. Ná 'n meedingende Engelse maatskappy die monopolie van die Kompanjie uitgedaag het in die laat 17de eeu, het die twee maatskappye saamgesmelt in 1708 om die "Verenigde Kompanjie van Koopmanne van Engeland Handeldrywende in Oos-Indië" te vorm, algemeen voorgehou as die Eerbare Oos Indiese Kompanjie, in Engels afgekort, HEIC; die Kompanjie was in die volksmond bekend as die John Kompanjie, en in Indië as Kompanjie "Bahadoer" (Hindoestanies: "bahādur", "moedig"/"gesag").

Die Oos-Indiese Kompanjie het hoofsaaklik handel gedryf in katoen, sy, indigo-kleurstof, salpeter, tee en, met China, in onwettige opium. Daarenteen het dit uiteindelik oor uitgebreide Indiese landstreke regeer, militêre gesag uitgeoefen en administratiewe funksies behartig, mettertyd tot uitsluiting van hul handelsoogmerke. Kompanjiebewind in Indië, effektief vanaf 1757 na die Slag van Plassey, het tot 1858 voortgeduur, toe, na afloop van die gebeure van die Indiese opstand van 1857, en onder die Regering van Indië Wet van 1858, die Britse Kroon direkte administrasie van Indië opgeneem het in die nuwe Britse Raj. Die Kompanjie self is uiteindelik ontbind op 1 Januarie 1874, na aanleiding van die Oos-Indiese Dividenduitkeringswet.

Die Kompanjie het vir lank oor 'n bevoorregte betrekking jeens die Engelse, en later die Britse regering beskik. Gevolglik, is dit dikwels spesiale regte en voordele toegestaan, insluitend handelsmonopolië en heffingvrystellings. Dit het besware onder hul mededingers ontlok, wat die Kompanjie se aanstelling as 'n onregverdige voordeel beskou het. Nogtans het die Kompanjie 'n invloedryke mag gebly in Indië vir 'n tydperk van oor die 200 jaar.


</doc>
<doc id="50076" url="https://af.wikipedia.org/wiki?curid=50076" title="Pune">
Pune

Pune (Marathi: पुणे, voorheen "Poona") is 'n groot stad en die ekonomiese sentrum van die Indiese deelstaat Maharasjtra. Die stad lê in die weste van die land. Pune het 'n bevolking van 3 337 481 inwoners en is die 7ste grootse stad in Indië.


</doc>
<doc id="50085" url="https://af.wikipedia.org/wiki?curid=50085" title="Encyclopædia Britannica">
Encyclopædia Britannica

Die Encyclopædia Britannica (Latyn vir "Britse Ensiklopedie") is 'n algemene Engelstalige ensiklopedie gepubliseer deur Encyclopædia Britannica, Inc., 'n private maatskappy. Artikels is gemik op geletterde volwassenes, en word geskryf deur ongeveer 100 voltydse redakteurs en meer as 4 000 spesialisbydraers. Dit word beskou as die mees deskundig-onderlegde ensiklopedie. Die 2010-weergawe van die 15de uitgawe, wat 32 volumes en 32 640 bladsye beslaan, was die laaste gedrukte uitgawe.

Die "Britannica" is die oudste Engelstalige ensiklopedie wat steeds in druk is. Dit is vir die eerste keer gepubliseer tussen 1768 en 1771 in Edinburg, Skotland, en het toegeneem in gewildheid en omvang, sodat die derde uitgawe (1797) en aanhangsel daarvan (1801) twintig bande beslaan het. Die opgang in aansien het bygedra tot die werwing van toonaangewende bydraers, en die 9de uitgawe (1875–1889) en die 11de uitgawe (1911) was 'n baken in terme van geleerdheid en letterkundige styl. Beginnend by die 11de uitgawe, is die "Britannica" se artikels verkort en vereenvoudig ter wille van groter aanvaarding in die Noord-Amerikaanse mark. In 1933, het die "Britannica" die eerste ensiklopedie geword om "deurlopende hersiening" te aanvaar, waarvolgens die ensiklopedie onverpoos herdruk word, en elke artikel geskeduleerd opdateer word.

Die mees onlangse uitgawe, die 15de, beskik oor 'n unieke drieledige samestelling: 'n 12-bundel "Micropædia" met kort artikels (meestal minder as 750 woorde), 'n 17-bundel "Macropædia" met langer artikels (twee tot 310 bladsye) en 'n enkelband "Propædia" wat 'n rangordelike raamwerk van kennis verskaf. Die "Micropædia" is gemik op vinnige naslaan van feite en as 'n gids tot die "Macropædia"; lesers word aangeraai om die "Propædia"-raamwerk te raadpleeg om die onderwerp se konteks te verstaan en sodoende meer spesifieke artikels na te spoor. Die grootte van die "Britannica" het vir 70 jaar min of meer konstant gebly, en bevat ongeveer 40 miljoen woorde en 'n halfmiljoen onderwerpe. Alhoewel dit sedert 1901 in die Verenigde State gepubliseer word, het die "Britannica" Britse spelwyse behou.

Die "Britannica" het moeite ondervind om winsgewend te bly. Sekere artikels in vroeëre uitgawes is gekritiseer betreffende sorgvuldigheid, vooroordeel of ongekwalifiseerde bydraers. Die akkuraatheid van dele van die 15de uitgawe is eweneens onder verdenking geplaas, maar die bestuur van "Britannica" het teenargumente op die kritiek gelewer.



</doc>
<doc id="50089" url="https://af.wikipedia.org/wiki?curid=50089" title="Sint Bartolomeus">
Sint Bartolomeus

Sint Bartolomeus (Frans: "Saint-Barthélemy") is 'n oorsese gebied van Frankryk in die Karibiese See. Die eiland lê in Noord-Amerika tussen die Atlantiese Oseaan en die Karibiese See, suidoos van Saint-Martin en Sint Maarten, noord van St. Kitts en Nevis en noordoos van Antigua en Barbuda.

Sint Bartholomeus het in 2011 'n bevolking van 9 035 gehad en het 'n oppervlakte van 25 km². Die hoofstad en grootste stad is Gustavia.


</doc>
<doc id="50098" url="https://af.wikipedia.org/wiki?curid=50098" title="Sint Maartin">
Sint Maartin

Sint Maartin (Frans: "Saint-Martin", Nederlands: "Sint Maarten") is 'n eiland in die Karibiese See en lê in Noord-Amerika. Dit is 'n oorsese gebied van Frankryk en die Koninkryk van die Nederlande en is sedert 1648 tussen die twee lande verdeel. Dit is die enigste plek ter wêreld met 'n grens tussen Frankryk en die Koninkryk van die Nederlande (in Europa lê België tussen die twee).

Die eiland is genoem na die heilige Martinus van Tours, en het 'n oppervlakte van 87 km² en 'n bevolking van sowat 74 740 in 2009 gehad.



</doc>
<doc id="50099" url="https://af.wikipedia.org/wiki?curid=50099" title="Saint-Martin">
Saint-Martin

Saint-Martin (in Afrikaans Sint Martin / Sint-Martin) is die Franse deel van die eiland "Sint Maarten" in die Karibiese See. Die amptelike taal is Frans en die hoofstad en grootste stad is Marigot. Die eilandgebied het 'n oppervlakte van 53,2 km² en 'n bevolking van sowat 36 000 in 2011 gehad.



</doc>
<doc id="50103" url="https://af.wikipedia.org/wiki?curid=50103" title="Niue">
Niue

Niue (Niuies: "Niuē") is 'n eilandnasie in die suidelike deel van die Stille Oseaan en is in Polinesië geleë. Dit is 'n selfregerende eilandnasie in vrye assosiasie met Nieu-Seeland en word deur 20 lande erken.

Die eiland het 'n oppervlak van 260 vierkante kilometer met 'n bevolking van 1 611 in 2011, meestal Polinesiërs. Niue is in die weste van die Cookeilande, in die suide van Amerikaans-Samoa en in die ooste van Tonga geleë. Die hoofstad en grootste stad is Alofi.


</doc>
<doc id="50107" url="https://af.wikipedia.org/wiki?curid=50107" title="Tokelau">
Tokelau

Tokelau (letterlik: "noordnoordoos") is 'n groep van drie eilande in die suidelike deel van die Stille Oseaan en lê in Polinesië. Die argipel is 'n afhanklike gebied onder Nieu-Seelandse beheer.

Die drie eilande het 'n totale oppervlak van 10 vierkante kilometer met 'n bevolking van 1 411 in 2011. Tokelau lê in die ooste van die Tuvalu, in die suide van Kiribati, in die weste van die Cookeilande en in die noorde van Samoa en van Amerikaans-Samoa. Die eiland het geen amptelike hoofstad nie en al drie eilande het sy eie hoofstad.


</doc>
<doc id="50109" url="https://af.wikipedia.org/wiki?curid=50109" title="Surat">
Surat

Surat (Gujarati: સુરત) is 'n groot stad en die ekonomiese sentrum van die Indiese staat Gujarat. Die stad lê in die weste van die land. Surat het 'n bevolking van 4 467 797 inwoners in 2010 gehad en is die 8ste grootse stad in Indië.


</doc>
<doc id="50113" url="https://af.wikipedia.org/wiki?curid=50113" title="Tsjeggo-Slowakye">
Tsjeggo-Slowakye

Tsjeggo-Slowakye, ook Tsjeggoslowakye (Tsjeggies: "Československo", [ˈtʃɛskoslovɛnsko], ; Slowaaks: "Česko-Slovensko", [ˈtʃɛskɔslɔʋɛnskɔ]), het tussen 28 Oktober 1918 en 1 Januarie 1993 op die gebied van die huidige republieke Tsjeggië en Slowakye bestaan. Op 1 Januarie 1993 is Tsjeggo-Slowakye in die aparte state Tsjeggië en Slowakye verdeel.

Die Sosialistiese Republiek Tsjeggo-Slowakye was 'n federasie wat uit twee dele bestaan het: in die weste die Tsjeggiese Sosialistiese Republiek, wat die historiese lande Boheme en Morawië omvat, en die Slowaakse Sosialistiese Republiek in die ooste. Die federale hoofstad was Praag. Die land het 'n oppervlakte van 127 876 km², waarvan sowat ’n derde deur woude beslaan is. Wat grondstowwe betref, was veral bruinkool en steenkool van belang.

Tsjeggo-Slowakye, amptelik die Sosialistiese Republiek Tsjeggo-Slowakye, was in Sentraal-Europa geleë. Die land het 'n oppervlakte van 127 876 km² beslaan en 'n bevolking van ongeveer 15 miljoen in 1982 gehad. Tydens die Koue Oorlog het Tsjeggo-Slowakye in die noorde aan Pole, in die noordweste aan Oos-Duitsland (Duitse Demokratiese Republiek), in die suidweste aan Wes-Duitsland (Bondsrepubliek Duitsland), in die suide aan Oostenryk en Hongarye, en in die ooste aan die Sowjetunie gegrens. Die langste grens was die met Pole (1 310 km) en die kortste die met die Sowjetunie (98 km).

Die Tsjeggo-Slowaakse landskap het groot afwisseling getoon. Die westelike deel van die land, Boheme, word deur die geologies ou Tsjeggiese Massief bepaal. Die bosryke gebergte van hierdie massief omsluit die Tsjeggiese laagvlakte geheel en al.

Die massief kan onderverdeel word in die Adelaars-, die Reuse-, en die Isergebergte. Die Ertsgebergte lê noordwes daarvan en in die weste en suidweste is die bosryke Bohemerwoudgebergte. In die ooste is die skilderagtige Boheems-Morawiese heuwels, wat 'n natuurlike skeiding tussen Morawië en Boheme vorm. Die Tsjeggiese Laagvlakte omsluit talle bekken- en heuwellandskappe.

Langs die Elberivier strek die vrugbare Elbevlakte hom uit. Die ooste van Morawië en die hele Slowakye vorm deel van die Karpate, 'n berggebied wat hoofsaaklik in die Tersiêr ontstaan het. Die Karpate-boog word van die baie ouer Tsjeggiese Massief geskei deur 'n laaglandgebied, wat as die Morawiese Poort bekend staan. Oos van die Morawiese Poort lê die Wes-Karpate, wat bestaan uit 'n reeks kleiner massiewe wat tussen 800 en 1 200 m hoog is, met enkele pieke van tot 1 700 m hoog.

Die hoë Tatra, met die hoogste berg in die voormalige Tsjeggo-Slowakye, Gerlachspits, en die Lae Tatra is gewilde toeriste-aantreklikhede en vorm deel van die Sentraal-Karpate. Tussen die Wes- en Sentraal-Karpate is die Klein en Groot Fatra-gebergte. Suid van die Lae Tatra lê die Slowaakse Ertsgebergte, wat ryk is aan verskeie grondstowwe.

Die bergkettings word deur lang en diep valleie met vinnig vloeiende riviere van mekaar geskei. In die suide van Slowakye, tussen die Donaurivier se linkeroewer en die Karpate, is die Donaulaagland, 'n belangrike landbougebied. Die Donaulaagland word in die weste deur die Klein Karpate onderbreek en gaan oor in die Morawiese Valleie, laagvlaktes langs die Morawa- en die Dyjerivier, 'n syrivier.

In die suidooste van Slowakye is die laagland van Tisza, 'n uitloper van die Groot Hongaarse Laagvlakte. Tsjeggo-Slowakye se belangrikste riviere was Elbe, Oder, Neiße en Donau en hul takriviere. Die land is arm aan natuurlike mere, maar het talle klein studamme.

Die voormalige Tsjeggo-Slowakye lê in die gematigde gordel met 'n duidelike wisseling tussen vier seisoene. Die koudste maand is Januarie, wanneer die temperatuur tot benede -10°C daal, terwyl die warmste maand Julie is, wanneer die temperatuur soms tot bo 30°C styg. Die neerslag wissel tussen 450 mm en 1 500 mm per jaar. Byna 20% van die jaarlikse neerslag bestaan uit sneeu.

Kort vorm:

Lang vorm:

In sport was die Tsjeggo-Slowaakse nasionale sokkerspan een van die die sterkste mededingende spanne en het ag keer aan die FIFA Sokker-Wêreldbekertoernooi deelgeneem en twee keer as naaswenner geëindig (in 1934 en 1962). Vir die UEFA Europa-beker kon Tsjeggo-Slowakye drie keer kwalifiseer, die toernooi van 1976 in Joego-Slawië wen en het twee keer (in 1960 en 1980) die derde plek bereik. Tydens die Olimpiese Somerspele 1980 in Moskou kon die Tsjeggo-Slowaakse nasionale sokkerspan die goudmedalje verower.



</doc>
<doc id="50119" url="https://af.wikipedia.org/wiki?curid=50119" title="Tupac Shakur">
Tupac Shakur

Tupac Amaru Shakur (16 Junie 1971 – 13 September 1996), onder sy verhoognaam bekend as 2Pac (of eenvoudig Pac) en Makaveli, was 'n Amerikaanse kletskunstenaar. Meer as 75 miljoen van Shakur se plate is al wêreldwyd verkoop, wat hom een van die kommersieel suksesvolste musiekkunstenaars ter wêreld maak. "Rolling Stone Magazine" het hom as die 86ste Grootsste Kunstenaars van Alle Tye benoem.

Nie-net was Shakur 'n topverkopende kletskunstenaar nie, want daarbenewens was hy ook akteur en sosiale aktivis. Die meeste van Shakur se lirieke handel oor grootword tussen die geweld en swaarkry in die ghetto's, rassisme, probleme met die samelewing en konflikte met ander kletskunstenaars tydens die Ooskus-Weskus-hiphopwedywer. Shakur was aanvanklik 'n toergesel en agtergronddanser vir die alternatiewe hiphopgroep Digital Underground.

Geweld was 'n tema nie net in sy kuns nie, maar ook in sy lewe. In November 1993 is hy van seksuele aanranding aangekla en is hy gevolglik 'n een-en-'n-half tot vier-en-'n-half jaar tronkstrafvonnis opgelê. Op 7 September 1996 is Shakur in Las Vegas in Nevada geskiet. Hy is na die Universiteit van Nevada se mediese sentrum geneem waar hy aan long- en hartversaking op 13 September oorlede is.



</doc>
<doc id="50122" url="https://af.wikipedia.org/wiki?curid=50122" title="Olifantsrivier, Klein Karoo">
Olifantsrivier, Klein Karoo

Die Olifantsrivier loop in die Klein Karoo en sy water vloei via die Gouritsrivier na die Indiese Oseaan. Die Olifantsrivier is 'n rivier in die Wes-Kaap wat ontspring in die Gouritskom en sowat 215  km weswaarts vloei tot by sy sameloop met die Gamkarivier, 16 km suid van Calitzdorp, waarna dit die Gouritsrivier word.

Die Olifantsrivier ontspring in die Kouga- en Baviaanskloofberge. Hier is die waterskeiding so te sê die grens tussen die Oos- en die Wes-Kaap. Dit dreineer die oostelike deel van die Klein Karoo en vloei van oos na wes tussen die Swartberg in die noorde en die Kamanassieberge in die suide totdat dit aansluit by die Gamkarivier aan die oostekant van die Rooiberge. So vorm die Olifantsrivier die oostelike arm van die Gouritsrivierbekken.

Die Kamanassie- en die Trakariviere en verskeie kleiner riviere sluit by die Olifantsrivier aan op sy tog na die Gamka.

Aangesien die riviere in hierdie stelsel nie standhoudend is nie, is opgaardamme van groot belang vir die inwoners van hierdie streek.

Die gebied waardeur die Olifantsrivier en sy sytakke stroom, is nie talryk aan inwoners nie. Van die bevolking van 90 000 woon 80% in nedersettings. Uniondale aan die oostekant van die streek lê aan die N9 nasionale pad. Oudtshoorn en De Rust is aan die N12 nasionale pad geleë en Dysselsdorp tussen hulle, maar effens suid van die N12 nasionale pad. Weens die gebrek aan 'n ekonomiese stimulant word geen bevolkingsgroei verwag nie.

Die toerisme van die Klein Karoo draai om die wyn- en volstruisbedryf sowel as die Kangogrotte. Lusern en weiding word op droë land en onder besproeiing verbou. Skape vreet die karoobossies, maar van die tabakbedryf het weinig oorgebly.

Weens die uitbraak van voëlgriep het die volstruisbedryf sedert 2011 skerp afgeneem tot sowat 120 000 slagtings per jaar, wat sowat die helfte van die gemiddelde aantal per jaar oor die langtermyn is. Geen rou volstruisvleis mag na Europa uitgevoer word nie, maar sedert 2015 het die bedryf weer goed herstel.

Die Olifantsrivier en sy sytakke is oor die algemeen in 'n redelik tot goeie ekologiese toestand. In die laer dele van die Kamanassie en die Olifants is die normale vloei deur menslike optrede gestrem. Watergehalte by groter nedersettings is verswak. Landbouaktiwiteite het die habitat nadelig geraak. Voedingsrykheid en soutgehalte van die rivier is beïnvloed.

In die stroomgebied van die Olifantsrivier is daar twee warmwaterbronne. Die bekendste is Calitzdorp Spa geleë op 'n afstand van 17 km noordoos van Calitzdorp. Ook die buurplaas Uhuru is tot vakansieoord met 'n swembad met bronwater ontwikkel. By die oog vloei 16 000 liter water per uur uit die aarde en is die temperatuur na bewering tot 50 grade Celsius. By Toorwater by die samevloeiing van die Traka en die Olifants is 'n onontwikkelde warmbron.

Hierdie Olifantsrivier moet nie met die Olifantsrivier in Namakwaland verwar word nie. Hierdie rivier vloei ook nie in die Oos-Kaap nie.



</doc>
<doc id="50123" url="https://af.wikipedia.org/wiki?curid=50123" title="Pitcairneilande">
Pitcairneilande

Die Pitcairneilande (Engels: "Pitcairn Islands", Pitkern: "Pitkern Ailen", amptelik die "Pitcairn Group of Islands") is 'n groep van vier eilande in die suidelike deel van die Stille Oseaan en lê in Polinesië. Die vier eilande het 'n totale oppervlak van 47 vierkante kilometer met 'n bevolking van 56 mense en die hoofstad, Adamstown, het 'n bevolking van 48 mense.

Die gebied se hoofstad Adamstown is op die tweede grootste eiland, Pitcairn, geleë. Die Pitcairneilande lê tussen Frans-Polinesië in die weste en die Paaseiland in die ooste en is die laaste oorsese gebied van die Verenigde Koninkryk in die Stille Oseaan.


</doc>
<doc id="50126" url="https://af.wikipedia.org/wiki?curid=50126" title="Amerikaanse Maagde-eilande">
Amerikaanse Maagde-eilande

Die Amerikaanse Maagde-eilande (Engels: "United States Virgin Islands", "USVI", ook "American Virgin Islands"), amptelik die Maagde-eilande van die Verenigde State ("Virgin Islands of the United States"), is 'n eilandgroep in Noord-Amerika en 'n eilandgebied van die Verenigde State van Amerika met 'n oppervlakte van 346,36 km² en 'n bevolking van 106 405 in 2010.

Die Amerikaanse Maagde-eilande behoort geografies tot die Maagde-eilande van die Klein Antille. Dit is in die noordoostelike Karibiese See op die grens met die Atlantiese Oseaan geleë. Die Amerikaanse Maagde-eilande grens in die weste aan Puerto Rico en in die ooste aan die Britse Maagde-eilande. Dit bestaan uit die hoofeilande Saint Croix, Saint John, Saint Thomas en ander eilande. Die hoofstad en grootste stad is Charlotte Amalie, wat op die eiland Saint Thomas geleë is.

Die Maagde-eilande is in 1493 deur Christophorus Columbus tydens sy tweede reis vir Europa ontdek en ná die heilige Ursula van Keulen en haar maagd-volgelinge "Santa Ursula y las Once Mil Vírgenes" ("St. Ursula en haar 11 000 maagde") genoem. Alhoewel die Maagde-eilande deur die Spaanse Ryk opgeëis is, is dié eilande nooit deur Spanjaarde gekoloniseer nie. Tydens die volgende twee eeu was die Maagde-eilande onder beheer van verskeie Europese magte soos Groot-Brittanje, Nederland, Frankryk en Denemarke-Noorweë. Die Deense Wes-Indiese Kompanie het in 1672 Saint Thomas gekoloniseer, gevolg deur Saint John in 1694; Saint Croix is in 1733 van Frankryk gekoop. Terselfdertyd het Groot-Brittanje die nabygeleë eilande Anegada, Jost van Dyke, Tortola en Virgin Gorda van Nederland verower. Die Deense Maagde-eilande is volgens die Deens-Wes-Indië-verdrag op 31 Maart 1917 vir VS$25 miljoen aan die Verenigde State verkoop. Dié eilande is onder die Hersienende Organisasiewet van 22 Julie 1954 georganiseer en vorm tans 'n nie-geïnkorporeerde, georganiseerde grondgebied van die Verenigde State. Die Amerikaanse Maagde-eilande word deur die Verenigde Nasies as 'n gebied sonder eie regering beskou.

Krieket was eens die gewildste sportsoort in die Amerikaanse Maagde-eilande, maar Amerikaanse sportsoorte soos Amerikaanse voetbal, basketbal en bofbal word nou meer beoefen. Spelers mag vir die Wes-Indiese nasionale krieketspan uitdraf. Dié eilande is gesogte vakansieplekke en die ekonomie is veral op toerisme gebaseer.


</doc>
<doc id="50129" url="https://af.wikipedia.org/wiki?curid=50129" title="Britse Maagde-eilande">
Britse Maagde-eilande

Die Britse Maagde-eilande (Engels: "British Virgin Islands", "BVI"), amptelik die Maagde-eilande ("Virgin Islands"), is 'n eilandgroep in Noord-Amerika en 'n oorsese gebied van die Verenigde Koninkryk met 'n oppervlakte van 153 km² en 'n bevolking van 27 800 in 2012.

Die Britse Maagde-eilande behoort geografies tot die Maagde-eilande van die Klein Antille. Dit is in die noordoostelike Karibiese See op die grens met die Atlantiese Oseaan geleë. Die Britse Maagde-eilande grens in die weste aan die Amerikaanse Maagde-eilande en in die ooste aan Anguilla. Dit bestaan uit die hoofeilande Anegada, Jost van Dyke, Tortola, Virgin Gorda en ander eilande. Die hoofstad en grootste stad is Road Town, wat op die eiland Tortola geleë is.

Die Maagde-eilande is in 1493 deur Christophorus Columbus tydens sy tweede reis vir Europa ontdek en ná die heilige Ursula van Keulen en haar maagd-volgelinge "Santa Ursula y las Once Mil Vírgenes" ("St. Ursula en haar 11 000 maagde") genoem. Alhoewel die Maagde-eilande deur die Spaanse Ryk opgeëis is, is dié eilande nooit deur Spanjaarde gekoloniseer nie. Tydens die volgende twee eeu was die Maagde-eilande onder beheer van verskeie Europese magte soos Groot-Brittanje, Nederland, Frankryk en Denemarke-Noorweë. Die Nederlanders het in 1648 'n permanente nedersetting op Tortola gestig en in 1672 het Engeland dié eiland van Nederland verower, gevolg deur die anneksasie van Anegada en Virgin Gorda in 1680. Terselfdertyd het Denemarke tussen 1672 en 1733 beheer oor die nabygeleë eilande Saint Thomas, Saint John en Saint Croix oorgeneem. Die Deense Maagde-eilande is volgens die Deens-Wes-Indië-verdrag op 31 Maart 1917 vir VS$25 miljoen aan die Verenigde State verkoop. Die Britse Maagde-eilande is eers as deel van die Britse Leeward-eilande en later saam met St. Kitts en Nevis geadministreer. Dié eilande het in 1960 aparte koloniale status ontvang en in 1967 outonoom geword. Die Britse Maagde-eilande word deur die Verenigde Nasies as 'n gebied sonder eie regering beskou.

Krieket was eens die gewildste sportsoort in die Britse Maagde-eilande, maar Amerikaanse sportsoorte soos Amerikaanse voetbal, basketbal en bofbal word nou meer beoefen. Spelers mag vir die Wes-Indiese nasionale krieketspan uitdraf. Dié eilande is gesogte vakansieplekke en die ekonomie is veral op toerisme gebaseer.


</doc>
<doc id="50141" url="https://af.wikipedia.org/wiki?curid=50141" title="Samarkand">
Samarkand

Samarkand (Oesbekies: "Samarqand", Persies: "سمرقند") is die tweede grootste stad van Oesbekistan na die hoofstad Tasjkent en die hoofstad van die Samarkand-Provinsie. Die stad het 'n bevolking van 596 300 in 2008 gehad. Samarkand, die kruispunt van kultuur, is in 2001 deur UNESCO as wêrelderfenisgebied gelys.



</doc>
<doc id="50145" url="https://af.wikipedia.org/wiki?curid=50145" title="Turks- en Caicoseilande">
Turks- en Caicoseilande

Die Turks- en Caicoseilande (Engels: "Turks and Caicos Islands") is 'n argipel in die Atlantiese Oseaan en 'n oorsese gebied van die Verenigde Koninkryk. Die eilande het 'n bevolking van 31 458 en 'n oppervlakte van 616,3 km². Die eilande bestaan uit die Caicos- en die Turkseilande. Die Turks- en Caicoseilande lê in die ooste van die Bahamas en in die noorde van Hispaniola (Haïti en Dominikaanse Republiek). Die hoofstad is Cockburn Town en die grootste stad is Providenciales.


</doc>
<doc id="50152" url="https://af.wikipedia.org/wiki?curid=50152" title="Kanpur">
Kanpur

Kanpur (Hindi: कानपुर, Oerdoe: کان پور, Kānapur, voorheen "Cawnpore") is 'n groot stad en die ekonomiese sentrum van die Indiese staat Uttar Pradesh. Die stad lê in die noorde van die land en is die 9ste grootse stad in Indië. Kanpur het 'n bevolking van 4 952 468 inwoners en 'n oppervlakte van 1 642 km².


</doc>
<doc id="50155" url="https://af.wikipedia.org/wiki?curid=50155" title="Serwië en Montenegro">
Serwië en Montenegro

Serwië en Montenegro, ook Serwië-Montenegro (Serwies: "Србија и Црна Гора/Srbija i Crna Gora"), het tussen 27 April 1992 en 3 Junie 2006 op die gebied van die huidige republieke Serwië, Kosowo en Montenegro bestaan. Tussen 27 April 1992 en 4 Februarie 2003 het die Bondsrepubliek Joego-Slawië (Serwies: "Савезна Република Југославија, Savezna Republika Jugoslavija") bestaan.

Ná die verval van die Sosialistiese Federale Republiek van Joego-Slawië deur die onafhanklikheidsverklaringe van Masedonië, Slowenië, Kroasië en Bosnië-Herzegowina in die vroeë 1990's is op 27 April 1992 die Bondsrepubliek Joego-Slawië gestig. In die Joego-Slawië-oorloë het die Bondsrepubliek Joego-Slawië teen die ander lande oorloë gevoer. Op 4 Februarie 2003 het die voormalige Bondsrepubliek Joego-Slawië hulself na Serwië en Montenegro hernoem. Op 3 Junie 2006 het Montenegro sy onafhanklikheid verklaar nadat die bevolking in 'n referendum daarvoor gestem het. Op 17 Februarie 2008 het die parlement van Kosowo die onafhanklikheid van Serwië verklaar.


</doc>
<doc id="50162" url="https://af.wikipedia.org/wiki?curid=50162" title="Noordelike Mariana-eilande">
Noordelike Mariana-eilande

Die Noordelike Mariana-eilande (Engels: "Northern Mariana Islands", Chamorro: "Notte Mariånas"), amptelik die Gemenebes van die Noordelike Mariana-eilande ("Engels: Commonwealth of the Northern Mariana Islands" Chamorro: "Sankattan Siha Na Islas Mariånas"), is 'n eilandgebied van die Verenigde State van Amerika in die westelike Stille Oseaan, wat die noordelike deel van die Mariana-eilande omvat, en is in Mikronesië geleë.

Die eilande het 'n oppervlakte van 463,63 km² en 'n bevolking van 53 833 in 2010 gehad. Die Noordelike Mariana-eilande is in die noorde van Guam en die Gefedereerde State van Mikronesië, in die ooste van die Filippyne, in die suide van Japan en in die weste van die Marshalleilande geleë. Die hoofstad en grootste stad is Saipan.


</doc>
<doc id="50165" url="https://af.wikipedia.org/wiki?curid=50165" title="Felipe Massa">
Felipe Massa

Felipe Massa (gebore 25 April 1981, São Paulo) is 'n Brasiliaanse Formule Een-renjaer. Hy jaag sedert 2014 vir die Williamsspan nadat hy van 2006 tot 2013 deel van die Ferrarispan was.

Massa se F1-debuut was in 2002. Sy beste seisoensprestasie was toe hy in 2008 die naaswenner was ná Lewis Hamilton. Hy was in 2006 ook die eerste Brasiliaanse renjaer sedert Ayrton Senna in 1993 wat die wedren in Brasilië kon wen.

In die middel van die 2009-seisoen het Massa 'n ernstige ongeluk in Hongarye gehad wat byna sy lewe geëis het. Hy is in die span deur Luca Badoer en Giancarlo Fisichella vervang. Ná ’n reeks toetse het Ferrari aangekondig dat Massa van 12 Oktober 2009 af weer vir hulle sou jaag. 

In 2013 het Massa aanvanklik goed gevaar in die Australiese Grand Prix, maar hy het uiteindelik vierde geëindig. In Maleisië het hy vyfde geëindig, in China sesde, in Bahrein 15de ná teëspoed en in Spanje derde. In Monaco was hy in twee ongelukke betrokke weens 'n fout met sy motor, maar hy het ongedeerd daarvan afgekom.


</doc>
<doc id="50166" url="https://af.wikipedia.org/wiki?curid=50166" title="Australies-Antarktiese Gebied">
Australies-Antarktiese Gebied

Australies-Antarktiese Gebied (Engels: "Australian Antarctic Territory") is 'n sektor van Antarktika wat deur Australië as deel van sy nasionale grondgebied beskou word. Die provinsie is omtrent 5 896 500 km² groot en vorm die grootste van Antarktika se aansprake. Die gebied word slegs deur die Verenigde Koninkryk, Nieu-Seeland, Frankryk en Noorweë erken en is driehoekige gedeelte wat tot by die Suidpool strek en word begrens deur die 45° Oos- en 160° Oos-meridiane en die 60° Suid-breedtegraad.


</doc>
<doc id="50167" url="https://af.wikipedia.org/wiki?curid=50167" title="Brits-Antarktiese Gebied">
Brits-Antarktiese Gebied

Die Brits-Antarktiese Gebied (Engels: "British Antarctic Territory") is 'n sektor van Antarktika wat deur die Verenigde Koninkryk as deel van sy oorsese gebied beskou word.

Die gebied is omtrent 1 709 400 km² groot en word ook deur Argentinië en Chili geëis. Die gebied word slegs deur die Australië, Nieu-Seeland, Frankryk en Noorweë erken en is driehoekige gedeelte wat tot by die Suidpool strek en word begrens deur die 20° Wes- en 80° Wes-meridiane en die 60° Suid-breedtegraad. Die Suid-Georgië en die Suidelike Sandwicheilande en die Suidelike Shetlandeilande is ook 'n deel van die Brits-Antarktiese Gebied en word op 3 Maart 1962 van die gebiede van die Falkland-eilande gestig.


</doc>
<doc id="50168" url="https://af.wikipedia.org/wiki?curid=50168" title="Ross-Afhanklikheid">
Ross-Afhanklikheid

Die Ross-Afhanklikheid (Engels: "Ross Dependency") is 'n sektor van Antarktika wat deur Nieu-Seeland as deel van sy nasionale grondgebied beskou word. Die provinsie, 'n driehoekige gebied wat tot by die Suidpool strek, is omtrent 450 000 km² groot, wat dit byna twee keer so groot soos al die ander Nieu-Seelandse provinsies tesame maak. Dit is tussen die 150ste en 160ste westelike lengtegraad en die 60ste suidelike breedtegraad geleë.

Die Nieu-Seelandse soewereiniteit oor die gebied word slegs deur Australië, die Verenigde Koninkryk, Frankryk en Noorweë erken. Die Scott-eilande en die Balleny-eilande maak eweneens deel uit van die Ross-Afhanklikheid. Hulle is in 1923 deur die Verenigde Koninkryk aan sy voormalige dominium Nieu-Seeland oorgedra.


</doc>
<doc id="50170" url="https://af.wikipedia.org/wiki?curid=50170" title="NG gemeente Durban">
NG gemeente Durban

Die NG gemeente Durban het van al die gemeentes van die NG Kerk wat die naam van 'n stad dra, die ergste onder die ontvolking deur Afrikaanssprekendes van Suid-Afrikaanse middestede deurgeloop, sodat dit teen 2010 nog net in naam bestaan het met 3 doop- en 30 belydende lidmate, vergeleke met byvoorbeeld 134 doop- en 925 belydende lidmate in 1979. (Drie ander stadsgemeentes, Klerksdorp, Germiston en Alberton, is weliswaar by aanliggende gemeentes ingelyf.) 

Omstreeks 1843, tydens die besoek van dr. Abraham Faure van die Kaapse gemeente, was daar reeds 'n afsonderlike gemeente van die NG Kerk in Durban, wat net twee jaar ná die NG gemeente Pietermaritzburg gestig is. Dit was gesetel op die goewermentsplaas Paarde Plaat, 'n plekkie aan die kus naby aan die teenswoordige stad. Ds. Daniel Lindley het dié gemeente gestig wat hom uitgestrek het tot aan Sterkspruit na die kant van die hoofstad. Die kerkraad het toe bestaan uit oudll. A. de Jager en S. Landman, en diakens L. Fourie en F. de jager. By die stigting van dié gemeente in 1841, wat dit die tweede oudste gemeente in Natal gemaak het, was die lidmate "talryk", maar deur die verhuising ná die binneland nadat Brittanje Natal beset geannekseer het, het die getalle afgeneem. Dr. Faure moes met sy besoek op versoek van die Kaapse goewerneur in die Wesleyaanse kerk in Durban preek omdat die gemeente nog nie 'n eie kerk gehad het nie. Port Natal het in sy stigtingsjaar uit honderd huisgesinne bestaan, maar teen 1843 het dit afgeneem tot net 30 huisgesinne, met 120 siele. 

Met sy herstigting 72 jaar ná die eerste stigting was die gemeente die oudste van die NG Kerk in die hoofstad van KwaZulu-Natal, hoewel dit eers in 1913 gestig is, 78 jaar na die amptelike dorpsverklaring van die nedersetting wat na sir Benjamin D'Urban, destydse goewerneur van die Kaapkolonie, genoem is. 

Die voorbereidingswerk van die stigting is gedoen deur 'n Christelike Vereniging wat op 10 April 1910 gestig is deur onder meer die destydse Nederlandse konsul in die hawestad. Die vereniging, onder voorsitterskap van J.C. du Plessis, het voorsiening gemaak vir gereelde eredienste, 'n Sondagskool en die hou van gereelde byeenkomste vir die Afrikaanssprekendes in Durban. 

Binne 'n kort tydperk het die vereniging se lede 43 lede opgespoor en so is op 17 Augustus 1913 die eerste Durbanse NG gemeente gestig. Dieselfde mnr. JC du Plessis is as skriba-kassier gekies en dit was hy wat die organisasie van die hele gemeente op sy skouers geneem het.

Met sy stigting het die gemeentegrense die hele destydse suidelike Natal ingesluit. Gemeentelede het aanvanklik in die saal van die YMCA byeengekom, daarna in die ou biblioteek en uiteindelik in die kelder van die stadsaal, waar eredienste gehou is tot die ingebruikneming van die kerkgebou, ontwerp deur die vermaarde Afrikaanse argitek Gerard Moerdijk, in 1924.

Reeds 'n maand na sy stigting ontvang en bevestig die gemeente sy eerste leraar, eerw. W.P.J. Koen. Onder sy leiding koop die gemeente in Mei 1918 die grond aan waarop die kerkgebou vandag nog staan teen £1900. Die minister van justisie, adv. NJ de Wet, lê die hoeksteen op 7 Julie 1923. Tydens dié geleentheid plaas gemeentelede die bedrag van £111 14s. 5d. as dankoffer op die hoeksteen. Die gebou is blykbaar deur die argitek Gerard Moerdijk ontwerp. Die plegtige inwyding vind op 2 Februarie 1924 plaas. Terselfdertyd ontvang en bevestig die gemeente sy tweede leraar in die persoon van ds. G.C. van Rooyen.

Ten tyde van die ingebruikneming van die kerkgebou toon 'n sensusopname dat die lidmate destyds 1 200 getel het. Die gemeente blyk onhanteerbaar groot te wees en die eerste afstigting volg kort daarna toe die Suidkus gedeelte as Weza-Port Shepstone onafhanklik word. Daarna is die gemeente meer as 'n dekade deur twee leraars bedien, destyds die uitsondering eerder as die reël.

Tussen 1940 en 1941 stig drie gemeentes af: Noordkus (Stanger), Durban-Suid en Durban-Wes. Steeds neem Durban se Afrikaanse bevolking toe danksy die stigting van nuwe nywerhede en die verhuising van groot getalle vanaf die platteland na die stad. Op 18 Julie 1945 stig Port Natal en Berea tegelykertyd af. 

In 2010 is die gemeente in samewerking met die NG gemeente Berea bedien.

In Augustus 2012 berig "Kruisgewys" as volg oor 'n herlewing in die kerkgebou van die Durbanse gemeente: "’n Sprokiesverhaal van samewerking is besig om in die middestad van Durban te ontvou.’n Ouderling en sakeman, dr Hennie Combrink, het ’n bediening, Moriah, met sy eie finansiering begin. Die fokus was die armstes van die armes, in ’n omgewing waar daar ’n massa onwettige immigrante, baie nood en groot uitdagings was. Oor die afgelope 12 jaar het hierdie bediening onafhanklik van die NG Kerk se formele strukture ontwikkel.

"Terselfdertyd het die NG Gemeente Durban, wat in 1913 gestig is, ná 1994 begin kwyn, soos met die meeste middestadgemeentes gebeur. Die sosioëkonomiese werklikhede het lidmate oor die bulte na die voorstede gedryf. Teen 2004 het nog net sowat 100 lidmate by dié gemeente ingeskakel. Ds Samuel Blom het soos ’n wakker krieketspeler die 10de paaltjie vir die NG Kerk in stand gehou. Met sy Swaeltjieprojek kon die kerkdeure oop bly. Maar teen 2009 het slegs 20 lidmate nog gereeld eredienste bygewoon. Gelukkig het oom Samuel die mooi ou kerkgebou in die middestad as nasionale gedenkwaardigheid laat verklaar en pragtige verbeterings is aangebring. 

"Jesus het ons egter nie geroep om net nasionale monumente in stand te hou nie. Die nood van die stad het die NG Kerk se Metropoolbediening in Durban aan die hart gegryp. Ná maande se onderhandelings, is die gebou in ’n eiendomstrust geplaas en kon die Afrikaanse bediening saam met ander bedieninge daar voortgaan. Waar die kerkgebou tevore skaars meer as ’n uur per week gebruik is, het alles nou radikaal verander."

Die kerkgebou word Sondagoggende om 08:00 oopgesluit en Sondagaande eers om 21:30 toegesluit, nadat heeldag kerk gehou is. Die kerkgebou huisves nou vier bedienings:

Hulle word in kombinasie met die Berea-gemeente deur ds. Johan Venter en kapl. Desmond Ras bedien. Bywoning het in dié tyd van 20 tot 50 per Sondag verbeter.

Moriah is ’n gereformeerde Christengemeente en aanvaar die NG Kerk as hulle moederkerk. Dr. Hennie Combrink, twee pastore John Nkonyoni en Timothy Tupia en evangelis Okeli bedien die gemeente. Hulle het ’n sterk gemeenskapsbetrokkenheid by die plasing van nuwe vlugtelinge in gemeenskappe waar hulle tuis voel. Die gemeente fokus op vlugtelinge uit Sentraal-Afrika (Rwanda/Burundi/Demokratiese Republiek van die Kongo (DRK) – Kivu-streek). Eredienste is in Engels/Kirundi/Swahili/Frans na gelang van die omstandighede. Hulle benut die kerkgebou van 12:00 tot 15:00 op ’n Sondag. Daar is ook ’n gevestigde vrouebediening op Maandae, beradersbediening op Woensdae en ’n jeug- en kinderbediening op Vrydae. Hulle bedien ongeveer 500 mense per week met kerkbesoek van ongeveer 80 mense op ’n Sondag. Hulle werk tans nou saam met Indus Bible College om pastore op te lei wat teruggestuur kan word na Afrika. Moriah het reeds gemeentes in Zambië, Tanzanië en Burundi gevestig. Adrian Bhati, Albert Ndajezi en Poul en Evette Basongo doen groot werk in hierdie lande.

HHM was vroeër ’n losstaande sendingbediening in die middestad van Durban. Saam met Leon van Assenderp het hulle in 2010 ’n volledige gemeente by die kerkgebou van die NG Gemeente Durban geplant. HHM is ’n multikulturele gemeente wat primêr onder die swakstes van die swakkes werk. Hulle fokus is op straatwerkers, straatkinders en boemelaars. Hulle bedien ongeveer 80 mense vanaf 10:30 tot 12:00 op ’n Sondag en 150 mense op ’n Woensdagaand. HHM het ook ’n gevangenisbediening en ’n aktiewe bediening onder dwelmverslaafdes.

MCC is die vierde gemeente wat die kerkgebou van die Durban-gemeente gebruik. Die gemeente word deur Hennie en pastoor Augi hanteer, met ’n hulpgroep van ongeveer 12 mense. Hulle raak die harte van ongeveer 400 mense per week aan. Die Sondagbediening is van 18:00 tot 20:00 en gemiddeld 150 tot 200 mense woon die erediens by. Die gemeente het hoofsaaklik ’n pinksterstyl. Hulle bedien vlugtelinge uit die DRK se Kinshasa-area en die plaaslike swart bevolking. Op Dinsdae en Donderdae het hulle ’n spesiale pastoraatbediening. Op dié manier word nou ongeveer 1 200 mense per week vanuit die Durbangemeente bedien, met waarskynlik nog ’’n verdere 400 wat in verwante bedieninge deur die week bedien word.

Die berig lui verder: "Ons gebruik nou die middestad as ’n sentrale plek om almal binne die grense van die metropool te bedien. Die vorige eksklusiewe bedienings het verander na een wat alle mense insluit. Ekumenies werk ons met alle Christelike kerke saam. Bid dat ons nie hierdie Goddelike geleentheid sal verspeel nie!" – deur Barry Tolmay, ’n tentmaker-leraar van die NG gemeente Krantzkloof in Durban. (Hy is ’n sakeman en voorsitter van die Durbanse Metropoolbediening. Hennie Combrink (sakeman) is ’n dagbestuurslid van die Durban-Metropoolbediening met die portefeulje Getuienis en Gemeenskapsbediening.)


In 1960 het die Ring van Durban bestaan uit 13 gemeentes met 8 322 belydende lidmate, maar die gemeente Weza-Port Shepstone het later 'n afsonderlike ring geword sodat die 12 oorblywende gemeentes 7 698 belydende lidmate gehad het. In 1985 was daar twee Durbanse ringe, te wete Durban en Durban-Suid. In die gesamentlike getal van 20 gemeentes was daar toe 12 464 belydende lidmate. In 2000 het daar 19 gemeentes oorgebly met 10 241 belydende lidmate, maar die getal gemeentes het teen 2015 afgeneem tot 14 en die belydende lidmate tot 6 600. Die getal lidmate in die stad Durban self het afgeneem tot 2 552 in 2015, sowat 39%, vergeleke met 8 685 in 1985, toe amper 70% van die totaal.




</doc>
