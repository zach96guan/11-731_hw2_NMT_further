<doc id="51262" url="https://af.wikipedia.org/wiki?curid=51262" title="Kruger-telegram">
Kruger-telegram

Die Kruger-telegram is die naam wat gewoonlik gebruik is vir 'n boodskap wat deur Wilhelm II, die Duitse keiser, na die Jameson-inval aan president Kruger gestuur is. Hierin wens die keiser pres. Kruger geluk met die suksesvolle afweer van die inval. Die doel van die inval was om Britse mynwerkers in opstand teen die regering te bring. Die poging misluk nadat 'n enkele Boerekommando 65 soldate van die invalsmag dood en die res as gevangenes neem.

Dit is op 3 Januarie 1896 gestuur en het gelui: 

Die telegram het groot aanstoot in Engeland gegee en tot verswakte betrekkinge met Duitsland gelei.



</doc>
<doc id="51263" url="https://af.wikipedia.org/wiki?curid=51263" title="Kwikstertjie">
Kwikstertjie

Die kwikstertjie (ook kwikkie, wipstertjie of akkermannetjie) is 'n klein voëltjie met 'n lang stert wat algemeen in Suid-Afrikaanse tuine en op die seefront aangetref word. Dit het 'n duikvlug en op die grond beweeg die stertjie heeltyd op en af. 'n Treffender soort is die bontkwikkie van KwaZulu-Natal en die Victoria-waterval.

Die genus van kwikstertjies, "Motacilla", omvat 12 spesies:




</doc>
<doc id="51265" url="https://af.wikipedia.org/wiki?curid=51265" title="Lady Frere">
Lady Frere

Lady Frere, is 'n dorp in die Oos-Kaap provinsie van Suid-Afrika. Die naam Lady Frere is 'n vernoeming na die vrou van goewerneur sir Bartle Frere.

Die dorp is in 1879 gestig op die oewers van die Cacadurivier. Die eerste erwe is in 1882 verkoop. Die naam is verander na Cacadu in 1976 toe die Transkei onafhanklik geword het, maar heet steeds Lady Frere.




</doc>
<doc id="51266" url="https://af.wikipedia.org/wiki?curid=51266" title="Fanagalo">
Fanagalo

Fanagalo (of Fanakalo) verwys na 'n vereenvoudige kunsmatige mengsel van woorde van verskeie Bantoetale sowel as Afrikaans. Dit word gebruik as 'n medium van kommunikasie in baie dele van Suider-Afrika, veral in die myne. Die gebruik daarvan was amptelik deur die Transvaalse en O.V.S. Kamer van Mynwese aangemoedig. Die woord self beteken 'op dié manier' of 'soos hierdie'.

Fanakalo het sy ontstaan waarskynlik te danke het aan die Indiërs wat in die Natalse suikerbedryf gewerk het en tegelyk Engels en Zoeloe probeer aanleer het. Dit is later na die goud- en diamantvelde en ander bedrywe uitgevoer waar dit gou as doeltreffende kommunikasiemiddel tussen Blanke en Bantoe posgevat het.

Fanakalo is nie veronderstel om enige taal te vervang nie, maar om kommunikasie te vergemaklik. Daar is destyds ongeveer 15 Europese tale en 44 Bantoetale in die mynbedryf gepraat. Fanakalo het die bedryf in staat gestel om dié kommunikasieprobleem te oorbrug.

Algemene woorde en frases:





</doc>
<doc id="51269" url="https://af.wikipedia.org/wiki?curid=51269" title="Hondsrug">
Hondsrug

Die Hondsrug is 'n glooiing in die Nederlandse provinsies Drenthe en Groningen, wat van die stad Groningen tot die dorp Klazienaveen in die munisipaliteit Emmen strek.

Die hoogste punt meet 26,5 meter en is die Haantjeduin, wat by die stad Emmen lê. Regs van die Hondsrug vloei die Hunze-rivier.

Hondsrug vorm die oostelike grens van die Drentse keileemplateau en dateer uit die Saalien, die voorlaaste ystyd toe Drenthe met ys bedek was. Hondsrug is sowat sestig tot sewentig kilometer lank en hoogstens vyf kilometer breed.



</doc>
<doc id="51270" url="https://af.wikipedia.org/wiki?curid=51270" title="Koninkryk Pruise">
Koninkryk Pruise

Die Koninkryk Pruise (Duits: "Königreich Preußen") was 'n staat in Sentraal-Europa vanaf 1701 tot 1918 en is deur slegs een monarg regeer. Die Koninkryk was met die Kroning van Hertog Friedrich III. te Koning Friedrich I. op 18 Januarie 1701 in Königsberg gestig. Met die Unifikasie van Duitsland op 18 Januarie 1871 word die koning van Pruise ook die Keiser van Duitsland.

Met die nederlaag in die Eerste Wêreldoorlog het die laaste Duitse keiser en pruisiese koning Wilhelm II afstand van die troon gedoen, en vervolgens is 'n republikeinse staatsvorm gevestig. Op 9 November 1918 is die Vrystaat Pruise gestig, wat met die begin van die Derde Ryk weer ontbind is. Met die nederlaag in die Tweede Wêreldoorlog was Pruise uiteindelik verdeel in dele van Wes-Duitsland, Oos-Duitsland, Pole en Rusland.


</doc>
<doc id="51271" url="https://af.wikipedia.org/wiki?curid=51271" title="Nuwe Testament">
Nuwe Testament

Die Nuwe Testament is die tweede deel van die Bybel en bestaan uit 27 boeke. Die boeke beskryf die lewe van Jesus Christus (die evangelies), die optree van die eerse Christene (Die handelinge van die apostels), verder briewe van die apostels oor die Christelike geloof, en as laaste 'n boek met profesieë oor die eindtyd (Die openbaring aan Johannes).

Die Nuwe Testament is in die tweede helfte van die eerste eeu in die Griekse taal geskryf.

Die kerkvader Hieronymus (ca. 347- 420) het 'n Latynse vertaling van die Bybel gemaak wat as die Vulgaat of Vulgata bekend staan. Hy het die Bybel in 2 dele verdeel, wat hy onderskeidelik die Ou en die Nuwe Testament genoem het. 

Die woord testament moet in hierdie verband nie in die betekenis van "laaste wit van 'n gestorwe" gesien word nie, maar in die betekenis van "verbond". Met die koms van Jesus Christus het 'n nuwe tydperk aangebreek. Hy word gesien as die vervulling van die Ou Testament en is die middelaar in die nuwe verbond van God met die mens.

In die eeue wat die geboorte van Jesus voorafgegaan en daarop gevolg het, is daar in die Middellandse See-gebied 'n gemeenskaplike taal genaamd Koine gepraat. Dit was 'n vorm van Grieks wat ten opsigte van veral woordeskat en grammatika eenvoudiger as klassieke Grieks was.

Die Nuwe Testament is in hierdie Koine-Grieks geskryf. In die Nuwe Testament kan die invloed van Hebreeus ook bespeur word, asook van Aramees, wat in Jesus se tyd oral in Israel gepraat is. Die Septuaginta, die Griekse vertaling van die Ou Testament, het ook die Nieu-Testamentiese Grieks beïnvloed. Van die ongeveer 5 000 woorde wat in die Nuwe Testament gebruik word, is meer as 3 000 ook deur die klassieke Griekse skrywers gebruik. Die ander 2 000 is Koine-woorde.

AI die oorspronklike handgeskrewe manuskripte (outograwe) van die Nuwe Testament het verlore geraak, maar daar is duisende afskrifte (apograwe). Vondste in kloosterbiblioteke en in die droë woestynsand van Egipte lewer steeds nuwe studiemateriaal op. Die meeste handskrifte van die Nuwe Testament bestaan uit behandelde diervelle, wat perkament genoem word. 

Die res is geskryf op papirusblaaie, wat nie so duursaam was nie en gouer beskadig is. Die handskrifte kan verdeel word in majuskels (in hoof letters geskryf) en minuskels ('n skrif met klein letters). Tot in die 10e eeu is daar voorkeur gegee aan majuskel-handskrifte. Name van handskrifte is afkomstig van die plek waar dit aangetref is (Codex Sinaiticus) of van die plek waar dit geskryf is (Codex Vaticanus), of dit is vernoem na die eienaar (Codex Bezae) of die persoon wat dit gevind het (Codex Tischendorfii). 

Ten slotte kan dit benoem word op grond van bepaalde kenmerke, soos byvoorbeeld die Codex Argenteus, 'n manuskrip met silwerletters in die universiteitsbiblioteek te Uppsala, Swede. In die eerste eeue is die Bybelteks op 'n rol vasgelê, maar teen die einde van die 3e eeu is daar skielik na die boekvorm so os dit vandag bekend is, oorgeslaan.

'n Teks wat dikwels oorgeskryf word, bly nie sonder foute nie. Die oorskrywers van Bybeltekste het wel soms foute begaan. Soms is daar byvoorbeeld 'n letter te veel geskryf of een te min. Partykeer het hulle 'n sin weggelaat of dieselfde sin twee maal geskryf. ŉ Toevoeging in die kantlyn is dikwels as deel van die oorspronklike teks beskou en is dan by die teks ingewerk. 

Leestekens is feitlik nooit gebruik nie en die woorde is vas teen mekaar geskryf om die beskikbare ruimte so goed moontlik te benut. Maar nie net foute en vergissings is gemaak nie. Soms het die oorskrywer gemeen dat hy die teks moes verbeter. In ander gevalle het 'n soortgelyke teks uit 'n ander evangelie die skrywer bygeval en hy het dan 'n verandering dienooreenkomstig aangebring. So het daar in die verskillende handskrifte verskeie teksvariasies en afwykende woorde of sinne ontstaan. 

Om nou die oorspronklike teks van die Nuwe Testament te rekonstrueer, moet al die handskrifte met mekaar vergelyk word. Na die Tweede Wêreldoorlog het hierdie ondersoek grotendeels in die Institut für neutestamentliche Textforschung in Münster (Bondsrepubliek Duitsland) plaasgevind. 'n Baie bekende uitgawe van die grondteks van die Nuwe Testament wat op die resultate van hierdie ondersoek gegrond is, is "Novum Testamentum" "Graece", versorg deur E. Nestle en K. Aland. 'n Uitgawe wat opgestel is om Bybelvertalers dwarsoor die wêreld van hulp te wees, is "The Greek New Testament" van K. Aland, M. Black, B. Metzger en A. Wikgren. 

Reeds in die vroeë Christelike Kerk het daar ŉ behoefte aan 'n fyner indeling van die Bybelteks ontstaan. Kerkvaders was voortdurend in 'n stryd met ketters gewikkel. Die doeltreffende gebruik van bewysplase is egter bemoeilik omdat 'n indeling in hoofstukke en verse nie bestaan het nie. Eusebius van Caesarea (oorl. 338) het die Evangelies in 'n groot aantal kleiner gedeeltes verdeel om naslaanwerk te vergemaklik. Hierdie indeling, met nommers in die kantlyn van die handskrif, is in verskil lende handskrifte gevind. 

Die indeling in hoofstukke kom oorspronklik van Stephen Langton (ca. 1165-1228), biskop van Kantelberg, wat die indelings van die Vulgaat gemaak het. Hierdie indeling is in 'n effens gewysigde vorm behou. Kardinaal Hugo van St. Chère (oorl. 1263) het waarskynlik 'n paar regstellings aangebring, maar sy eintlike taak het bestaan uit die verdere onderverdeling van die hoofstukke: hy het 'n hoofstuk in kleiner gedeeltes verdeel wat hy met die letters A tot G aangedui het. Die huidige versindeling is vir die eerste keer in die werk van die Dominikaan Pagninus van Lucca (oorl. 1541) aangetref. 

Die versindeling self is skynbaar afkomstig van die Paryse drukker Robert Etienne (ook bekend as Estienne of Stephanus; 1503-1559), wat tydens 'n reis van Parys na Lyon in 1551 die Nuwe Testament in verse ingedeel het. 

Aanvanklik het die Christelike Bybel uit die geskrifte van die Ou Testament bestaan. Die wordingsgeskiedenis van die Nuwe Testament is 'n ingewikkelde saak en sommige aspekte is duister. Die interessantste vraag is die na die norme wat vir die toelating van ŉ geskrif tot die kanon van die Nuwe Testament aangewend is. 

Die insluiting van 'n geskrif in die kanon het beteken dat dit van daardie oomblik af as een van die heilige boeke beskou is. Besonderhede is by die kerkvaders versamel en daar is nagegaan uit watter boeke van die Nuwe Testament hulle aanhalings gemaak het. Daar is ook navorsing gedoen oor die verskillende lyste wat 'n opsomming beval het van boeke wat op 'n bepaalde tyd as deet van die Nuwe Testament beskou is (die sogenaamde kanonlyste). 

Daar is ook geprobeer om gevolgtrekkings te maak uit handskrifte wat die Nuwe Testament min of meer volledig beval het. Uit al hierdie ondersoeke het geblyk dat die kanonIyste nie voor die einde van die 4e eeu geheel en al met mekaar ooreengestem het nie. 'n Persoon wat die vorming van die kanon van die Nuwe Testament beslis beïnvloed en waarskynlik versnel het, was Marcion (ca. 85- 160). Marcion het net die Evangelie volgens Lukas en die 10 briewe van Paulus erken, en die Ou Testament en die ander geskrifte van die Nuwe Testament verwerp. 

Die benaderinge van Marcion en sy volgelinge het die jong Kerk gedwing om die kanon skerp af te grens. Gedurende die volgende 2 eeue het allerlei lyste die lig gesien, en die meeste van die huidige Nieu-Testamentiese geskrifte het wel daarin voorgekom. Daar het egter onenigheid oor 'n aantal boeke bly ontstaan, onder meer oor die Brief aan die Hebreërs, die Katolieke briewe en die boek Openbaring. Biskop Athanasius (ca. 295- 373) het met sy Paasbrief van 367 die uiteindelike beslissing oor die kanon van die Nuwe Testament gegee. 

Altesaam 27 geskrifte is as "goddelike geskrifte" - dus as kanoniek - aanvaar. Uitsprake van verskillende sinodes het hierdie mening bevestig, byvoorbeeld die sinode van Rome (382), van Hippo Regius (393) en van Carthago (397). Enkele norme wat van belang was by die beslissing of 'n geskrif by die Nuwe Testament ingesluit moes word, al dan nie, was waarskynlik die volgende: Allereers moes die werk van apostoliese herkoms wees. Dit moes dus gegrond wees op die getuienis van 'n apostel. 

Wanneer ŉ geskrif deur alle kerke as apostoliese oorlewering aanvaar is, is dit as katoliek beskou en dus algemeen aanvaar. Ten slotte moes die werk deur die Heilige Gees geïnspireer gewees het, dit wil sê, dit moes onder die besielende leiding van God se Gees tot stand gekom het.

Die 27 boeke van die Nuwe Testament kan in 3 groepe verdeel word. Tot die historiese boeke word die onderskeie Evangelies en die Handelinge van die Apostels gereken. Vervolgens is daar die 21 briewe wat aan ŉ gemeente of aan 'n persoon geskryf is. Die reeks word afgesluit met die apokaliptiese boek: die Openbaring van Johannes. 

Verskillende mense het deur die geskiedenis heen die stand punt gehuldig dat die koms van Jesus die Ou Testament oorbodig gemaak en afgehandel het. 'n Bate duidelike voorbeeld was die Romein Marcion (ca. 85- 160), wat net die Evangelie volgens Lukas en die 10 briewe van Paulus as waardevol vir die Christendom wou erken. Ander, soos byvoorbeeld Adolf van Harnack (1851-1930), het die Ou Testament as slegs van geskiedkundige belang beskou. 

Tog kan die Ou Testament nie vanweë die prediking van Jesus as uitgedien beskou word nie. Eerstens het die Ou Testament 'n essensiële rol in die prediking van die jong Kerk gespeel; dit was trouens die volledige Bybel van die tyd. Deur slegs die Evangelies, die Briewe of Openbaring in 'n Griekse Nuwe Testament te bestudeer, kan gesien word hoeveel begrippe en letterlike aanhalings uit die Ou Testament in die Nuwe Testament voorkom. 

Oor die belangrikheid van die Ou Testament het Jesus self ook baie duidelik gesê: " Moenie dink dat Ek gekom het om die wet of die profete te ontbind nie; Ek het nie gekom om te ontbind nie, maar om te vervul" (Matt. 5:17). Met "die Wet" en "die Profete" word die hele Ou Testament bedoel. Sonder die Jodedom en die Ou Testament kon die Christendom nie ontstaan het nie. Bowendien is die Nuwe Testament moeilik sonder die Ou Testament verstaanbaar. 

Ten slotte blyk dit dat sowel Jesus as die apostels in hut prediking baie woorde en begrippe uit die Ou Testament gebruik het, waardeur hulle aangedui het dat hulle die Ou Testament wou handhaaf (byvoorbeeld boetedoening, versoening, geregtigheid, heiligheid, heerlikheid van God en geloof). Dit was wel voor die hand liggend dat die Christene die Ou Testament in die lig van Jesus se koms en sy prediking gelees en vertolk het. Verskillende gedeeltes uit die Ou Testament het 'n duidelike Christologiese uitleg gekry: daar kan in die gedeeltes 'n aanduiding na of voorspelling van Jesus gesien word. 

So het die evangelis Johannes die verhaal van die manna in die woestyn byvoorbeeld by sy uitleg van die eucharistie (Joh. 6) gebruik. Die koperslang waarvan in Numeri 21 vertel word en wat as teken van lewe opgerig is, is deur die Christene beskou as 'n verwysing na Jesus se kruisdood, wat ook tot heil sou wees van diegene wat na Hom opsien.






</doc>
<doc id="51273" url="https://af.wikipedia.org/wiki?curid=51273" title="Keiserryk Oostenryk">
Keiserryk Oostenryk

Die Keiserryk Oostenryk (Duits: "Kaisertum Österreich" of "Kaiserthum Oesterreich") was 'n staat in Sentraal-Europa vanaf 1804 tot 1867 en is deur slegs een monarg regeer. Die Keiserryk is met die kroning van die keiser van die Heilige Romeinse Ryk, Frans II, tot Keiser van Oostenryk op 11 Augustus 1804 gestig. Die seremonie het gevolg op die stigting van die Keiserryk Frankryk deur Napoleon Bonaparte op 18 Mei 1804. Frans II is in 1835 opgevolg deur sy seun Ferdinand I, wie tydens die rewolusie van 1848 ten gunste van Frans Josef I abdikeer het.

Met die nederlaag in die Duitse Oorlog teen die Koninkryk Pruise in 1866 is in 1867 die Oostenryks-Hongaarse kompromis voltooi en Oostenryk-Hongarye gestig.


</doc>
<doc id="51274" url="https://af.wikipedia.org/wiki?curid=51274" title="NG gemeente Johannesburg-Oos">
NG gemeente Johannesburg-Oos

Die NG gemeente Johannesburg-Oos was 'n gemeente van die Nederduitse Gereformeerde Kerk in die Johannesburgse voorstad Doornfontein, net oos van die middestad. Dit is ook dikwels die Irenekerk genoem na aanleiding van die gemeente se tweede kerkgebou en sy derde, by Beitstraat 1. Die gemeente is presies vyf weke voor hy sy honderdjarige bestaan (op 8 Julie 1997) sou kon gedenk op 1 Junie 1997 by die NG gemeente Johannesburg ingelyf, waarvan dit op 8 Julie 1897 afgestig het.

Die ontdekking van goud aan die Witwatersrand in 1886 het 'n toestroming van mense veroorsaak wat gou te veel geword het vir ds. Van Warmelo en die kerkraad van Heidelberg om te behartig. Die eerste NG erediens in Johannesburg in die middel van 1886 was 'n opelugdiens in die skaduwee van 'n wilgerboom naby die terrein waar die Abraham Kriel-kinderhuis en die kerkgebou van die NG gemeente Langlaagte later opgerig sou word.

Dit was egter deur die toedoen van die NG gemeente Dutoitspan op Kimberley dat die eerste gemeente in die Goudstad, NG gemeente Johannesburg, op 14 Augustus 1887 gestig is deur prop. J.N. Martins, vir wie Dutoitspan na die myndorpie gestuur het "om die dierbare Evangelie ook aan ons broers op die goudvelde te gaan verkondig".

Die dorp het snel gegroei en 'n reeks voorstede het begin vorm aanneem: onder meer Hillbrow (oos), Mayfair (wes, sien NG gemeente Mayfair), Rosebank (noord) en Rosettenville (suid). Toe Johannes de Villiers in 1897 as eerste burgemeester aangewys is, het die dorp reeds 100 000 inwoners gehad, waarvan die helfte wit was (hoofsaaklik Engelssprekendes en Russiese Jode) en in wie se geledere daar 24 mans per vrou was. Dit verklaar die 591 hotelle en kroeë binne die munisipale grense en ook amper dieselfde aantal bordele.

Die Kerk het nie op hom laat wag nie en voor die Anglo-Boereoorlog met al sy ontwrigting in 1899 uitgebreek het, die volgende Randse gemeentes gestig: Langlaagte (1892), Boksburg (1894), Fordsburg (1896), in 1897 op dieselfde dag (Donderdag 8 Julie) sowel Jeppestown as Johannesburg-Oos en in 1899 Germiston. Van die eerste ses Randse gemeentes bestaan teen 2012 nog net een: Johannesburg, met 60 lidmate (volgens die NG Kerk-Jaarboek), nadat Boksburg met sy minder as honderd lidmate deur die loop van 2011 by Boksburg-Suid ingelyf is. Albei die dogters is in die moedergemeente se ou kerkgebou op Von Brandisplein gestig. Die rede vir die afstigting was enersyds dat die moedergemeente onhanteerbaar groot geword het en andersyds dat daar onenigheid onder gemeentelede was.

Johannesburg-Oos se eerste leraar (1897–1904), ds. P.G.J. Meiring, het omstreeks 1895 na die Goudstad toe gekom om as hulpprediker hom veral te bemoei met die middestad-dele van die moedergemeente. Veertig lidmate het die waarborglys geteken wat die afstigting van die middestad- of oostelike deel sou moontlik maak, onder wie adv. Harry J. Hofmeyr (later burgemeester van Johannesburg en vise-kanselier van die Universiteit van die Witwatersrand), mnre. Lourens Geldenhuys, P. van Os (eerste skriba), O.J.J. van Wyk (eerste kassier), C.L. Neethling en J. van Eyssen. Die eerste koster was mnr. P.J. Preller. Seker die mees prominente naam op die waarborglys was dié van 'n jong staatsadvokaat, Jan Smuts, wat kort vantevore saam met sy vrou hulle intrek in 'n nederige huisie in Twiststraat geneem het.

Aanvanklik het die dogtergemeente eredienste en vergaderings in die moedergemeente se indertydse kerkgebou op Von Brandisplein gehou, maar kort voor lank moes hulle ander reëlings tref omdat die kerk verkoop is. Uiteindelik het die gemeente 'n tydelike tuiste in die Vrymesselaarsaal in Pleinstraat gekry. Daarvandaan het lidmate op 4 September 1898 oorgetrek na die eerste kerkgebou van Johannesburg-Oos. Omdat die gemeente noustrop getrek het, was die "kerk" in werklikheid 'n saal op erwe 346 en 347, hoek van Hol- (nou Edith Cavell-) en Pleinstraat. Die moedergemeente het dié grond geskenk as deel van die dogtergemeente se bruidskat.

Johannesburg se eerste burgemeester, Johannes de Villiers, het die hoeksteen van die gebou, wat die naam "Irene Zaal" gekry het, op Saterdag 7 Mei 1898 gelê.

Sowel die Anglo-Boereoorlog en Eerste Wêreldoorlog het hulle tol op die gemeente se geldsake geëis, maar teen die vroeë jare twintig was die swaarkry verby.

Teen 1926 het veral Johannesburg se noordelike voorstede in so 'n mate uitgebrei dat die swaartepunt van die gemeente weg van die Irenesaal beweeg het. Die gemeente moes toe dringend besluit of die lang verwagte kerkgebou saam met die lidmate noordwaarts sou skuif. Die snelgroeiende stad se raserige trems en motorfietse asook die alomteenwoordige stof van die mynhope, het stukrag aan die idee van 'n kerkgebou verder noord gegee. Uiteindelik het die kerkraad besluit hulle kan nie die middestad aan die genade oorlaat nie en so het hulle alles in die stryd gewerp vir die oprigting van 'n kerkgebou midde-in die toenemende woonstelblokke, wat ook die bevolking in die Hillbrow-omgewing snel laat toeneem het.

Op 21 November 1929 het lidmate die kerkraad se besluit geesdriftig goedgekeur en 'n boufonds is begin. Tien maande later staan dit op £4 370. Die hoeksteen is op 11 Junie 1932 gelê en die eerste Irenekerk en gepaardgaande geboue, wat altesaam £13 000 gekos het (die kansel, banke en tweede orrel inkluis), is van Vrydag 3 Maart tot Sondag 5 Maart 1933 ingewy. Die 5de Maart 1933 was toevallig dieselfde dag waarop die laaste verkiesing in Duitsland voor die Tweede Wêreldoorlog gehou is en wat Adolf Hitler met 'n minderheid stemme gewen het.

Dié kerkgebou sou uiteindelik amper 38 jaar lank die gemeente dien, want in 1968 gee die kerkraad die firma O.H. Oosthuizen & Vennote opdrag om sketsplanne vir 'n nuwe kerkgebou voor te lê. Die planne is in die middel van die jaar goedgekeur. Die gemeente het reeds aan die begin van 1968 die nodige grond teen R93 000 aangekoop. Die ou Irenekerk is in Januarie 1969 verkoop, maar bouwerk aan die nuwe Irenekerk het eers in April 1970 begin. Die hoeksteen is op 8 Augustus 1970 gelê en die laaste diens in die ou kerk is op 31 Januarie 1971 gehou. Die uiteindelike koste van die nuwe Irenekerk met sy indrukwekkende orrel, gebou deur Fehrle volgens 'n ontwerp deur Walter Supper van Esslingen in Duitsland, was sowat R280 000. Die gebou is die middag van 4 Maart 1972 in gebruik geneem en die orrel dieselfde aand. Die kerkorrel was, met sy 2 407 pype, die grootste in 'n Johannesburgse NG gemeente.

Van Johannesburg-Oos is met die jare vyf gemeentes afgestig: Turffontein (in 1906 deels ook van Jeppestown), Johannesburg-Noord (in 1942 deels ook van Johannesburg (Braamfontein) ná die Irenekerk reeds in 1905 in 'n kerksaal in Orchards laat bou het) en Parkhurst (in 1944 ook deels van Johannesburg (Braamfontein)). Die laaste afstigting was Johannesburg-Sterrewag in 1964, waarheen ds. Hendrik Snijders as eerste leraar vertrek het. Toe Observatory en omstreke se Afrikaanse bevolking mettertyd wegkwyn, is dié dogtergemeente egter laat in die jare sewentig by Johannesburg-Noord ingelyf, pleks van by die moedergemeente. Parkhurst is in die jare negentig by Parksig, waarvan die naam Parkkruin geword het, ingelyf en Turffontein en Johannesburg-Suid het in 1994 as Deo Gloria saamgesmelt. Dieselfde lot het ook Johannesburg-Oos se tweelingsustergemeente, Jeppestown, oorgekom wat saam met al haar dogtergemeentes, Malvern, Bezuidenhoutsvallei en Belgravia, regstreeks of onregstreeks teen 1992 in Kensington opgeneem is.

Dit het net mooi vyftig jaar geduur voor die NG Kerk in Johannesburg 'n gekoördineerde en noemenswaardige poging aangewend het om tot die redding te kom van stedelike Afrikaners wat in groot armoede en materiële ellende verkeer het. In 1937 stig die Nederduitse Hervormde of Gereformeerde Kerk (soos die NG Kerk in die Transvaal tot 1957 bekendgestaan het) die Randse Armsorgraad. In 1944 was daar 7 824 gesinne as hulpbehoewend by die raad aangeteken en dit was toe reeds die grootste welsynsinstansie aan die Rand. Die maatskaplike omstandighede van die Goudstadse Afrikaners het geleidelik na die Tweede Wêreldoorlog verbeter toe toenemende industrialisering in die gebied wat vandag as Gauteng bekendstaan en beter opleiding vir Afrikaners die ergste probleme met armoede, behuising en werkloosheid begin oplos het. In 23 Februarie 1945 se uitgawe van die "Irenenuus" bereken die voltydse maatskaplike werker van die Irenekerk dat daar tussen 450 en 500 siele in die gemeente was aan wie armesorg verleen moes word. Sy noem die oorsake van die verarming as onder meer dronkenskap, siekte, dood, egskeiding, werkloosheid, ontug, werkskuheid en swaksinnigheid. Oor die maatskaplike probleme in die gemeente meld mej. T. Vermeulen, 'n ander maatskaplike werker verbonde aan die Irenekerk, in die "Irenenuus" van 10 September 1941 sy glo dat die stryd in die middestad nie soseer teen armoede as sodanig is nie, maar teen maatskaplike euwels waarvan drankmisbruik en onwettige drankhandel die vernaamste is. In die gemeente se godsdiensverslag vir Julie 1944 tot Junie 1945 sê die kerkraad hulle glo die oorlogsomstandighede het bykomende stukrag aan die wantoestande gegee.

In die laat jare vyftig het die NG Kerk begin erns maak met evangelisasie. Van 28 tot 30 September 1959 tree ds. P.S.Z. Coetzee as voorsitter op van 'n kongres in Bloemfontein met landswye verteenwoordiging oor "die N.G. Kerk en sy Evangelisasietaak vandag". Uit die Suid-Transvaalse Sinodale gebied (tans Hoëveldse Sinode) was daar 102 predikante. Die Transvaalse Sinode het egter reeds in 1957 in beginsel goedgekeur om predikante te beroep en werksters aan te stel vir evangelisasie, 'n lang gekoesterde ideaal. Dit sou egter lank duur voor die Suid-Transvaalse uitvoering aan dié besluit gee. Eers 'n jaar ná die Evangelisasiekongres skep en vul die sinode mettertyd vier poste, almal in Johannesburg se middestad. Tydens die sinodesitting van Maart 1963 meld die Sinodale Evangelisasiekommissie in sy verslag: "Die eerste uitwerking van die aanpak van Evangelisasie in die middestad het onteenseglik bewys dat daar baie meer werkkragte moet wees in Johannesburg en Johannesburg-Oos ten einde net die gewone pastorale arbeid te verrig. Die soektog na evangelisasie-objekte het onmiddellik aan die lig gebring dat honderde lidmate tussen die krioelende massa van die stad eenvoudig verdwyn." Die kommissie berig verder dat "een van die gemeentes", wat later in die verslag blyk Johannesburg (Braamfontein) te wees, "wat nou halfpad enigsins noukeurig deurgewerk is het nie alleen 653 besoekpunte van absolute buitekerklikes opgelewer nie maar ook 627 besoekpunte van kerkmense wat net nie by die Kerkraad bekend was nie." Volgens die kommissie het die situasie steeds vererger, maar nóg Braamfontein se gemeente nóg die Irenekerk het oor die middels beskik om self genoegsame werkers te beroep.

In albei gemeentes is tussen 1960 en 1962 'n predikant sowel as werkster vir evangelisasie aangestel. In Johannesburg-Oos werk ds. G.F.K. Carstens van Oktober 1960 tot Augustus 1962, waarna ds. A.J. Pienaar hom van Februarie 1963 af opvolg. Terselfdertyd werk mej. A. Nieuwoudt van Januarie 1961 as evangelisasiewerkster. In die eerste drie wyke van die Irenekerk wat Carstens deurgewerk het, het hy 104 besoekpunte van NG lidmate opgespoor wat aan die kerkraad onbekend was en in dieselfde drie wyke was daar 98 besoekpunte van buitekerklikes. Toe hy weg is, kon hy berig dat hy 27 buitekerklikes gekatkiseer het, belydenis is afgelê en hulle is gedoop. Nieuwoudt van haar aanstelling tot die sinode van twee jaar later 345 NG besoekpunte ontdek en te doen gehad met 117 buitekerklike besoekpunte.

Die eerste leraar was ds. P.G.J. Meiring, later tegelykertyd leraar van NG gemeente Rondebosch en redakteur van die "Kerkbode". Hy was ook die vader van die latere leraar Arnold Meiring, wat eweneens leraar van Rondebosch was, saam met sy vader.

In 1913 word ds. (later dr.) William Nicol in die gemeente bevestig. Dr. Paul du Plessis skryf in 1993 in sy D.D.-proefskrif: "In die Goudstad het die Afrikaner op geestelike gebied 'n stryd om oorlewing gehad. Die Kerk, en by name die Nederduits Hervormde of Gereformeerde Kerk van Suid-Afrika, was ten nouste by hierdie stryd betrokke. Dit was sy lidmate en sy ampsdraers se stryd. Die kerk was die behoudende faktor wat hulle saamgebind het en aan hulle sekuriteit gebied het. Met Nicol se koms na die Goudstad in 1913 het hy noodgedwonge deel van die stryd geword, want hy het besef dat die Afrikaner, die kerk en in besonder sy Here hom nodig het om die evangelie uit te dra, maar ook om die mens in sy nood by te staan."

Nicol was die stigter van die gemeenteblad "Irenenuus" in Januarie 1923, waarmee hy die lidmate in hulle besondere situasie wou begelei op hulle geloofspad. Dit is in Afrikaans geskryf in 'n stadium toe die taal net-net 'n vastrapplek in skole begin kry het en dit selde van die kansel gehoor is. (Die blaadjie het bly voortbestaan tot enkele jare voor die gemeente se inlywing by Johannesburg.) Nicol het in Augustus 1923 (jaartal onseker) geskiedenis gemaak toe hy die eerste preek in Afrikaans wat in die Unie oor die radio uitgesaai is, regstreeks in die radio-ateljees in die middestad gepreek het. Om 19:45 op Sondag 7 Junie 1924, maak die leraar en gemeente weer geskiedenis toe 'n volledige diens in Afrikaans die eerste keer na die Unie uitgesaai is en wel vanuit die Irenesaal. 'n Maand later, op 4 Oktober 1925, word die eerste nagmaaldiens uitgesaai, weer vanuit die Irenesaal.

In die volgende dekade maak die Irenekerk weer geskiedenis toe ds. R.J. de L. Theron van Alberton se moedergemeente die aankondiging van die eerste Bybel in Afrikaans op 28 Augustus 1933 per radio vanuit die Irenekerk doen.

Nicol was ook nie bang om nuwighede in die gemeente op die proef te stel nie. Die gebruik van die nagmaalkelkies pleks van die beker tydens die 1918-griep getuig volgens Du Plessis van sy "praktiese benadering. Daar was ook die Vrywillige Weeklikse Offer, waarvolgens lidmate weekliks hulle dankoffers kerk toe moes bring. Nicol wou lidmate leer om volgens die Bybelse metode hulle dankbaarheid aan die Here te bewys." Hy vertrek in Junie 1938 na die NG gemeente Pretoria-Oos.

Nicol se opvolger, ds. Arnold Meiring, was waarskynlik ewe bekend as moderator van die Transvaalse Sinodes van 1957 en 1961. Hy arbei byna 13 jaar onvermoeid in die groot stadsgemeente en vertrek in September 1951 na Heidelberg en sluit ook sy bediening af in Pretoria-Oos.

Veral ná die verslapping van apartsheidswetgewing ná 1990 het wit mense vinnig die middestad en omliggende gebiede ontruim (party van die buurte was trouens al lank "grys gebiede"). So het Johannesburg-Oos, die eens groot en sterk stadsgemeente, se volwasse lidmate afgeneem van 1 647 in 1985, 1 557 in 1990 tot 384 in 1994 en 313 in 1995.

Op Donderdag 1 Junie 1995 word NG gemeente Aucklandpark, wat toe sowat 550 lidmate en 1 700 studente bedien het, by die moedergemeente met sy skaars 100 lidmate ingelyf. Twee jaar later, weer op 1 Junie (dié keer 1997 en wel 'n Sondag), smelt die vergrote Johannesburgse gemeente met Johannesburg-Oos saam. Die gemeente se sentrum was die perseel van Auklandpark en dit het met vier leraars gespog: ds. Johan Krige (studenteleraar in Aucklandpark sedert 8 Januarie 1982, later hoof- uitvoerende beampte van MES), ds. Christoph Müller (woongebiede) en di. Attie Botha en Piet Smith (middestadbediening). Die drieledige gemeente het nou gestrek van Ellispark in die ooste (waar weinig min tradisionele NG lidmate oorgebly het) tot anderkant die Randse Afrikaanse Universiteit (nou die Universiteit van Johannesburg) in die weste en veral Botha en Smith het baie gedoen vir nie-lidmate in die middestad.

Dit blyk die toenemende kosmopolitiese aard van die oostelike deel het die Aucklandpark-deel nie juis aangestaan nie, want die samestellende dele skei omstreeks 2003 toe daar sprake was dat Aucklandpark die kerkgeboue in Kingsway aan 'n ontwikkelaar sou verkoop vir die oprigting van 'n vulstasie en daardie deel van die gemeente, saam met die RAU-studente, met Melville se NG gemeente saamsmelt om die Melville Kruisgemeente te vorm. Dit was nadat die grense van Johannesburg aangepas is om die Aucklandpark-deel uit te sluit en in te sluit by Melville. Dié saamgestelde gemeente aanbid in Melville se kerk by Vierde Laan 51. In dieselfde tyd was daar ongelukkigheid oor ds. Attie Botha se afdanking

So laat dit die NG gemeente Johannesburg met 60 volwasse lidmate. Die Hoëveldse Sinode het in 2009 die Sinodale Kantoor by De Kortestraat 117 ontruim, nadat daar jare lank sprake van die skuif was, en 18 kantore ingerig in die pastorie en buitegeboue van die NG gemeente Kemptonpark-Suid by Gladiatorstraat 56, Rhodesfield, omdat dit sentraalgeleë ten opsigte van die sinodale gebied is en die ou kantoorgebou onbereikbaar vir die meeste lidmate geword het. Kemptonpark-Suid, wat tot minder as 30 lidmate gekrimp het, gaan egter steeds in die kerkgebou met sy werksaamhede voort. Terselfdertyd het die NG gemeente Johannesburg se handjie vol lidmate blykbaar oorgetrek na die Irenekerk toe. Ds. Piet Smith (oorlede op 3 November 2010) was studenteleraar van Aucklandpark vanaf 1982, maar toe Aucklandpark met Melville saamsmelt, het hy by Johannesburg gebly en die gemeente en omliggende inwoners en haweloses bedien tot en met sy aftrede in 2008. Die gemeente was toe vakant, maar Smith het tot sy dood as pastorale hulp opgetree. Hy was ook van 1998 af by die MES-aksie betrokke en van Januarie 2004 af 'n direkteur.

Die Irenekerk huisves tans vyf verskillende gemeentes na die Johannesburgse gemeente dit omstreeks 2000 aan die Metropolitan Evangelical Services (MES-aksie) geskenk het: Sondae om 09:00 kom NG lidmate byeen vir 'n diens in Afrikaans en Engels, 10:30 is dit die beurt van die Soul Saving Bible Church se Engelse diens asook The Early Church of Revival se Franse diens. Tweeuur kom die Portugese NG gemeente byeen en 15:00 is dit die Verenigende Gereformeerde Kerk se diens in Zulu en Sotho.

Die kerkgebou is geleë by Beitstraat 1 in Doornfontein.





</doc>
<doc id="51278" url="https://af.wikipedia.org/wiki?curid=51278" title="William Nicol">
William Nicol

Dr. William Nicol (Robertson, 23 Maart 1887 – 22 Junie 1967) was NG predikant, teoloog, kultuurmens, opvoedkundige en goewerneur van die Transvaal en het 'n groot rol in die ontwikkeling van die Afrikaner gespeel.

In 1906 verwerf hy sy BA-graad aan die Universiteit Stellenbosch en studeer daarna aan die Vrye Universiteit van Amsterdam en Princeton. Van 1913 tot 1938 is hy predikant van die NG gemeente Johannesburg-Oos, die sogenaamde Irenekerk. In Junie 1938 word hy leraar in Pretoria-Oos. Hy was van 1934 tot 1948 moderator van die NG Sinode van Transvaal. In Johannesburg was hy 'n voorvegter vir die erkenning van die Afrikaanse taal en vir die stigting van Afrikaansmediumskole.

Nicol was die stigter van Johannesburg-Oos se gemeenteblad, "Irenenuus", in Januarie 1923, waarmee hy die lidmate in hulle besondere situasie wou begelei op hulle geloofspad. Dit is in Afrikaans geskryf in 'n stadium toe die taal net-net 'n vastrapplek in skole begin kry het en dit selde van die kansel gehoor is. Nicol het in Augustus 1923 (jaartal onseker) geskiedenis gemaak toe hy die eerste preek in Afrikaans wat in die Unie oor die radio uitgesaai is, regstreeks in die radio-ateljees in die middestad gepreek het. Om 19:45 op Sondag 7 Junie 1924, maak die leraar en gemeente weer geskiedenis toe 'n volledige diens in Afrikaans die eerste keer na die Unie uitgesaai is en wel vanuit die Irenesaal. 'n Maand later, op 4 Oktober 1925, word die eerste nagmaaldiens uitgesaai, weer vanuit die Irenesaal en weer deur Nicol.

As 'n boeiende spreker en fyn kultuurmens het hy die Afrikaner in die stad geïnspireer en gehelp om sy minderwaardigheidsgevoel teenoor die Engelse stadskultuur te oorwin. Op 1 November 1948 het hy administrateur van Transvaal geword en tien jaar lank sy werk veral ten opsigte van opvoeding en kultuur voortgesit. Hy tree uit op 1 Oktober 1958. Hy was lid van die Nasionale Party.

Nicol was nie bang om nuwe dinge op die proef te stel nie. Die gebruik van die nagmaalkelkies pleks van die beker tydens die 1918-griep getuig van sy "praktiese benadering". Daar was verder die Vrywillige Weeklikse Offer, waarvolgens lidmate weekliks hulle dankoffers kerk toe moes bring. Nicol wou lidmate leer om volgens die Bybelse metode hulle dankbaarheid aan die Here te bewys.".

'n Belangrike straat in Sandton, Wiliam Nicolrylaan, is na hom genoem.



</doc>
<doc id="51281" url="https://af.wikipedia.org/wiki?curid=51281" title="Serebrospinale vog">
Serebrospinale vog

Serebrospinale vog is 'n waterige vloeistof wat die brein en spinaalkoord omring. Die hooffunksie van die serebrospinale vog is skokdemping en om die brein en spinaalkoord te beskerm. As sekondêre funksie help dit met die vervoer van voedingstowwe en verwydering van afvalstowwe.

Die prosedure waardeur serebrospinale vog vir diagnose getrek word, word "lumbaalpunksie" genoem. Toegang word verkry deur 'n naald tussen die derde en vierde rugwerwels in te steek.

Verdowingsmiddels word tydens die toedien van "spinale narkose" in die serebrospinale vog ingespuit. Die spinaalkoord se senuweevesels gelei pynlike impulse van­af die liggaam na die brein. Die inspuit van ’n verdowingsmiddel in die serebrospinale vog verdoof die senuwees, waarna daar pynloos aan die betrokke liggaamsdele geopereer kan word.


</doc>
<doc id="51283" url="https://af.wikipedia.org/wiki?curid=51283" title="Torch-infeksies">
Torch-infeksies

TORCH is 'n akroniem om vyf algemene neonatale infeksies wat soortgelyk mag presenteer (met o.a. veluitslag en oogtekens) te beskryf. Sifting vir TORCH-infeksies word in baie dele van die wêreld gedoen, alhoewel die waarde daarvan in sommige kringe bevraagteken word.

Die vyf TORCH-infeksies is:

In Suid-Afrika word daar soms gepraat van TORCHES, met die 'S' wat dan op sifilis dui, en die 'other' op infeksies soos listeria, E. coli edm. Die 'E' dien gewoonlik dan as plekhouer.


</doc>
<doc id="51284" url="https://af.wikipedia.org/wiki?curid=51284" title="Toksoplasmose">
Toksoplasmose

Toksoplasmose is 'n infektiewe toestand wat veroorsaak word deur die protozoa "Toxoplasma gondii". Die infeksie word geklassifiseer as 'n soönose, 'n siekte wat deur nie-menslike diere gedra word en toevallig aan mense oorgedra word. Toksoplasmose is gewoonlik 'n asimptomatiese infeksie, maar in sekere gevalle, by name kongenitale infeksie of immuunonderdrukking, kan dit meer gevaarlik wees.

"T. gondii" se definitiewe gasheer is die huiskat ("Felis catus"). Die parasiet se infektiewe eiers, bekend as oösiete, word via die feses aan mense oorgedra (fekaal-orale oordrag). Inname by 'n mens vind plaas wanneer die persoon die eiers in rou of swak gekookte vleis inneem, of wanneer hy in kontak met die eiers in die feses van 'n geïnfekteerde kat, byvoorbeeld vanuit die kat se sandput.

Mense wat aan "T. gondii" blootgestel is, produseer teenliggaampies teen die organisme. Hierdie antiliggaampies bly voortbestaan in die bloed van die persoon, 'n toestand bekend as seropositiwiteit. Seropositiwiteit is op sigself nie gevaarlik nie. Sero-omskakeling, die omskakeling vanaf 'n toestand van geen teenliggaampies (sero-negatiwiteit) na 'n toestand van sero-positiwiteit, vind in mense wat met voldoende immuunrespons plaas na die eerste blootstelling, bekend as primêre infeksie. 

Wanneer primêre infeksie in swangerskap plaasvind, kan dit baie gevaarlik wees vir die ongebore fetus, met tot een uit drie van hierdie fetusse wat geïnfekteerd raak met "T. gondii". Fetale infeksie met "T. gondii" lei tot kongenitale toksoplasmose. Vroeë fetale infeksie, in die eerste trimester, word geassosieerd met hoër kans op fetale dood of erge kongenitale toksoplasmose, maar die infeksiekoers in derde trimester is hoër.


</doc>
<doc id="51285" url="https://af.wikipedia.org/wiki?curid=51285" title="Seropositiwiteit">
Seropositiwiteit

In serologie verwys seropositiwiteit na 'n toestand waar antiliggaampies teenoor 'n sekere antistof in die serum van 'n pasiënt aantoonbaar is.


</doc>
<doc id="51289" url="https://af.wikipedia.org/wiki?curid=51289" title="Tertullianus">
Tertullianus

Quintus Septimius Florens Tertullianus, (ca. 160 – ca. 220 n.C.), was 'n prolifieke vroeë Christenskrywer van Kartage in die Romeinse provinsie Africa. Hy was die eerste Christenouteur om 'n ekstensiewe korpus Latynse Christenliteratuur te lewer. Hy was ook 'n vername vroeë Christenapologeet en 'n polemikus teen kettery. Tertullianus is al "die vader van die Latynse Christendom" genoem.
Alhoewel konserwatief, het hy wel nuwe teologie voortgebring en ontwikkel in die vroeë kerk. Hy is miskien mees beroemd as die vroegste behoue Latynse skrywer om die term Drie-eenheid (Latyn: trinitas) te vermeld, benewens vir die oudste ekstante formele uitleg van 'n Trinitêre teologie. Ander Latynse formulerings wat in sy werk vir die eerste keer na vore tree is "drie Persone, een Substansie" as die Latynse "tres Personae, una Substantia" (opsigself uit die Koine-Grieks "treis Hypostases, Homoousios"). Sekere van Tertullianus se idees was nie aanvaarbaar vir die ortodokse kerk nie; in sy latere lewe het hy 'n Montanis geword.

Tertullianus het die industrie, ondernemerskap en vooruitgang van die mensdom geprys. Die mens se roeping en aard was trouens om die wêreld aan homself te onderwerp. Hierin sien hy egter ook 'n reaksie in die skepping. Die mens se ongebreidelde welvaart lei tot tekorte en wanbalanse, en word eindelaas deur rampe getemper. Rondom 210 n.C. skryf hy:


</doc>
<doc id="51290" url="https://af.wikipedia.org/wiki?curid=51290" title="Hoogeveen">
Hoogeveen

Hoogeveen, Nedersaksies: " 't O(ge)veine" en " 't Ho(o)geveine", is 'n munisipaliteit en dorp in die Nederlandse provinsie Drenthe. Die munisipale gebied het sowat 55 000 inwoners (2011) en 'n oppervlakte van 129 km². Die dorp Hoogeveen het sowat 38 000 inwoners (2007).

Plekke in die munisipale gebied van Hoogeveen:
Elim, Fluitenberg, Hollandscheveld, Hoogeveen (dorp), Nieuw Moscou, Nieuweroord, Nieuwlande, Noordscheschut, Pesse, Stuifzand en Tiendeveen.

In 1955 is die oudste boot in die wêreld in die Hoogeveense dorp Pesse opgegrawe. Dit gaan om 'n kano van omstreeks 8 000 v.C. en word die "kano van Pesse" genoem.



</doc>
<doc id="51292" url="https://af.wikipedia.org/wiki?curid=51292" title="Meppel">
Meppel

Meppel, Nedersaksies: "Meppelt" en "Möppelt(e)", is 'n munisipaliteit en stad in die Nederlandse provinsie Drenthe. Die munisipale gebied het sowat 33.000 inwoners (2014) en 'n oppervlakte van 57 km². Die stad Meppel het sowat 30.000 inwoners (2014).

Plekke in die munisipale gebied van Meppel:
Broekhuizen, De Klosse, De Schiphorst, Havelterberg (gedeeltelik), Kolderveen, Kolderveense Bovenboer, Meppel (stad), Nijentap, Nijeveen, Nijeveense Bovenboer, Rogat en Slingenberg (gedeeltelik).


</doc>
<doc id="51294" url="https://af.wikipedia.org/wiki?curid=51294" title="NG gemeente Cottesloe">
NG gemeente Cottesloe

Die NG gemeente Cottesloe was tot omstreeks 1985 'n klein gemeente (in oppervlak en in latere jare in lidmaattal) van die Nederduitse Gereformeerde Kerk op die grens van die Johannesburgse werkersklas-voorstede Cottesloe en Vrededorp, die oorspronklike naam van die gemeente. (Die gemeente het terloops niks te make met die Cottesloe-kerkeberaad nie, want dit is in die koshuise van die Universiteit van die Witwatersrand gehou, hoewel in dieselfde voorstad.)

Reeds tydens die dienstyd van ds. J.S. Marais, leraar van Fordsburg van 1920 tot 1925, het lidmate van Vrededorp en Brixton druk op die kerkraad van die moedergemeente begin uitoefen om om hierdie wyke óf af te stig óf 'n hulpprediker aan te stel om hulle beter te bedien. Die kerkraad was geruime tyd sterk daarteen gekant. In 1921 het die skriba van die Ring van Johannesburg aan die kerkraad geskryf en hom versoek om die eerste stappe te doen tot die afstigting van Vrededorp. Die kerkraad het egter botweg geweier en aan die skriba laat weet "dat die kerkraad van Fordsburg weier om een enkel lid van sy gemeente af te staan" (Kerksraadsnotule, Februarie 1922).

Die Ring was egter vasbeslote dat Fordsburg te groot was vir een enkele predikant en het laat weet as die kerkraad nie bereid was om Vrededorp af te staan nie, moes hy minstens onderneem om 'n medewerker vir die plaaslike predikant aan te stel. Die kerkraad het meer geneig in die rigting van 'n hulpprediker, maar hulle was destyds uiters skaars, sodat ene ds. Venter eers aan die begin van 1924 kon begin werk en ook net drie maande lank. Daarna moes die gemeente weer enkele maande lank aansukkel tot ds. D.J.J. Rossouw as hulpprediker, veral met die oog op Vrededorp en Brixton, aangestel kon word. Hy het egter na ses maande vertrek en toe kon die kerkraad weer niks doen met betrekking tot die intensiewer bearbeiding van Vrededorp en Brixton nie. Ná ds. J.S. Marais gedwing is om te bedank, ds. J.C. Pauw op 25 Maart 1925 bevestig is en die gemeente se sake reggeruk is, het die Ring weer die beter bearbeiding van die twee wyke onder die kerkraad se aandag gebring. Dit was veral in die lig van uitsprake deur die Transvaalse Sinode en Ringe ten gunste van kleiner gemeentes. Hulle het aangevoer 'n gemeente moes nie meer as duisend lidmate tel nie, waarna 'n hulpprediker aangestel of, nog beter, 'n gedeelte moes afstig.

Toe dit in 1926 op die sitting van die Ring van Johannesburg op Waterval blyk dat Fordsburg tussen 1 500 en 1 600 lidmate tel, het die Ring die Ringskommissie gelas om weereens die kerkraad van Fordsburg te pols oor die afstigting van 'n deel van die gemeente of so nie die verkryging van 'n hulpprediker. Die Ringskommissie het die kerkraad in Oktober daardie jaar ontmoet en die saak broederlik met hom bespreek. Uiteindelik het Fordsburg se kerkraad ná 'n uitvoerige bespreking op 'n daaropvolgende vergadering ingestem om dié deel van Vrededorp wat aan die gemeente behoort, af te stig, veral danksy die ervaring met hulppredikers. Die kerkraad het Vrederus se kerkraad toe genader om sy gedeelte van Vrededorp ook af te staan, sodat die hele voorstad as een enkele gemeente sou kon afstig. So stig die Ringskommissie die NG gemeente Vrededorp op 26 Augustus 1927 af van Fordsburg én Vrederus, waarvan die naam toe Melville geword het om verwarring te voorkom.

Uit die staanspoor was die nuwe gemeente hulpbehoewend. Aanvanklik het lidmate kerk gehou in 'n ou saaltjie, wat Fordsburg geskenk het, totdat die gemeente sy eie kerk (sonder 'n toring) gebou het op 'n stuk grond op die hoek van Kite- en Eerste Straat op die grens tussen Vrededorp en Cottesloe, wat van die stadsraad Johannesburg ontvang is. Die kerk is omstreeks 1935 ingewy en is 'n hanetreetjie van die Hervormde kerk Johannesburg se imposante kerkgebou op Cottesloe-heuwel, ontwerp deur die gevierde argitek Gerard Moerdijk.

Omdat die gemeente 'n arm gebied bedien het, was sy inkomste aanvanklik baie laag en het die kerkraad by die ring aansoek gedoen om die grense in die rigting van Brixton uit te brei sodat dit die Jan Hofmeyr-stadsgedeelte (eweneens armoedig) sou insluit. Die versoek is toegestaan en later is dié woonbuurt in drie groot wyke verdeel. Ook het die kerkraad 'n verband op die kerklike eiendomme geneem om twee skakelhuise te laat bou vir verhuring op grond wat van Fordsburg ontvang is. So het dit gebeur dat die gemeente 'n las gedra het van £3 350, met 'n gemiddelde inkomste van £12 per maand aan dankoffers, £28 per maand uit die verhuur van die huise en £100 per jaar uit die fonds vir hulpbehoewende gemeentes.

Nietemin het die eerste leraar, ds. E.C. Anderssen, en sy vrou dit reggekry om elders £2 145.5.4 ten behoewe van die gemeente in te samel terwyl die leraar se vrou £697.5.11 deur die Tiekiebond byeengebring het en £238 ingesamel het vir die nuwe orrel.

Gedurende die tweede leraar se dienstyd, April 1936, besluit die gemeente om 'n pastorie langs die kerk te bou. Tydens sy opvolger se tyd is etlike stadsgedeeltes by die gemeente gevoeg, wat die lidmate tot meer as duisend laat toeneem het. In dieselfde tydperk leen die kerk nog £1 000 vir die bou van 'n poskantoor om aan die staat te verhuur. Dus staan die skuld van die gemeente in Maart 1941 op £4 600, wat die kerkraad baie langsaam met huurgelde en 'n vermeerdering in die maandelikse bydraes kon afbetaal. Gedurende die vierde leraar, ds. Grobler, se tyd (1941–1945) groei die gemeente tot 1 130 lidmate en verminder die skuld met £2 000.

Tydens die onmiddellike naoorlogse jare verminder die lidmate tot onder duisend, maar die res van die skuld is afbetaal en omstreeks 1950 is die toring opgerig en 'n nuwe dak, plafonne, ligte, tapyte ens. aangebring. In dié tydperk bou die gemeente ook 'n nuwe saal met 400 sitplekke langs die kerkgebou met toerusting vir jeugwerk en 'n projektor vir rolprentvertonings. Tydens die vierde vergadering van die Suid-Transvaalse Sinode, gehou in Pretoria van 23 Maart 1963 dien die Ring van Langlaagte die volgende beskrywingspunt in: "Die Ring van Langlaagte versoek hiermee die Hoogeerwaarde Sinode om die verandering van die naam van Vrededorp na Cottesloe." Daarna keur die Sinode die verandering goed.

Namate lidmate met die jare uit die westelike voorstede van Johannesburg weggetrek en hulle verder van die middestad gaan vestig het (veral in Roodepoort en die noordwestelike voorstede), het al die NG gemeentes in dié omgewing begin kwyn. Cottesloe het in 1984 net 294 lidmate oorgehad, maar darem nog sy eie leraar in die persoon van ds. M.P. van Wyk. Die gemeente het voelers na NG gemeente Fordsburg uitgesteek met die oog op inlywing, maar Fordsburg het die versoek van die hand gewys en Cottesloe aangeraai om liewer met Brixton saam te span. Die gemeente is blykbaar die jaar ná sy laaste predikant weg is, by Brixton ingelyf. Die kerkgebou is sedertdien omskep in die Lam Rim Tibetan Buddhist Centre. Eers in 1991 moes die plaaslike Laerskool Cottesloe sluit. Hoewel daar nog 289 leerders oor was, kon die ouers nie bekostig om dit as Model C-skool te bedryf nie en het leerders ingeskakel by Laerskool Piet van Vuuren in Brixton of Laerskool Jim Fouché in Crosby. Albei skole het sedertdien grotendeels verengels. Die skoolgebou, oorkant die NG kerkgebou, se toekoms was lank in gedrang.

In 1985 was daar nog 'n afsonderlike ring vir Johannesburg-Wes, maar teen 2010 het daar in die verenigde ring van Johannesburg net ses (Melville, Waterval, Westdene, Crosby, Claremont en Triomf) van die oorspronklike 12 gemeentes oorgebly, terwyl ses in die enkele gemeente Vergesig opgeneem is. Die ring is destyds gekenmerk deur gemeentes wat elkeen besonder klein in geografiese gebied was. Al twaalf gemeentes is bevat in 'n gebied wat skaars 10 km (oos-wes) by 5 km (noord-suid) beslaan het. NG gemeente Langlaagte en Goudstad (vroeër Fordsburg) het saamgesmelt. Cottesloe is by NG gemeente Brixton ingelyf. Brixton en NG gemeente Johannesburg-Wes het in 1993 as NG gemeente Vergesig saamgesmelt, daarna is NG gemeente Langlaagte en NG gemeente Crosby-Wes by Vergesig ingelyf.

Die kerkgebou is geleë in Kitestraat in Vrededorp.




</doc>
<doc id="51297" url="https://af.wikipedia.org/wiki?curid=51297" title="Midden-Drenthe">
Midden-Drenthe

Midden-Drenthe is 'n munisipaliteit in die Nederlandse provinsie Drenthe. Die munisipale gebied het sowat 34 000 inwoners (2011) en 'n oppervlakte van 346 km². Midden-Drenthe is in 1998 gestig en gevorm uit die munisipaliteite Beilen, Smilde en Westerbork. Beilen is die administratiewe setel van die munisipaliteit.

Plekke in die munisipale gebied van Midden-Drenthe:
Balinge, Beilen, Bovensmilde, Brunsting, Bruntinge, Drijber, Elp, Eursinge, Garminge, Hijken, Hijkersmilde, Holthe, Hoogersmilde, Hooghalen, Laaghalen, Laaghalerveen, Lieving, Makkum, Mantinge, Nieuw-Balinge, Oranje, Orvelte, Smilde, Spier, Ter Horst, Westerbork, Wijster, Witteveen, Zuidveld en Zwiggelte.


</doc>
<doc id="51298" url="https://af.wikipedia.org/wiki?curid=51298" title="Noordenveld">
Noordenveld

Noordenveld is 'n munisipaliteit in die Nederlandse provinsie Drenthe. Die munisipale gebied het sowat 31 000 inwoners (2011) en 'n oppervlakte van 205 km². Noordenveld is in 1998 gestig en gevorm uit die munisipaliteite Norg, Peize en Roden (tegelyk die administratiewe setel van die munisipaliteit).

Plekke in die munisipale gebied van Noordenveld:
Altena, Alteveer, Amerika, De Pol, Een, Een West, Foxwolde, Huis ter Heide, Langelo, Lieveren, Leutingewolde, Matsloot, Nietap, Nieuw-Roden, Norg, Peest, Peize, Peizermade, Peizerwold, Roden, Roderesch, Roderwolde, Sandebuur, Steenbergen, Terheijl, Veenhuizen, Westervelde en Zuidvelde.


</doc>
<doc id="51299" url="https://af.wikipedia.org/wiki?curid=51299" title="Tynaarlo">
Tynaarlo

Tynaarlo, Nedersaksies: "Tynaorl", is 'n munisipaliteit en dorp in die Nederlandse provinsie Drenthe. Die munisipale gebied het sowat 32 000 inwoners (2011) en 'n oppervlakte van 148 km². Die munisipaliteit Tynaarlo is in 1998 saamgestel uit die munisipaliteite Eelde, Vries en Zuidlaren. Vries is die administratiewe setel van die munisipaliteit. Die nuwe munisipaliteit is vernoem na die dorp Tynaarlo, wat in die middel van die nuutgevormde munisipale gebied lê en sowat 1 800 inwoners het (2010).

Plekke in die munisipale gebied van Tynaarlo:
Bunne, De Groeve, De Punt, Donderen, Eelde-Paterswolde, Eelderwolde, Midlaren, Oudemolen, Taarlo, Tynaarlo (dorp), Vries, Winde, Yde, Zeegse, Zeijen, Zuidlaarderveen en Zuidlaren.


</doc>
<doc id="51300" url="https://af.wikipedia.org/wiki?curid=51300" title="Westerveld">
Westerveld

Westerveld is 'n munisipaliteit in die Nederlandse provinsie Drenthe. Die munisipale gebied het sowat 19 000 inwoners (2011) en 'n oppervlakte van 283 km². Westerveld is in 1998 gestig en gevorm uit die munisipaliteite Diever, Dwingeloo, Havelte en Vledder. Havelte is die administratiewe setel van die munisipaliteit.

Plekke in die munisipale gebied van Westerveld:
Boschoord, Darp, Diever, Dieverbrug, Doldersum, Dwingeloo, Eemster, Frederiksoord, Geeuwenbrug, Havelte, Havelterberg, Holtinge, Leggeloo, Lhee, Lheebroek, Nijensleek, Oldendiever, Oude Willem, Uffelte, Veldhuizen, Vledder, Vledderveen, Wapse, Wapserveen, Wateren, Westeinde, Wilhelminaoord, Wittelte en Zorgvlied.


</doc>
<doc id="51302" url="https://af.wikipedia.org/wiki?curid=51302" title="Otjimbingwe">
Otjimbingwe

Otjimbingwe was die eerste setel van die Duitse bewind in Duits-Suidwes-Afrika (die teenswoordige Namibië), maar nadat die administrasie in 1892 met die voltooiing van die "Alte Feste" na Windhoek verskuif het, het dit 'n rustige en afgeleë sentrum geword. Volgens die huidige indeling val dit in die Erongostreek. Die beraamde inwonertal in 2010 was net meer as 15 000.

Die Rynse Sendinggenootskap het die nedersetting as middelpunt vir hulle Namibiese bedrywighede van 1849 af gebruik. Johannes Rath en sy gesin vestig hulle op 11 Julie 1849 daar (volgens 'n bron het hy die stasie op 9 Julie gestig) en in 1864 word dit 'n amptelike nedersetting. Die Rynse kerk, wat van 1867 dateer, is vandag nog een van die plekkie se vernaamste aantreklikhede.

Koper is in 1855 in die nabygeleë Khomashoogland ontdek en die Walvisbaai-mynmaatskappy het sy hoofkantoor op Otjimbingwe gevestig. Die koper is egter reeds teen 1860 uitgeput sodat die geboue in onbruik verval het.

Onder beheer van rykskommissaris dr. Ernst Heinrich Göring word die nedersetting laat in die dekade na 1880 die setel van die Duitse administrasie. (Göring se seun, veldmaarskalk Hermann Göring, is terloops in 1893 gebore terwyl sy vader met tuisverlof was en het wêreldwye berugtheid verwerf as stigter van die Gestapo voor die Tweede Wêreldoorlog en die uitvinder van die konsentrasiekampe waarin miljoen Jode, gays, Sinti en Roma en ander "ongewenste mense" uitgewis is.)

Vanweë opstande deur die inheemse bevolking moes die regeringsetel twee maal na Walvisbaai verskuif word, maar nadat die Schutztruppe aldaar aangeland het en hulle op Otjimbingwe gestasioneer is, het die nedersetting hom gevestig as "Hauptstadt von Deutsch-Südwest". Hier is in 1888 die eerste poskantoor opgerig en die eerste seëls, met die stempel "Otyimbingue", uitgereik.

Die administrasie het egter teen 1892 geheel en al na Windhoek verskuif en die spoorlyn tussen Swakopmund en Windhoek, wat kort na 1900 voltooi is, het ver van Otjimbingwe verbygegaan. Dié twee faktore het spoedig tot die nedersetting se verval bygedra.


</doc>
<doc id="51309" url="https://af.wikipedia.org/wiki?curid=51309" title="St. Petersburg, Florida">
St. Petersburg, Florida

St. Petersburg is 'n stad in die Amerikaanse deelstaat Florida. Die stad het sowat 245 000 inwoners (2010).


</doc>
<doc id="51316" url="https://af.wikipedia.org/wiki?curid=51316" title="Vlieënde Hollander">
Vlieënde Hollander

Die Vlieënde Hollander is 'n beroemde seelegende van die Kaap. Volgens oorlewering het kaptein Henderik van der Decken in die 17de eeu in 'n stormwind gesweer dat hy om die Kaap die Goeie Hoop sal vaar al duur dit ook tot die Oordeelsdag. Die legende wil dit hê dat hy nog altyd probeer om om die Kaap te seil. Die Vlieënde Hollander is glo deur baie seevaarders gesien, insluitende Koning George V toe hy as adelbors in 1880 op die H.M.S "Bacchante" was. Richard Wagner, die Duitse komponis, het die "Vlieënde Hollander" as tema vir een van sy operas gebruik. 

By Terneuzen in Nederland is daar 'n monument wat hierdie legende herdenk.



</doc>
<doc id="51324" url="https://af.wikipedia.org/wiki?curid=51324" title="Rondawel">
Rondawel

'n Rondawel is 'n karakteristieke tipe Suid-Afrikaanse huis. Sy ontwerp is afgelei van die sirkelvormige hut van inheemse stamme, wat in seksies opgedeel is en met 'n grasdak bedek word. Vanweë die lae boukoste, koelheid en algemene geskiktheid in die klimaat, het die rondawel 'n gewilde vorm van argitektuur geword en word dit steeds aansienlik gebou.

Rondawels word tradisioneel met plaaslike materiale wat in rou vorm beskikbaar is gebou. Die mure bestaan gewoonlik uit stene en die messelklei uit sand of grond gemeng met beesmis of sement. Die vloer van 'n "tradisionele" rondawel word met 'n mengsel van mis afgewerk om dit hard en glad te maak. Die dakstutte van 'n rondawel is sparre of pale vanaf boomtakke verwerk. Die bedekking is strooi wat met grastou aan die pale gebind word. Die proses om die strooidak te voltooi kan 'n naweek of selfs tot 'n jaar duur indien dit deur 'n vaardige ambagsman gedoen word. Die strooi moet stuk vir stuk gebind word, vanaf die rand tot uiteindelik by die toppunt. Nadat elke seksie gebind is, moet dit gewoonlik verouder om 'n waterdigte seël te vorm.

Die eerste gebruik deur blankes was in die vorm van die hartbeeshuis- of paal-en-kleihuiskonstruksies, maar omstreeks 1860 het die Britse militêre owerheid rondawels vir die huisvesting van troepe begin bou.

Deesdae is rondawels veral gewild as vakansiewonings en as akkommodasie by reservate soos die Krugerwildtuin in Suid-Afrika of die Khutse Kalahari Lodge in Botswana.




</doc>
<doc id="51328" url="https://af.wikipedia.org/wiki?curid=51328" title="Wolwe as troeteldiere en werkdiere">
Wolwe as troeteldiere en werkdiere

Wolwe word soms as eksotiese troeteldiere en in baie uitsonderlike gevalle as werkdiere aangehou. Hoewel wolwe baie na aan honde verwant is (hierdie spesies het na raming tussen 10 000 en 100 000 jaar gelede van mekaar afgeskei), toon wolwe nie dieselfde buigsaamheid en gewilligheid as honde wat tussen mense saamwoon nie. Dit verg ook baie meer moeite om dieselfde hoeveelheid betroubaarheid by ’n troetelwolf te kweek.

Wolfwelpies in gevangenskap word gewoonlik van hul ma op ’n ouderdom van 14 dae geskei; verkieslik nie later as 21 dae nie. Wolfwelpies vereis meer gereelde omgang met mense as babahondjies, want ná 19 dae sal dit toenemend onmoontlik word om hierdie dier mak te maak. Dit verskil van honde in dié opsig dat hondjies nog teen 10 weke gesosialiseer kan word. Wolfwelpies moet vir die eerste vier maande van hul lewe van volwasse wolwe afgesonder word, behalwe ten opsigte van vlugtige besoeke gedurende die week, sodat hul natuurlike gedrag deeglik deur die mens gewysig kan word. Die welpies sal egter gedragsafwykings ontwikkel indien hulle heeltemal sonder kontak met hul spesie grootgemaak word. Wolfmelk bevat meer arginien as in melkvervangingsmiddele – dit is daarom noodsaaklik dat ’n arginienaanvullingsmiddel by die voedingsmelk gevoeg word indien die welpies nog nie gespeen is nie. Sou daar nie op hierdie reël ag geslaan word nie, kan die wolfwelpies katarakte ontwikkel.

As welpies, aanvaar wolwe die baasskap van hul eienaars of temmers geredelik, want in die natuur, wanneer hulle klein is, hang hul oorlewing van die sorg van hul ouers af. Soos die wolwe ouer word, raak hul gedrag al meer onvoorspelbaar en sal hulle partykeer aggressief teen kleiner diere of kinders optree. Wolwe kan nooit ten volle by kinders vertrou word nie, omrede hulle nie soos honde hul roofdiergedrag kan verleer nie. Hierdie gedrag is deur genetika ingebore en kan dus nie deur sosialisering of dressering verdryf word nie; dit kan hoogstens onderdruk word.
Die wolf het ’n hoë drang om die hiërargie van die trop te bestyg, omrede slegs die dominante wolf en wolvin mag voortplant. Dit is daarom nie vreemd as ’n wolf, kort nadat hy wasdom bereik het, sy eienaar instinktief om tropstatus die stryd aansê nie. In die natuur sal wolwe gewoonlik van die trop wegbreek sodra hulle volwassenes is, maar omrede dit onmoontlik in gevangenskap is, kan konflik nie vermy word nie. In sulke gevalle is dit niks ongewoon indien wolwe dus hul eienaars of kampmaats aanval nie. Party natuurlewesentrums wat wolwe aanhou verbied temmers om wolfkampe binne te gaan as hulle ’n verkoue of enige ander kwesbaarheid het wat die wolwe sal bemerk.Wolwe in gevangenskap is gewoonlik sku, vermy oogkontak met mense wat nie hul eienaar is nie en sal ook nie opdragte van enige ander mens gehoorsaam nie. Hulle sal gewoonlik op die vlug slaan en wegkruip sodra ’n vreemdeling die vesting betree. Selfs wolwe wat op die oog af vriendelik lyk, moet met versigtigheid genader word, omrede wolwe in gevangenskap geneig is om mense in hul oë as ander wolwe te beskou en so te behandel. Hulle sal dus ander mense byt of aanval om dieselfde redes wat hulle ander wolwe sou te lyf gaan. Die gewone troeteldierkos is nie genoeg om in die wolf se voedingsvereistes te voldoen nie: ’n volwassene moet daagliks tussen 1–2,5 kg vleis saam met bene, vel en pels inkry om gesond te leef. Wolwe laat nie hul kos deur mense afneem nie en sal gewelddadig optree teen diegene wat dit probeer verwyder. Die hoeveelheid oefening wat ’n wolf moet kry oorskry ook dié van ’n hond s’n. Om hierdie rede pas wolwe nie so goed aan by die stedelike gebied nie. Wolwe het ’n uitstekende waarnemingsvermoë en kan vinnig self leer hoe om uit aanhouding te ontsnap; hul moet ook voortdurend bewus gemaak word dat hulle nie die leier oor die eienaar of opsigter is nie. Dit bemoeilik sake vir mense wat hul troetelwolwe in ’n gelyke, eerder as onderdanige, omgewing grootmaak.

Party troetelwolwe word uitgesit, terwyl ander weer in die natuur vrygelaat word, waar hulle aan ’n hongerdood sal omkom of deur ander troppe wolwe in die omte gedood sal word. Wolwe wat alleen agterlaat is, of wat ontsnap het, kan meer verwoesting saai en ’n groter gevaar inhou vir mense en vee as wilde wolwe, omrede hulle gewoond is aan mense en hul natuurlike vrees verloor het. Daar word beweer dat die Wolf van Gysinge so ’n geval was.

Hoewel wolwe afgerig kan word, beskik hulle nie oor die hoeveelheid gewilligheid as wat honde het nie. Hulle reageer oor die algemeen nie op dwangtegnieke soos vreesinboeseming, afkerige stimuli of druk nie. Dit verg baie meer moeite om dieselfde betroubaarheid in ’n wolf te kweek wat dié van ’n hond s’n sal ewenaar. Maar selfs dan, wanneer ’n sekere gedrag vir ’n etlike aantal kere herhaal word, kan die wolwe daarmee verveeld raak en die daaropvolgende opdragte verontagsaam. Wolwe reageer die meeste op positiewe kondisionering en belonings, alhoewel eenvoudige mondelingse loftoeswaai nie so doeltreffend soos by die meeste honde is nie. Anders as honde, reageer wolwe meer op handseine as op die stemtoon. Ofskoon hulle moeiliker as honde beheer kan word, is wolwe makliker om te leer as daar motivering betrokke is.
Wolwe in gevangeskap blyk meestal ongeskik vir werkdoeleindes te wees. ’n Duitse bioloog, Erik Zimen, het eenkeer gepoog om ’n sleetrekspan, wat slegs uit wolwe bestaan, saam te span. Dit was ’n volslae mislukking, omrede wolwe baie meer as sleehonde geneig is om onder mekaar te baklei en die meeste opdragte geïgnoreer is. Noord-Amerikaanse wolwe en wolfkruisings is deur die Suid-Afrikaanse Weermag tydens Apartheid as proefaanvalshonde ingespan in ’n poging om diere te teel wat guerrillavegters sou opspoor. Hierdie eksperiment het misluk en is gestaak, omrede die wolwe selfs nie eens die basiese opdragte kon uitvoer nie.
Skynbaar kan geen bestaande snuffelhonderas se reuksin egter by die wolf s’n kers vashou nie. Proefnemings by die Perm Instituut vir Binnelandse Magte, in Rusland, het getoon dat kruisings tussen 'n wolvin ("Naida") en 'n Duitse herdershond ("Baron") 15 – 20 sekondes geneem het om ’n teiken gedurende dresseringsessies uit te snuffel, in vergelyking met gewone polisiehonde wat maar 3 – 4 minute lank geneem het. Hierdie sukses het tot die gedagte aanleiding gegee om hierdie kruisings as polisiehonde in te span.

Baie lande, state en streekgebiede het spesifieke regulasies wat die aankoop en bestuur van wolwe beheer. In Brittanje word die aanhou van wolwe streng beheer deur die Dangerous Wild Animals Act van 1976. ’n Lisensie word benodig om die eienaar van ’n wolf te wees. In die Verenigde State word die aanhou van wolwe deur die U.S. Endangered Species Act van 1973 verbied.



</doc>
<doc id="51329" url="https://af.wikipedia.org/wiki?curid=51329" title="Swarte Ommegang">
Swarte Ommegang

Swarte Ommegang is die naam wat deur die Kaapse koloniste gegee is aan 'n omgangshof wat in 1812 gehou is as gevolg van verskeie aanklagte deur eerwaarde James Read, dr. Van der Kemp en ander sendelinge teen die boere aan die Oos-Kaaplandse grens.

Hulle is daarvan beskuldig dat hulle hul swart bediendes mishandel het, en dat hulle aggressief teenoor die plaaslike stamme sou wees. Sommige van die beskuldiges is skuldig bevind, maar die meeste is vrygelaat.

Die Swarte Ommegang het groot vyandigheid veroorsaak, en word beskou as een van die vernaamste oorsake van die Groot Trek.




</doc>
<doc id="51330" url="https://af.wikipedia.org/wiki?curid=51330" title="Sybokhaar">
Sybokhaar

Sybokhaar is 'n dierevesel wat van angorabokke geskeer word.

Die invoer van hierdie diere is grootliks te danke aan die ondernemingsgees van die firma, Mosenthal Brothers van Port Elizabeth, wat tydens die jaar 1860 daarin geslaag het om aanteelvee vanuit Turkye in te voer. Aanvanklik het hulle dan ook 'n monopolie gehad. Later is aanvullende stamboekdiere uit Klein Asië na die Kaap gebring met die hulp van Cecil John Rhodes. 

Die bedryf was aan baie wisselinge blootgestel en is hoofsaaklik beperk tot die Karoo en Oos-Kaap. Op 'n stadium in 1985 was daar in die Kaapprovinsies alleen 3 000 000 angorabokke, hoewel daar vandag slegs 'n breukdeel nog voorkom.



</doc>
<doc id="51335" url="https://af.wikipedia.org/wiki?curid=51335" title="Bartolomeus Dias">
Bartolomeus Dias

Bartolomeus Dias (ca. 1450 – 29 Mei 1500) was 'n Portugese ontdekkingsreisiger en seevaarder wat in 1488 om die suidpunt van Afrika geseil het.

In 1487 vra koning Johan II van Portugal vir Dias om na die land van die Christelike koning genaamd Prester John in die ooste te soek. Omdat "Prester John" nie regtig bestaan het nie, het hy nie die land gevind nie, maar het hy wel 'n roete vanaf die Atlantiese Oseaan na die Indiese Oseaan ontdek wat na Asië lei.
In Desember 1487 word hy die eerste Europeër wat in Suidelike Afrika voet aan wal sit toe hy by Kaap Kruis in Namibië aan land gaan. In Januarie 1488 word hy die eerste Europeër wat om Kaap die Goeie Hoop seil. In Februarie dieselfde jaar word hy die eerste Europeër om voet aan wal in Suid-Afrika te sit toe hy by Mosselbaai aan land gaan. Hy het 'n kalksteenkruis ('n padrão) by Kwaaihoek opgerig.
Dias is in 1500 ter see in 'n storm oorlede as kaptein van 'n skip wat na Brasilië onderweg was.

Daar is later vir hom 'n standbeeld in Kaapstad, Suid-Afrika opgerig.

Dias was een van die ontdekkingsreisigers wat in opdrag en op aansporing van die destydse Portugese koning, Johan II (1455-1495), 'n sistematiese verkenning van die kus van Afrika onderneem het. Die ontdekkingstogte was 'n voortsetting van die werk waarmee prins Hendrik die Seevaarder (1394-1460), 'n seun van koning Johan I (1357-1433). reeds vroeg in die 15e eeu begin het. Die ontdekkings wat tydens die bewind van Johan II gedoen is, was baie meer opsienbarend as dié onder leiding van Hendrik die Seevaarder. Johan II kon egter voortbou op 'n stewige basis: In Lissabon is 'n seevaartskool gestig en baie geograwe en skeepbouers is daarheen gelok. Die vooruitgang in skeepsbou, die geleidelike opbou van geografiese kennis en die verbetering van navigasiehulpmiddels het daartoe bygedra dat verkenningstogte in die loop van die 15e eeu steeds vlotter verloop het en meer vrugte afgewerp het.

Columbus kon byvoorbeeld tydens die voorbereidings vir sy reis van 1492 groot voordeel trek uit die kennis wat reeds in Lissabon versamel was. Die Portugese het egter 'n voorsprong op hom gehad deurdat hulle beter daartoe in staat was om die omtrek van die aardbol te bereken. Toe Columbus in Portugal ondersteuning gesoek het vir sy beoogde weswaartse reis na Asië, is die plan as te gewaag beskou omdat die Portugese besef het hoe groot die afstand sou wees. 

Bartolomeus Dias was 'n ander soort seevaarder as Columbus. Vandag hy 'n amptenaar van 'n Portugese "Departement van Ontdekkingswese" genoem kon word. In die Laat-Middeleeuse maatskappy was sy rol egter van veel losser aard as wat die woord "amptenaar" miskien suggereer. Sy plek in die samelewing is deur gunste en voorregte bepaal, soos altyd in 'n feodale samelewing die geval was. Hy was ongetwyfeld van goeie afkoms (hy was 'n ridder) en was deel van die koninklike gevolg. 'n Deel van sy inkomste het sekerlik bestaan uit 'n aandeel in die handel met Wes-Afrika, meer spesifiek die handel in goud en ivoor. (Slawehandel het eers later in omvang toegeneem.)

Die eerste betroubare historiese vermelding van Bartolomeus Dias is ten opsigte van 'n reis in 1481, toe hy bevelvoerder was van een van die skepe wat na die Goudkus (die huidige Ghana) gevaar het. Die reis het geëindig in die stigting van Elmina, die eerste Portugese fortifikasie op die vasteland van Afrika. Die naam "Elmina" is afgelei van "Aldea da Mina", wat "Gouddorp" beteken. Dias het sy bekendheid egter aan sy reis van 1487/88 te danke. Dit was die eerste en enigste reis in sy lewe waartydens hy opperbevelhebber was (van drie skepe). Dias het die reis met 'n drieledige opdrag aangepak. In die eerste plek moes hy voortgaan met die kartering van die kus van Afrika, wat in daardie stadium tot Kaap Kruis gekarteer was. Kaap Kruis, aan die kus van Namibië, was die verste punt wat deur Diego Cam (?-1486) bereik is tydens 'n reis wat van 1482 tot 1484 geduur het en waartydens die Kongorivier ontdek is. 

Dias se tweede opdrag was om 'n seeweg om die suidpunt van Afrika na die speserylande van Asië te vind. Handel met Asië het in daardie stadium nog altyd oor land geskied. Die Italiaanse stadstate het die ware aan die ooskus van die Middellandse See gekoop en na Europa vervoer. Die Portugese het gehoop om langs 'n seeweg 'n direkte en vinniger verbinding met Asië te vind, waardeur hulle die Italiaanse en Islamitiese tussenhandelaars kon uitskakel. 

Ten derde moes Dias na die legendariese ryk van priester Johannes soek. Hierdie opdrag was kenmerkend vir die laat 15e eeu (vroeë Renaissance) toe moderne denke en Middeleeuse voorstellings mekaar nog oorvleuel het. Die legende van priester Johannes was reeds sedert die 11e eeu in Europa bekend en het as aansporing vir die eerste ontdekkingsreise gedien. Daar is geglo dat priester Johannes die vors van 'n magtige Christenryk iewers in Asië was. In die 12e eeu is daar vermoed dat die ryk iewers in Persië (vandag Iran) geleë was. In Dias se tyd is daar van die veronderstelling uitgegaan dat die ryk in Oos-Afrika, suid van Ethiopië, geleë was. Daar is gehoop dat Johannes of sy opvolgers 'n magtige bondgenoot teen die Islamitiese vyand sou wees.' 

Dias het Lissabon in Julie of Augustus 1487 verlaat en in Desember 1488 teruggekeer. In Desember 1487 het hy reeds die kus van Namibië bereik, by die huidige Walvisbaai aangedoen en sy voorradeskip in die baai by die huidige Lüderitz agtergelaat.

In die eerste week van 1488 het die twee oorblywende skepe vertrek en die Atlantiese Oseaan meer as 'n duisend myl ver weswaarts ingevaar. Dit is nie bekend of die koersafwyking doelbewus was en of dit deur stormgeweld veroorsaak is nie. Daarna is die koers verander sodat hulle op 'n breedtegraad gevaar het wat die skepe verby die Kaap gevoer het totdat hulle weer noordwaarts kon begin vaar. 

Die kuslyn (Mosselbaai) wat vroeg in Februarie in sig gekom het, het in 'n nuwe rigting geloop: 'n aanduiding dat dit die onderpunt van die vasteland was. Dias het tot so ver as die latere Algoabaai gevorder voordat hy deur sy bemanning gedwing is om terug te draai. Op sy terugreis het hy op drie plekke kalksteenkruise aan die kus opgerig: by Kwaaihoek (net wes van die Boesmanriviermond), naas die kaap wat deur hom Cabo de Boa Esperanza genoem is en by Lüderitz. "(Volgens" 'n bewysstuk uit dié tyd het die Kaap die Goeie Hoop sy naam van Dias ontvang en nie van die koning nie.) 

Dias se verdere loopbaan was roemloos. Hy het nog twee belangrike reise help voorberei en in albei gevalle die reis meegemaak. In 1497 het hy saam met Vasco da Gama (wat tot in Indië gevaar het) gereis, maar is by die Kaap-Verdiese Eilande al teruggestuur. ln 1500 was hy 'n lid van Cabral se ekspedisie wat per toeval (die skepe is deur 'n storm te ver weswaarts gedryf) Brasilië ontdek het. 

Ondanks die 2 016 km onbekende kuslyn wat hy ontdek het, asook die feit dat hy die pad oopgemaak het die Ooste, het Dias nie juis veel daarby gebaat nie. Hy was maar net kaptein van een van die dertien skepe wat in 1500 onder aanvoering van Alvares Cabral uitgevaar het. 'n Storm het hulle van koers af gedryf, en so het hulle toevallig Brasilië, die oostelikste deel van Suid-Amerika, ontdek. Van daar af het hulle verder gevaar na Indië, en in nog 'n storm by die Kaap die Goeie Hoop het vier skepe vergaan. 

Een van die skepe was Dias s'n. So het hy op see gesterf by die landpunt wat hy self Kaap die Goeie Hoop genoem het, maar wat eeue lank deur matrose as die Stormkaap (Cabo Tormentoso) beskryf is. Hoewel dit hy was wat bewys het dat dit moontlik is om ronom Afrika na die Verre Ooste te vaar, het hy die Ooste nooit self gesien nie. 





</doc>
<doc id="51337" url="https://af.wikipedia.org/wiki?curid=51337" title="Taalherlewing">
Taalherlewing

Taalherlewing, taalopflikkering, taalheropbloei, taalherrysing of taalverskuiwingomkering is die poging wat deur verskeie belangegroepe, soos indiwidue, kulture, gemeenskappe, regerings of staatkundige owerhede, aangewend word om die agteruitgang van ’n taal om te keer. Sou die agteruitgang baie ver gevorderd wees, kan die betrokke taal as hetsy bedreigd, sterwend of uitgesterf beskou word. In hierdie gevalle het taalherlewing ten doel om die gesproke gebruik van die taal weer op die been te bring. Hoewel die doelwitte van taalherlewing van gemeenskap en omstandighede kan wissel, het die meerderheid gemeenskappe ten doel om ’n taal wat uitgesterf het, of bedreig is, weer tot alledaagse gebruik te bevorder. Taalherlewing volg net mooi die teenoorgestelde proses as dié van taalafsterwing.

Oor die afgelope dekades was die omkering van taalverskuiwing ’n studieveld onder taalkundiges, soos Joshua Fishman. Die omkering van taalverskuiwing behels die vasstelling tot watter mate ’n spesifieke taal ‘‘verplaas’’ is, om sodoende te bepaal wat die beste wyse is om ’n taal te ondersteun of te laat herleef.

Joshua Fishman se ontwerp om bedreigde (of dooie) tale te laat herleef, of volhoubaar te maak, bestaan uit agt fases. Daar moet ten nouste op die eerste fases van herstel gefokus word totdat dit gegrondves is – dán eers mag daar na die volgende fases beweeg word. Die agt fases is soos volg:


Hierdie taalherlewingsmodel is bedoel om alle inspanning op die doeltreffendste manier moontlik aan te wend en om te sorg dat onnodige koste en energie nie op die latere herstelfases verspil word as selfs nog nie eens die eerste fase aangepak is nie. Dit is byvoorbeeld ’n vermorsing van tyd, geld en moeite om ’n veldtog van stapel te stuur om die gebruik van die taal vir uitsaaiwese en die staatsdiens te bevorder as daar skaars enige gesin is wat die taal kan praat.

David Crystal stel in sy boek, "Language Death", ses faktore voor wat kan help om ’n taal te bevorder. Hy veronderstel dat ’n bedreigde taal sal vooruitgaan indien die sprekers:


Hebreeus is suksesvol weer in die lewe geroep. Dit is die enigste voorbeeld van ’n uitgestorwe taal wat tot ’n nasionale taal met miljoene moedertaalsprekers herleef het. Die herlewing van Kornies het in 1904 begin, nadat dit vir meer as ’n eeu lank dood was. Dit is nou suksesvol herleef, met ’n toenemende aantal sprekers wat tans ’n paar duisend sterk staan.
Amptelike pogings om tale van uitwissing te red, soos die bevordering van Iers in beide die Republiek van Ierland en Noord-Ierland, Wallies in Wallis, Galicies in Galicië, Baskies in Baskeland en Katalaans binne Katalonië, is met gemengde sukses begroet.
In Sjina bestaan daar etlike entoesiastiese groepe wat Mantsjoe, die taal van hul voorouers, deur beskikbare woordeboeke en handboeke probeer herleef. Party besoek af en toe die Qapqal Xibe Outonome Streek in Xinjiang, waar die verwante inheemse Xibe-taal steeds gepraat word.
Sommige Indiaanse stamme het ook probeer om hul sterwende tale te laat herleef.

Dikwels sal die organisasie wat ’n taal wil herleef ’n spesifieke streektaal uitkies (soms selfs een taal uit verskeie dialekte saamstel) en dan deur nuwe gebruiksvorme aanvul. Hierdie gebruiksvorme het hoofsaaklik betrekking op die moderne woordeskat, wat nuutskeppings insluit, asook afleidings, die nuwe betekenisse wat vir ou woorde toegeskryf word, leenvertalings uit sustertale (Arabies vir moderne Hebreeus, Wallies en Bretons vir Kornies) of leenwoorde wat net so uit moderne internasionale tale geneem word.
Die ondersteuners van die ander streektale sal aanvoer dat die gekose een nie "eg" is nie en dat die oorspronklike doel van die herlewing gefaal het.

In Europa, gedurende die 19de en 20ste eeu, het die gebruik van beide die plaaslike en aangeleerde tale afgeneem soos die sentrale regering van die onderskeie state hul volkstaal as die standaardmedium vir amptelike en onderwystaal afgedwing het (soos in die geval van Frankryk, Spanje en Italië).

Oor die afgelope dekades het plaaslike nasionalisme en menseregtebewegings tot ’n meer multikulturele beleid binne die Europese lande tot gevolg gehad. Fel kritiek is uitgespreek teen voormalige praktyke van plaaslike tale wat onderdruk is, soos in die term "taalmoord" opgemerk kan word.
Veldtogte het die status van plaaslike tale tot só ’n mate in Europese streekgebiede verhoog dat dit as amptelike tale, naas die nasionale taal, aanvaar is. Die Europese Raad se handeling in hierdie gebied (deur middel van die Europese Manifes vir Plaaslike of Minderheidstale) is teenstrydig met die Europese Unie se erkenning van amptelike status aan slegs ’n beperkte aantal amptelike tale.

Aan die ander kant is daar Latyn. Hierdie antieke taal is oor die eeue heen in die hoë onderwys en vir akademiese kommunikasie gebesig en het ’n kultuurskakel regdeur al die universiteite tot en met die voornoemde tydperk gelaat. Hoewel hierdie taal genoeg belangstelling gewek het om ’n herlewingsbeweging tot stand te bring, toon die aantal sprekers van die sogenaamde Lewende Latyn ’n sukkelende groei. Die rede hiervoor is dat die taal nie eie aan enige van vandag se oorgeblewe volke is nie; daarom het hierdie dooie taal bitter min ondersteuning van regerings, hetsy op nasionale of internasionale vlak, ontvang.

In die 20ste eeu alleen het honderde tale reeds regoor die wêreld uitgesterf. Daar bly dié oor waarvan slegs ’n enkele paar opgetekende sprekers nog lewe – hierdie tale staan as bedreigde tale bekend.
Die VN skat dat meer as die helfte van die tale wat vandag gepraat word, minder as 10 000 sprekers het en ’n kwart minder as 1 000 sprekers oor het; indien daar nie enige poging aangewend word om hulle te onderhou nie, sal die meeste hiervan binne die volgende honderd jaar uitsterf.
Die Bedreigde Taalfonds is ’n fonds wat op die bewaring en herlewing van bedreigde tale toegespits is.





</doc>
<doc id="51339" url="https://af.wikipedia.org/wiki?curid=51339" title="Michellspas">
Michellspas

Die Michellspas is 'n bergpas oor die Skurweberge in die Wes-Kaap, Suid-Afrika. Dit verbind die Warm Bokkeveld en Ceres met Kaapstad en die Boland.

Die eerste pas is in 1765 deur Jan Mostert op sy eie koste deur 'n ravyn van die Dwarsrivier gebou waar dit saam met die Witelsrivier in die Breederivier uitkom. Die pad het teen 'n steil nek uitgegaan net voor dit na die Ceresvallei afgedaal het. Die pas was gedug en het die rivier verskeie male gekruis. Die pas het bekend gestaan as die Mostertshoekpas.

Weens toenemende verkeer het kol. Charles Michell, landmeter-generaal van die Kaap, in 1846 vir Andrew Geddes Bain opdrag gegee om 'n nuwe pad te maak deur die ravyn. Met 240 bandiete het Bain aan die werk gespring en die pas is in net meer as twee jaar voltooi. Die pas is op 1 Desember 1848 geopen deur sir Harry Smith. Hy het die pas na kol. Michell vernoem.

Die pas is net na die Tweede Wêreldoorlog verbeter en met beton bedek, want teer was nie beskikbaar nie. Die 'nuwe' pas het grotendeels Bain se roete gevolg en is geopen op 31 Maart 1946.

Die pas is die laaste keer gedurende 1988 tot 1994, deur die padboukonstrusiespan van die Kaapse Provinsiale Administrasie onder leiding van mnr. Fritz Schwabe, herkonstrueer. Die resident-ingenieur was mnr. Ettiene Roux bygestaan deur ingenieurs en tegnici soos Fred Henning, John Cullum, Stephan Condon, Gerhard Botha, Francois Ryke, Bertie van Koersveld, Steward Bain en Schalk Carstens. Die hoofvoorman was Isak Engelbrecht. Verder was daar 'n span van meer as 300 mense, wat brugbouers, voormanne, "blasters", vakmanne en arbeiders ingesluit het, almal verbonde aan die Kraaifonteinse padbou-eenheid. Die pad is verbreed met klimlane vir vragmotors en die ou betonpad wat na die Tweede Wêreldoorlog deur Italiaanse kryggevangenes gebou is, is met 'n bitumeneuse blad vervang. Alle waterweë in terme van pyp en kasduikers is ook vervang. 'n Nuwe brug is oor die Breederivier gebou – die Wittebrug.

Die korrekte spelling van die pas se naam is sonder 'n T. Dus Michellspas. Die pas se naam word dikwels verkeerdeliks as "Mitchellspas" (met 'n T) aangegee aangesien dit 'n meer bekende spelling van die van is. Die pas is na landmeter-generaal Charles Cornwallis Michell, wat superintendent van openbare werke in die Kaapkolonie tydens die bou van die pas was, vernoem.




</doc>
<doc id="51340" url="https://af.wikipedia.org/wiki?curid=51340" title="Carl Friedrich Gauss">
Carl Friedrich Gauss

Johann Carl Friedrich Gauss (30 April 1777, Brunswyk – 23 Februarie 1855, Göttingen) was 'n Duitse wiskundige, astronoom en wetenskaplike wat belangrike bydrae gemaak het tot baie velde, waaronder getalleteorie, statistiek, analise, differensiaalmeetkunde, fisika, sterrekunde en optika. Gauss word geag as een van die mees invloedryke wiskundiges in die geskiedenis.

Gauss was 'n wonderkind. Daar bestaan vele staaltjies oor sy vrymetselheid as kleuter, en hy het sy eerste baanbrekerswerk in wiskunde gedoen in sy tienerjare. Hy voltooi sy magnum opus, Disquisitiones Arithmeticae, in 1798 teen die ouderdom van 21, maar word nie voor 1801 gepubliseer nie. Hierdie werk baan die weg op die vakgebied van getal teorie en bly tot op hede nog invloedryk.

Sy oortreflike wetenskaplike vermoeëns was al onder sy tydgenote bekend. Reeds in 1856 laat die Koning van Hannover gedenkmunte met die beeld van Guass en die inskrywing "Mathematicorum Principi" (Latyns: "Aan die prins van die Wiskundiges") druk. Omdat Gauss slegs 'n breukdeel van sy ontdekkings geopenbaar het, onstluit die wêreld éérs die werklike diepte en verreikendheid van sy werke toe sy dagboek in 1898 ontdek en bestudeer word.

Carl Friedrich was die enigste kind van die egpaar Gerhard Dietrich Gauss en Dorothea Benze. Die moeder was die ongeletterde maar tog hoogs intelligente dogter van 'n arm steenmesselaar, die as 'n bediende, voor sy die tweede vrou van Gerhard Dietrich Gauss word. Hy het weer vele beroepe beoefen, onder andere tuinier, slagter, messelaar, handelaar en tesourier vir 'n klein versekeringsonderneming. Volgens oorlewering het al reeds die driejarige Carl Friedrich sy vader met die loonberekeninge gekorrigeer. Later sê hy oor homself, dat hy berekeninge voor taal geleer het. Sy lewe lank behou hy die gawe om selfs gekompliseerde berekeninge in sy kop deur te voer.

Teen die ouderdom van nege jare beland Gauss in die "Volksschule", oftewel Volkskool. Daar gee die onderwyser Büttner sy leerline die opdrag om alle getalle tussen 1 tot 100 bymekaar te tel, om hulle só besig te hou. Gauss het dié probleem egter na 'n kort tydjie al opgelos, deurdat hy 50 met 101 maal (1 + 100, 2 + 99, …, 50 + 51) om by die oplossing van 5050 te kom. Die daaruit resulterende formule staan per geleentheid as "der kleine Gauss" bekend.

Hierdie gebeurtenis laat Gauss se onderwyser van sy buitengewone wiskundige begawing bewus, waarop hy 'n besondere rekenboek uit Hamburg vir hom organiseer en daarvoor sorg dat Gauss die Martino-Katharineum Gimnasium kon besoek. Teen die tyd wat die wonderknaap Gauss veertien jaar oud was, word hy die hertog Karl Wilhelm van Braunschweig bekend gemaak. Daarna ondersteun en onderhou dié hertog hom finansieel. So kon Gauss van 1792 tot 1795 aan "Collegium Carolinum" studeer. Daar ontdek die Professor Eberhard August
Wilhelm von Zimmermann, Gauss se talent, spoor hy hom aan en knoop tesamentlik 'n vaderlike vriendskap met hom aan.

In Oktober 1795 verskuif Gauss na die Universiteit van Göttingen. Hier kom hy voorlesings oor die klassieke Filologie deur Christian Gottlob Heyne te hore, wat hom in daardie tyd ewe veel soos die wiskunde interesseer.

Teen die ouderdom van negentien jaar, word Gauss die eerste om die konstrueerbaarheid van die reëlmatige sewentienhoek te bewys, 'n sensasionele ontdekking, want sedert die Antieke kom daar op hierdie gebied nog geen vordering nie. Dit word dan ook die rede waarom Gauss hom teen die tale en filosofie besluit en sy studies op wiskunde toespits en in 1799 sy Doktorsgraad aan die "Aedemia Julia" ('n Universiteit in Helmstedt) afsluit. Die wiskunde was hier deur Johann Friedrich Pfaff goed verteenwoordig, terwyl Gauss se borg, die hertog van Braunschweig, werd daarop geplaas het dat Gauss nie aan 'n buitelandse universiteit promoveer nie.

Na sy promovering, lewe Gauss in Braunschweig van die klein inkomste wat die hertog hom betaal en werk hy aan ѕy werk "Disquisitiones Arithmeticae".

Hy keer 'n posisie aan die Petersburgse Akedemie vir Wetenskap af, naamlik uit dankbaarheid teenoor die hertog, en wel ook in die hoop dat hy vir Gauss 'n sterrewag in Braunschweig sal bou. Na die hertog se skielike dood, na die slag by Jena en Auerstedt, word Gauss in 1807 professor in die Georg-August-Universiteit in Göttingen en direkteur van die sterrewag daar. Daar moes hy kursusse aanbied, waarteenoor hy egter 'n afneiging ontwikkel. Tog word vele van sy studente invloedryke wiskundiges, daaronder Rihard Dedekind en Bernhard Riemann.

In November 1804 word hy met Johanna Elisabeth Rosina Osthoff (* 1780; † 1809) verloof en trou met haar op 9 Oktober 1805. In Augustur 1806 word hul eerste kind, Joseph, gebore. Hy is benoem na Giuseppe Piazzi, die ontdekker van die dwergplaneet Ceres. In Göttingen in 1808 volg sy dogter Wilhelmine, die op 12 Augustus 1840 sterf. In Oktober 1809 word Louis gebore, by wie se geboorte Gauss se vrou
Johanna sterf. Louis self sterf op 1 Maart 1810. Een jaar daarna, op 4 Augustus 1810, volg die troue tussen Gauss en Friederica "Minna" Wilhelmine Waldeck (* 1788; † 1831). Sy sou uiteindelk vir hom drіe kinders baar en die huwelik was as gelukkig beskou.



</doc>
<doc id="51342" url="https://af.wikipedia.org/wiki?curid=51342" title="La camisa negra">
La camisa negra

La Camisa Negra is die derde enkelsnit van die album Mi Sangre van die Colombiaanse sangeres Juanes, geskryf deur haarself en Octavio Mesa. Dit is 'n samesmelting van die "Volksverhale van Antioquia"-klankbaan en pop.

Hierdie liedjie was 'n sukses, en het hoog gestyg op wêreldtrefferslyste. In Duitsland het dit goed verkoop, en in lande soos Bulgarye, Oostenryk, Frankryk en Griekeland het "La Camisa Negra" gelei tot die verspreiding van ander enkelsnitte uit die album Mi sangre.

In 2005, het Juanes "Mi sangre" in Engeland, Asië en Australië vrygestel, wat afgeskop het met 'n intense promosietoer, gevolg deur 'n konserttoer, vir die gebied. In die film "Die stad van stilte" verskyn uittreksels hiervan.

Die lied is in Italië gespeel ter ondersteuning van fascisme, aangesien uit sekere oorde 'n verband gesien word met "La Camisa Negra" (in Italiaans "Camicia nera"), 'n paramilitêre groep bekend as die Italiaanse fascistiese Swarthemde, wat die fascistiese bewind van Benito Mussolini ondersteun.1 Sommige nagklubs besoek deur vêrregse ondersteuners het hul hande in die Fascistiese saluut wanneer die lied is gespeel.2 In reaksie hierop het die nuusnetwerk Indymedia linker-leun liedjie genaamd saboteer.2 Juanes het 'n tyd later gesê: "Die Camisa Negra" het niks te doen met fascisme of Mussolini nie … Mense kan musiek op baie maniere interpreteer".3

La Camisa Negra is geskryf in gemeen tyd in die F kruis mineur sleutel. [2] Die lied is uitgevoer deur 'n strummed akoestiese kitaar wat klink soos 'n matige 100 slae per minuut met 'n gepaardgaande melodie op elektriese kitaar. [2] Die lied is gereël in die gemeenskaplike verskoor vorm, [3] en strek Juanes interval van 'n oktaaf en 'n half, van C na F # 4 # 5 [2].

Die lied ontvang gemengde resensies van kritici. Contactmusic.com het gesê die lied is 'n goeie inleiding tot die wêreld van Johannes, wat sy kitaarstyl en absorberende stem ten volle vertoon." [4] MyVillage het die lied twee uit vyf sterre gegee, met die reaksie dat "dit 'n sekere sjarme het, maar ek sal nie omgee om hierdie geleentheid te mis nie." [5] IndieLondon het die liedjie "het uitstekende vlek" akoestiese ballade, let wel" die rollende kitaar lekke … 'n wonderlike begeleiding verskaf. "[6] OMH het die lied van 'n gemengde resensie, sê dat "die kragtige koor het 'n pakkende melodie en nie stem dit "maar" dit is soos belowe 'n kulinêre fees slegs 'n paar chicken nuggets is bedien word."

Die musiekvideo vir die liedjie was vrygestel in 2005. In die video, Juanes arriveer in 'n dorp, vergesel deur twee vroue en' n ouer man. Die man en vrou die uitgang van die motor en die man begin speel 'n kitaar terwyl dans in twee. 'N golf wat blare van die kitaar, en eenkant van Juanes, rondom die wêreld deur middel van wat die golf verby is gevries in tyd, wat dieselfde beweging herhaaldelik. Gedurende die laaste koor, die golf van rigting verander, en die mense van die stad verdwyn.

In die Verenigde State, het die lied nie goed presteer in kommersiële musiek nie, maar slegs hoogtepunt op nommer 89 op die Billboard Hot 100. [12] is 'n veel beter prestasie in die Latyns-kaarte, bolaag van die Hot Latyns-Tracks lys vir agt nonconsecutive weke [13], wat meer as die Latynse Pop Airplay Liedjie van die Jaar, en bereik nommer twee in die Latynse Tropical Airplay. [12] ingesluit die liedjie op Billboard se nommer twee in 2005 jaareinde Hot Latyns-Songs sukses agter "mede-sanger-liedjieskrywer Shakira se La Tortura." [14] Die lied het goed gevaar in Europa, bolaag van die kaarte in Oostenryk, Frankryk, Duitsland, Italië, Spanje en Switserland en die bereik van die top twintig in België, Finland, Ierland, Nederland en Noorweë [15]. Die eenheid was gesertifiseerde goud in Switserland [16] en is een van die Top 10 singles in die geskiedenis van die land [17].

Grafiek (2007) Die beste
standpunt
Honduras Top 20 Fuzion 1
Amerikaanse Billboard Latin Pop Airplay 1
Amerikaanse Billboard Hot Latyns-Songs 1
Colombia Top 100 1
Mexico Top 100 1
Chile Top 20 1
Uruguay 1
HTV 1
Latino Ritmoson 1
Peru Top 100 1
Brasilië Hot 100in April 1
Venezuela Top 20 Fuzion 1
Argentinië Hot 100 1
Puerto Rico Hot 100 1
Bolivia Hot 100 1
Guatemala Top 20 Fuzion 1
Kuba Top 20 Fuzion 1
Italië Hot 100 1
Canada Hot 100 1
Amerikaanse Billboard Hot 100 1

Land Sertifisering Goud is gelyk aan Platinum is gelyk aan Totale verkope
Spanje Dubbel Platinum5 100,000 150.000 250.000
Verenigde State 500.000 2.000.000 +2.500.0006
Engeland Silver7 100,000 300,000 400.000
Australië Silver8 100,000 300,000 400.000
Engeland Plaat9 100,000 300,000 400.000
Asië Silver10 100,000 300,000 400.000




</doc>
<doc id="51355" url="https://af.wikipedia.org/wiki?curid=51355" title="NG gemeente Potchefstroom">
NG gemeente Potchefstroom

Die NG gemeente Potchefstroom (op Potchefstroom) is die oudste gemeente van die Nederduitse Gereformeerde Kerk in die destydse Transvaal en was, toe dit in Maart 1842 gestig is, slegs die 28ste gemeente in wat later Suid-Afrika sou word asook die tiende gemeente buite die teenswoordige Sinode van Wes-en-Suid-Kaapland.

Die gemeente aan die Mooirivier het ontstaan danksy die ywer van eerw. Daniel Lindley, wat as Amerikaanse sendeling kort ná die Groot Trek na Natal gekom het en hom die lot van die herderlose Voortrekkersgemeenskappe aangetrek het. Die Natalse Volksraad het hom in 1841 as leraar aangestel ná hy dokumente voorgelê het om te bewys dat hy 'n geordende predikant van die Presbiteriaanse Kerk in Amerika was. Die kerk het in vele opsigte met die kerk aan die Kaap ooreengestem. Dadelik het Lindley begin om die kerklike lewe in die Republiek van Natalia, wat destyds tot by Winburg en Potchefstroom gestrek het, te organiseer. Sy prioriteit was om die wydverspreide lidmate in die hele gebied te besoek. 

Vroeg in die jaar na sy aanstelling kom Lindley by die Mooirivier aan en op 26 Maart 1842 neem hy die eerste lidmate aan en die dag daarop doop hy 'n aantal kinders. Dié handelinge word beskou as die stigting van die eerste gemeente anderkant die Vaalrivier. In die vroegste twee registers is die name van 103 belydende en 188 dooplidmate opgeteken. Lindley besoek die gemeente op Potchefstroom hierna weer in 1844 en 1846. In 1848 besoek drr. P.E. Faure en William Robertson, die eerste deputasie van die Kaapse Kerk, Potchefstroom. Dit was danksy die verandering in die Kaapse Kerk se houding jeens die lidmate buite die kolonie se grense.

Selfs voor die stigting van die gemeente het kommandant Andries Hendrik Potgieter op 1 November 1841 'n kollektelys rondgestuur met die oog op die oprigting van 'n kerkgeboutjie. Ds. Andrew Murray jr. word in 1848 leraar van Bloemfontein en konsulent van Potchefstroom en besoek daarna die gemeente gereeld jaarliks. Reeds met sy derde besoek kon hy dienste hou in die onvoltooide kruiskerk. Murray se broer ds. (later prof.) John Murray het die geboutjie op 19 April 1851 ingewy. Die volgende jaar bring ds. Andrew Murray, vergesel van ds. J.H. Neethling, weer besoek aan die gemeente.

Geeneen van die predikante was egter bereid om hulle onder die pioniersomstandighede aan die Mooirivier te vestig nie. Daarom bly die gemeente tot 6 Junie 1853 herderloos toe ds. Dirk van der Hoff uit Nederland as eerste leraar op Potchefstroom aankom. Ds. Andrew Murray moes hom bevestig, maar dit is uitgestel en later afgestel omdat die kerkraad in November dieselfde jaar besluit om van die Kaapse Kerk af te skei en 'n onafhanklike kerk in die Transvaal, die Nederduitsch Hervormde Kerk, op te rig. 'n Talryke groep lidmate, onder leiding van ouderling Wessel Badenhorst, weier egter om Van der Hoff uit die Kaapse Kerk te volg en besluit om as die oorspronklike NG gemeente voort te bestaan. Dié NG lidmate moes met besoekende predikante tevrede wees en eers met die koms van ds. Frans Lion Cachet na Utrecht is die gemeente behoorlik georganiseer. 

Eers in 1868 kry die gemeente sy eerste leraar in die persoon van prop. J.P. Jooste. Hy bedien die gemeente tot 1881. Tydens sy bediening is die ou kerkie gebou ná die eerste in besit van die Hervormde Kerk gekom het. Tot 1889 is ds. H.J.L. du Toit die NG leraar terwyl ds. C.D. du Toit die Hervormde leraar was. In dié tyd vind die vereniging met die Hervormde Kerk plaas waarin die NG ds. Du Toit 'n baie vername rol gespeel het. Hy vertrek in 1889 na Lichtenburg waarna ds. M.L. Fick eers hulpprediker en later medeleraar van die verenigde gemeente word. Ds. C.W. du Toit het hom egter gevoeg by die Hervormde Kerk wat dadelik weer van die vereniging afgeskei het en ds. Fick en die Nederduitse Hervormde of Gereformeerde (Verenigde) gemeente moes met verlies van alles wat in die voorafgaande jare bygedra is, weer teruggaan na die ou kerkie wat in die dae van ds. Jooste opgerig is. Ds. Fick en sy gemeente het egter volhard en op 3 Februarie 1894 het pres. Paul Kruger die hoeksteen van die huidige kerkgebou gelê. Die argitek was Richard Wocke. 

Buiten Kruger, wat op Potchefstroom getroud is, was 'n ander groot Afrikanerleier wat bande met die gemeente gehad het, die Voortrekkerleier Andries Hendrik Pretorius, wie se kinders hier gedoop is. Van die gemeente se latere bekende leraars, was drr. Beyers Naudé en Nico Smith, wat roem verwerf het as teenstanders van apartheid. 

Vanweë die twis en tweedrag tydens die Rebellie van 1914 en daarna het die NG gemeente Potchefstroom-Mooirivier op 5 Februarie 1917 afgestig. Die bestaande kerkgebou het toe die naam "Rebellesie"-gebou gekry. Tydens die Tweede Wêreldoorlog het Mooirivier as die Barrish-kerk bekend gestaan terwyl die moedergemeente die Worst-kerk was. Eersgenoemde het al die Sappe (lede van die Suid-Afrikaanse Party) gehuisves omdat laasgenoemde net Natte (lede van die Nasionale Party) toegelaat het.

'n Brand het die geskiedkundige gebou die aand van 5 Julie 2007 so te sê in puin gelê. Restourasiewerk het meer as drie jaar geduur sodat die gebou, wat herstel is om te lyk soos in 1894, eers op Sondag 7 November 2010 weer in gebruik geneem kon word met 'n getuienisdiens waar oudminister Adriaan Vlok getuienis gelewer het, hoewel die orrelbouer Jan Elsenaar toe nog besig was met heroprigting van die orrel, wat na verwagting eers teen Augustus 2011 klaar sou wees. 'n Engels-romantiese orrel wat sedert 1897 diens gedoen het in Birmingham, Verenigde Koninkryk, en baie jare later uitgehaal en verkoop is aan 'n Nederlandse orrelbouer, is deur Elsenaar opgespoor en namens die gemeente aangekoop. Tot en met die eerste erediens in drie jaar, het die restourasiekoste reeds R7,4 miljoen beloop, deels betaal deur versekering, erflatings en ander skenkings.





</doc>
<doc id="51361" url="https://af.wikipedia.org/wiki?curid=51361" title="John Murray">
John Murray

Prof. John Murray (Graaff-Reinet, 15 September 1826 – 27 Desember 1882) was predikant in die Nederduitse Gereformeerde Kerk en een van die eerste twee hoogleraars van die Stellenbosse Kweekskool.

Murray was die oudste van die vyf seuns van ds. Andrew Murray sr. wat almal predikant geword het. Die ander vier was William, George, Charles en die bekendste, dr. Andrew Murray. John vertrek in 1838 op 12-jarige ouderdom saam met die tweede oudste broer, Andrew, na Skotland, vanwaar hulle vader in 1822 as een van die eerste predikant na die Kaap gekom het, om daar onderrig te word. Albei broers het teen 1845 die M.A.-graad in Aberdeen behaal en vertrek saam na Holland om daar aan die Universiteit van Utrecht vir predikant te leer. In 1848 maak hy in sy briewe aan sy vader op Graaff-Reinet melding van die noodsaaklikheid van 'n teologiese seminarie vir Suid-Afrika.

Die volgende jaar aanvaar hy kort na sy terugkoms in Suid-Afrika 'n beroep na die NG gemeente Burgersdorp, wat net drie jaar vantevore gestig is. Hy word op 27 Mei 1849 bevestig en arbei nege jaar lank daar. In November 1858 vestig hy hom op Stellenbosch om een van die eerste twee hoogleraars aan die Kweekskool te word saam met prof. Nicolaas Hofmeyr.

Murray gaan in 1881 weens swak gesondheid na Skotland. Hy sterf op 27 Desember 1882 kort na sy terugkeer na Suid-Afrika. Ten tyde van sy dood was hy steeds professor aan die Kweekskool.

Van hom is gesê dat sy nougesette pligsbesef gepaard gegaan het met 'n heldere en nugtere verstand en 'n innige godsvrug. Boonop was hy besadig en allermins 'n stryder. ""Als anderen vol vuur te wapen liepen en in de bresse sprongen, dan zag hij dit rustig aan, en ging bedaard voort met het opbouwen der muren van de gevallen vesting. Hij hanteerde niet het zwaard, maar de troffel. Hij was niet krijsman, maar arbeidsman.""

Sy skoonseun was ds. Pieter van der Merwe, van 1896 tot 1904 die sesde predikant van die NG gemeente Beaufort-Wes.

Meer as twee jaar ná die stigting was die gemeente nog altyd vakant en dit het hom moeilik geval. Daarom ook was dit 'n besonder blye vooruitsig toe ds. Murray die beroep aangeneem het wat op 12 Februarie 1849 op hom uitgebring is. Toe die beroep uitgebring is, staan die volgende treffende woorde wat aan hom geskryf sou word, in die notule aangeteken: ""… en wij vertrouwen dat u WelEerw. de goedheid zal hebben om deze ons plegtig en eenparig roeping te willen aannemen, daar wij hebben u Wel. Eerw. Hier hoog noodig en wij hebben reden te geloven dat als de Heer in genade u WelEerw. mogte u daartoe bewilligen uwe arbeid zal hier veel gezegend worden."" Die kerkraad is nie in sy verwagting teleurgestel nie. Ds. Murray het hom die beroep laat welgeval en die plegtige bevestiging het op 26 Mei 1849 plaasgevind. Ds. A. Murray van Graaff-Reinet, vader van ds. John Murray, het 'n treffende rede uitgespreek na aanleiding van Hebr. 13:17: ""Zijt uwen voorgangeren gehoorzaam, en zijt hun onderdanig; want zij waken voor uwe zielen, als die rekenschap geven zullen; opdat zij dat doen mogen met vreugde en niet al zuchtende; want dat is u niet nuttig."" By die geleentheid was ook teenwoordig ds. John Taylor van Cradock, ds. John Pears van Somerset-Oos en ds. Andrew Murray jr., 'n broer van ds. John Murray. Die feit dat vader en twee seuns in die evangeliebediening aan die verrigtinge deelgeneem het, het 'n besonder diep indruk op die gemeente gemaak. 'n Berig lui: ""Deze heilige inzegening was een gezigt van geene gewone belangstelling.""

Die intreepreek het gehandel oor 2 Kor. 5:20: ""Zoo zijn wij dan gezanten van Christus wege, als of God door ons bade; wij bidden van Christus wege: laat u met God verzoenen."" Ds. Taylor, wat sedert die stigting van die gemeente konsulent was, het op Maandagoggend afskeid geneem. Dit toon dat die mense toe nie so haastig was om weg te kom nie. Die Maandagoggenddienste van die tyd wat nogal baie voorkom, was vir die mense van besondere betekenis omdat dit hulle in staat gestel het om nog vir laas tot aanbidding saam te kom voordat hulle huiswaarts keer. Ds. Taylor se afskeidswoord was Fil. 1:7, ""Alleenlijk wandelt waardiglijk het Evangelie van Christus..."" Hy was geliefd in die gemeente en volgens 'n berig in "De Zuid-Afrikaan", 25 Junie 1849, is daar groot lof aan hom toegeswaai, veral vir sy hulp aan en belangstelling in die Voortrekkers oor die grense.

Nog voor Ds. Murray se koms is daar besluit om die bou van 'n pastorie uit te stel. Dit skyn asof die kerkraad eers wou wag totdat daar 'n vaste leraar is voordat daar gebou sou word. Drie maande na die reeds gemelde besluit is ds. Murray bevestig en in sy vergadering van 3 September 1849 het die kerkraad besluit om die bou van die pastorie aan A. en D. Hockley van Cradock op te dra teen 'n bedrag van 18 973 riksdaalders. Hierdie gebou sou 75 jaar lank as pastorie gebruik word. Ds. Murray is in 1850, die jaar na sy aankoms, op Burgersdorp in die huwelik bevestig met mej. Maria Ziervogel van Somerset-Oos.

Dit was eers meer as twee jaar ná die stigting van die gemeente dat daar met die gereelde bearbeiding 'n aanvang geneem kon word. Die geestelike toestand in die gemeente was dus nie in alle opsigte soos dit behoort te wees nie. Die opkoms na die eredienste was wel bevredigend, maar tog ook teleurstellend, want terwyl daar by 'n nagmaalsgeleentheid soms tot 2 000 toehoorders was, was die getal Nagmaalgangers egter net 100. Die konsulent het van die begin af ook 'n Engelse diens gehou en ds. Murray het daarmee voortgegaan. Huisgodsdiens is byna deur alle huisgesinne waargeneem. In sommige huise is daar egter van formuliergebede gebruik gemaak. Ds. Murray het hom veral op geestelike arbeid toegelê en daarom wou hy so graag ook bidure in die gemeente tot stand bring, maar dit wou nie eintlik posvat nie. In die godsdiensverslag van 1850 sê ds. Murray dan ook die volgende omtrent die bidure : ""Algemeen echter is het moeilik dezelve in te voeren daar de eigenaardige denkwijze welke in deze gemeente heerschende is eene bijzondere hinderpaal in den weg stelt."" Die eienaardige denkwyse is veral aangetref by die persone wat ook teen die sing van die gesange gekant was. Dit was die Dopper-element, soos dit in die gewone spreektaal uitgedruk word.

Burgersdorp se bewoners het nie daarvan gehou dat daar 'n dorp te Buffelsvlei (die latere Aliwal-Noord) ontwikkel nie. 'n Berig in "De Zuid-Afrikaan" van 8 November 1849 lui dat die heer Montagu 'n besoek aan Buffelsvlei gebring het ""ten einde de voorgenomen stad aldaar in oogenschouw te nemen van welke nooit iets zal worden"". Die berig gaan voort deur te sê dat daar veel teen Burgersdorp gesê en geskryf is en dat die ander plek in groot mate aan die publiek opgedring is. Daar was egter niks aan die saak te doen nie en in 1850 het sake al so ver ontwikkel dat die bewoners om 'n afsonderlike gemeente by die kerkraad aansoek gedoen het. Die kerkraad het die aansoek gesteun, maar die Ring het geoordeel dat dit wenslik is om weens die Grensoorlog en ander omstandighede die stigting van 'n gemeente voorlopig uit te stel. Eers in 1852 is Aliwal-Noord tot 'n afsonderlike gemeente gestig. Vier jaar later is die tweede dogtergemeente, naamlik Dordrecht, gestig.

Daar word nie gesê wie die voorsinger in die gemeente was nie, maar dit is eenmaal so dat elke gemeente graag ’n orrel wil hê. In die vergadering van 5 Junie 1853 het die kerkraad op versoek van talle lidmate planne beraam om ’n orrel aan te koop. Deur middel van kollektes as andersins is geld ingesamel en in September 1854 het die kerkraad besluit om 'n orrel te bestel. Dit was egter eers drie jaar later (1857) dat die orrel aangekom het.

Daar is nie dadelik 'n orrelis aangestel nie en die heer G. Sichel het sy dienste gratis aangebied. Aan die begin van 1859 moes hy egter sy dienste opsê en die kerkraad het hom baie bedank en dit was net 'n tydjie vantevore dat hy ’n beurs van £20 ontvang het as erkenning vir sy dienste. Ná hom is J. van Staveren in 1860 as eerste orrelis aangestel. Hy het egter nie lank aangebly nie en Sichel het weer as orrelis ageer.

Daar is reeds aangetoon dat ds. Murray hom besonder vir die geestelike belange van die gemeente beywer het. Reeds in 1851 het hy in die godsdiensverslag die vraag behandel wat die stellige vrugte van die prediking van die evangelie in die gemeente was. Hoewel daar vir hom bewyse was van meer belangstelling asook meer erns in die geestelike lewe, gaan hy voort deur te sê: " "... daarintegen heeft men te klagen dat er in deze gemeente weinig of niets gehoord wordt van volstrekt onverschilligen en wereldgezinden die tot eene waarachtige bekering zijn gekomen. Velen zelfs die weleens rede geven om te hopen dat zij als heilbegerigen mogen beschouwd worden, wekken weêr zorg en vrees by de ondervinding dat zij niet verder komen dan het zoeken, ja welligt tevredenzijn met zoeken zonder vinden. Het moge waar zijn dat wij den dag der kleine dingen niet te verachten hebben,—dat het slechts onze pligt (is) de middelen der genade getrouW toe te passen op de zondaar, terwijl de uitwerking en zegen er op in Gods vrijmagt gesteld zijn,—evenwel is het ten hoogste zorg-wekkend zoovele bloesems te zien welke niet tot rijpheid kunnen komen. En wanneer wij de stellige en onbepaaldc beloften van Gods Woord vooral ten aanzien van de gave des H. Geestes beschouwen, dan is het diep beschamend dat er zoo weinig van 's Geestes werk bespeurd kan worden in de bekeering van onbekeerden, en ook in het koomen tot eene heldere en blijde bewustheid van hun aandeel door een opregt geloof aan de verlossende ge-nade van onzen Heerc Jezus Christus, bij clezulken van wie men gaarne hopen wil dat zij den Heer in waarheid zoeken.""

Dié aanhaling teken nie alleen die toestand in die gemeente nie; dit laat ’n mens ook 'n helder insig kry van hoe ds. Murray oor die bediening van die Woord gevoel het en hoe swaar die heil van siele by hom geweeg het. Daar was ook die ernstig gesindes in die kerkraad en gemeente wat saam met ds. Murray gevoel het. Terwyl ds. Murray in die geestelike belang van die gemeente graag wou sien dat daar bidstonde in die buitewyke tot stand sou kom, het hy ook steun in die kerkraad gehad. In die kerkraadsvergadering van 31 Januarie 1857 bring diaken Van Zyl dit onder die aandag van die kerkraad, naamlik ""de behoefte der gemeente ten opzigte van het huizelijk gebed als ook van bidstonden en wenscht dat de kerkeraad hierin werkzaam zal zijn, als ook in het algemeen dat de kerkeraad meer naauwlettend en belangstellend zich den geestelijken toestand der gemeenteleden zal aantrekken.""

Hierdie saak is uitvoerig bespreek en daar is ooreengekom om die gemeente in wyke te verdeel sodat elke lid van die kerkraad meer besonder belang kon stel in die kerklike toestand van die gemeentelede in sy eie wyk. Daar moes veral in gesprekke asook langs ander weë gewys word op die belang van die gemeenskaplike gebed by die huisgodsdiens. Daar is verder besluit om met die April-nagmaal 'n bidstond in kerk te hou en om met bidstonde in die verskillende wyke te begin wanneer die gemeente daartoe opgewek kan word. Ds. Murray het sonder twyfel alles in sy vermoë gedoen die geestelike belange van die gemeente te bevorder. Dit is besef en daarom het gemeentelede dit jammer gevind dat hy ook nog as konsulent van ander gemeentes so veel moes doen.

In die "Albert Times", 4 Januarie 1855, kom die volgende berig voor: ""Er is eene algemeene klagte onder de gemeente van Burgersdorp dat haar onvermoeide en yverige leeraar, door den Ring, drie malen zwaarder lasten opgelegd wordt dan eenig ander leeraar in de Kolonie."" Die berig deel dan verder mee dat ds. Murray gedurende Desember 500 myl afgelê het, die helfte waarvan wellig te perd was. Hy het drie of vier maal gepreek by buitedienste op plase 40 of 50 myl van die dorp en dan het hy ook nog Nagmaal op Colesberg en Aliwal-Noord bedien.

Te alle tye het die plaasbewoner ook maar sy moeilikhede gehad wanneer hy kerk toe moes gaan en die vraagstuk van losies was dikwels geen geringe nie. 'n Brief gedateer Stormbergspruit, 30 November 1855, wat in die "Albert Times" verskyn het, is 'n mooi voorbeeld van hoe die plaasbewoner sake beskou het. Die brief is ook 'n voorbeeld is van hoe Afrikaans toe al in die Nederlandse skryfvorm voorgekom het. Die brief lui: ""Mijn Heer Courant Schrijver: Ik het een kleine zwarigheid, daarom hoop ik dat gij mij helpen zal. Ik wil graag dikwijls na de Kerk kom, maar ik vint het so moeilijk om herberg te krijge, met een hotel kan ik niet klaar kome, daarom denk ik als een fatsoenlijke mens hem daar op toeleg om buite mense te loseere dat hy veel aftrek krijge zal. Op ander dorpe was ik gewoon by de winkeliers losies te krijge en voer voor mijn paarde zonder dat ik een oortje behoef te betale, daar het hulle expres kamertjies gehou voor de buite man, maar op Burgersdorp ziet ik is hulle al te snoep en daar stuur hulle jou van oost na west. EEN BOER."”

In die Sinode van 1857 is ds. Murray tot Assessor gekies en tydens dieselfde Sinode is hy ook tot professor van die Kweekskool beroep. Hierdie beroep het hy aanvaar en na 'n negejarige bediening het hy op 31 Januarie 1858 afskeid geneem van die gemeente. Volgens 'n berig in "De Kerkbode" het die kerkraad by die geleentheid dr. Servaas Hofmeyr van Colesberg as konsulent benoem. Dit was onwettig, want die Ring of Ringskommissie moes konsulente benoem. Nietemin, dit is nie as 'n wederregtelike daad beskou nie en van ringsweë is daar ook nie beswaar gemaak nie.

Daar was 'n groot opkoms vir die afskeidsgeleentheid. Die kerk was heeltemal te klein en alles het getuig van die liefde en toegeneentheid vir die leraar. Nie alleen was die gemeentelike bywoning goed nie, maar as verdere bewys van die hoë agting waarmee ds. Murray bejeën is, het daar ook mense van Aliwal-Noord, Smithfield, Cradock, Dordrecht, Queenstown, Colesberg en Middelburg gekom. Die afskeidsrede was na aanleiding van Fil. 1:27 vir die volwassenes en oor 1 Joh.: 28a vir die kinders. 'n Berig in die "Albert Times", 9 Januarie 1858, deel mee dat die gemeente met blydskap aan ds. Murray £8o gegee het om die koste van sy vertrek te help bestry. Dit is egter nie as die gewone gemeentelike beurs beskou nie, want die dag ná die afskeid het daar volgens "De Kerkbode" 'n pragtige gebeurtenis plaasgevind: Op Maandag, 1 Februarie, voor ds. Murray sou vertrek, het die kerkrade van Burgersdorp, Aliwal-Noord en Dordrecht vir laas saam na die pastorie gegaan en 'n adres saam met 'n beurs van £190 aan ds. Murray oorhandig. Die gebaar het ds. Murray sekerlik diep geroer waar die dogtergemeentes saam met die moedergemeente 'n tasbare blyk van hul waardering vir sy dienste gegee het. Nogeens het die skare in die kerkgebou vir 'n godsdiensoefening saamgekom en daarna is ds. Murray en sy gesin ses myl ver deur 'n groot aantal lidmate gesel en uitgeleide gedoen.

"Gedurende sy verblyf te Burgersdorp is ds. John Murray diep getref geword deur die onkunde van die jongmense van die gemeente, en dus het hy dadelik die opstel van twee boeke ter hand geneem, naamlik "De Kinderbijbel" en "Het Catechesatie Boek", wat bedoel was om kennis van die Bybel en van die leer van die Ned. Geref. Kerk te verbrei. Hierdie twee boeke, soos prof. N.J. Hofmeyr later tereg gesê het, het 'n geseënde verandering in die godsdiensonderwys van die jeug van Suid-Afrika gebring. Later het hy verskeie ander stigtelike werke gepubliseer, onder meer "Het Huisaltaar, "De Volksprediker" ens., wat almal geskrywe is met die doel om eenvoudige maar nuttige leesstof te verskaf vir hulle wat weinig voorregte geniet het en wie se voorraad Ieesstof uiters gering was.

Ds. Murray was nederig, toegewyd en bekwaam en 'n ware sielesoeker. Hy kon die Woord met krag en oortuiging verkondig. Veral was dit die kenmerk wanneer by van Gods heiligheid getuig en by sy hoorders volgens Gods heilige eis op bekering en heiligmaking aangedring het. Hy het 'n konsensieuse pligsbesef met 'n helder en nugter verstand in innige godsvrug gepaar. Besadig van geaardheid het hy alle oordrywing gesku. Hy was nie bekend as 'n stryder nie en daarom beskryf eerw. Andries Dreyer hom as volg: ""Als anderen vol vuur te wapenen liepen en in de bresse sprongen, dan zag hij dit rustig aan, en ging voort met het opbouwen der muren van de gevallen vesting. Hij hanteerde niet het zwaard, maar de trof fel. Hij was niet krijgsman, maar arbeidsman.""

As professor aan die Kweekskool het hy groot invloed op sy studente uitgeoefen en prof. Hofmeyr het getuig dat hy die benoeming as professor aanvaar het omdat hy geweet het wat dit vir hom sou beteken om saam met prof. Murray as hoogleraar op te tree. Aan ons volk het hy die "Kinderbybel" gelewer, wat van besondere betekenis was, asook sy Katkisasieboek wat nog dekades lank gebruik is.



</doc>
<doc id="51363" url="https://af.wikipedia.org/wiki?curid=51363" title="Intensiewe vorm">
Intensiewe vorm

Intensiewe vorme of intensiewe adjektiewe, vroeër bekend as versterkte vorme, is byvoeglike naamwoorde in die versterkende graad. Intensiewe vorme word gebruik om 'n sin trefkrag te gee en die taal op te kikker. 'n Voorbeeld hiervan is "brandarm", wat "baie arm" beteken. In Afrikaans word intensiewe vorme altyd vas (as een woord) geskryf, behalwe by "wawyd oop" en "nugter wakker".

"Die tale wat ons praat" (2018) som die stand van intensiewe vorme in Afrikaans so op:

Intensiewe vorme word dikwels gevorm deur die volgende konstruksies

Nietemin kan niks in die skrywer se pad staan om met digterlike vryheid eie intensiewe vorme te skep wat alle reëls oorskry nie, soos:


Hoewel aangevoer word dat intensiewe vorme van die adjektief normaalweg geen graadtrappe het nie (soos "beeldskoon", waarvan *"beeldskoner" en *"beeldskoonste" onmoontlik is), is daar wel by "plankdun", "spierwit" en "stokoud" slegs die stellende en oortreffende trap aangeteken:

Gewoonlik is daar nie 'n vergelykender trap nie:

Gedeeltelike reduplikasie is ook moontlik, solank 'n koppelteken toegevoeg word:

'n aantal voorbeelde van intensiewe:




Die onderstaande voorbeelde is geteleskopeerde vergelykings, bv. steendoot = so doot als een steen:


In Nederlands kan "versterkte adjectieven" ook vir verskillende beklemtonings in spesifieke kontekste gebruik word. So kan "gortdroog" gebruik word vir 'n vervelige (saai) boek en "kurkdroog" vir klimaat, of "beeldschoon" gesê geword van vroue en "brandschoon" van linnegoed of kleedkamers.

In 'n 2007-opname is 'n sekere aantal Nederlandse en Belgiese studente tussen 18 en 25 jaar oud gevra om die onderstaande byvoeglike naamwoorde (in vetdruk) in die spesifieke konteks van die voorbeeldsin te versterk. Die respondente is toegelaat om meer as een moontlikheid neer te pen:


Hierdie opname strook ook met die bevinding van die Nederlandse taalkundige en skrywer René Appel, in die radiotaalprogram, "De Taalstaat". Intensiverende voorvoegsels soos "super-" (bv. "super"spannend, "super"leuk...) is "enorm populaire" in Nederlands. Ander voorvoegsels wat ook aan die beurt kom is "bere"leuk, "rete"goed, "kei"hard, "kei"leuk, "knetter"leuk, "knetter"goed en selfs "foei"lekker.

Ander voorbeelde:




</doc>
<doc id="51364" url="https://af.wikipedia.org/wiki?curid=51364" title="Lys van wolfbevolkings per land">
Lys van wolfbevolkings per land

Hoewel die wolf vroeër talryk in Noord-Amerika en Eurasië voorgekom het, kom hy nou in ’n kleiner gedeelte van sy voormalige grondgebied voor weens die wydverspreide habitatvernietiging, die mens se indringing van sy habitat, asook die gevolglike wolf tot mens skermutselings, wat op verdelging uitloop. Tog word die wolf, alles in ag genome, volgens die Internasionale Unie vir die Bewaring van die Natuur as ’n diersoort beskou oor wie se uitsterwing die minste oor bekommerd hoef te wees. Wolwe word vandag in party gebiede beskerm, vir ontspanning gejag of staar uitwissing as ’n bedreiging vir die mens, vee en troeteldiere in die gesig.

Die wolf pas baie moeilik by verandering aan en word daarom dikwels as ’n “aanduiderdier” beskou; dit is ’n spesie wie se bevolkingsafname in ’n ekostelsel mag dui op ’n sekere omgewingstoestand, soos ’n uitbreek van siekte, besoedeling, mededinging met ander diersoorte, of klimaatsverandering. Dit blyk dat wolwe nie so maklik by die stedelike uitbreiding aanpas soos prêriewolwe (coyotes) nie.
Terwyl die verstedeliking daartoe lei dat laasgenoemde se bevolkingsgetalle styg, gebeur net mooi die teenoorgestelde met die eersgenoemde s’n.

Groenland het altesaam tussen 50 en 100 wolwe, wat in sowat 90% van hul tuisgebied beskerming geniet, hoewel geen vergoeding uitbetaal word vir veeverlies of skade nie.

Portugal het ’n bestendige wolfbevolking van 200 – 300 wat ten volle beskerming geniet. Skadevergoeding word vir veeverliese uitbetaal.

Spanje se wolfbevolking word na raming op 2 000 geskat en is aan die toeneem. Wolwe word as ’n wildspesie gereken, hoewel hulle aan die suidelike gedeeltes van die land beskerm word. Skadevergoeding word vir veeverliese uitbetaal, hoewel dit van streekswet tot streekswet verskil.

In Italië is wolwe ’n beskermde spesie, waar die getal wolwe in die natuur tussen 500 – 700 te staan kom. Die grootste sametrekking kom in die Alpe en die Italiaanse Pollino, Abruzze, Lazio e Molise en Toskaanse-Emilianiese Apennynse Nasionale Parke voor. Afsonderlike indiwidue is al naby mensbevolkte gebiede soos Toskane, Bologna, Parma en Tarquinia opgemerk. Wolwe is ook al 25 myl van Rome gesien, met ’n klein bevolking wat in die streekspark van Castelli Romani bly. Tans word daar aangevoer dat die Italiaanse wolfbevolking sedert 1970 jaarliks met 6% toeneem, ofskoon 15 % van die gesamentlike wolfbevolking per jaar sterf weens strooptogte en ongelukke met voertuie. Skadevergoeding word deur die plaaslike regerings vir veeverliese uitbetaal. Professor Luigi Boitani, Italië se toonaangewende wolfbioloog van die Sapienza Universiteit van Rome, het sy bekommernis uitgespreek dat die herstel van die Italiaanse wolfbevolking té suksesvol kon gewees het, omrede ’n groot deel van die openbaar nie ten gunste daarvan was dat die toenemende wolfbevolkings enige beheer oor in die toekoms moes hê nie.

Wolwe het so vroeg soos 1992 vanuit Italië na Frankryk getrek en die huidige Franse wolfbevolking bestaan na bewering uit 40 –50 indiwidue en is aan die toeneem. Skattings wat in 2005 gemaak is, bring die syfers tussen 80 en 100 indiwidue te staan. Die Berne Konvensie is hier van krag, wat beteken dat die wolwe as ’n bedreigde spesie gelys is en dat dit onwettig is om hulle van kant te maak. Amptelike uitdunning word toegelaat om plaasdiere te beskerm, solank die algemene nasionale bevolking nie as ’n geheel bedreig word nie. Skadevergoeding word uitbetaal vir veeverliese.

Wolwe is die eerste keer weer in 1998 in Duitsland opgemerk; daar word vermoed dat hulle vanuit die westelike deel van Pole migreer het. Tans is daar om en by 35 wolwe in 4 troppe wat nou die heideland van die Duitse oostelike gebied van Lausitz bewoon en steeds hul tuisgebied wes- en noordwaarts uitbrei. Wolwe word deur die Duitse wet as 'n beskermde diersoort beskou, maar daar is geen skadevergoeding vir veeverlies betrokke nie.

Wat Switserland betref, is die getalle onseker; daar word beweer dat slegs 1 – 2 indiwidue nog oorbly. Wolwe geniet beskerming en veeverliesvergoeding word deur die kantons uitbetaal.

Skandinawië se bevolking strek oor die 200 wolwe (die amptelike getal in 2007/2008 was 166 – 210 wolwe) wat tussen Swede en Noorweë gedeel word. Die Noorse bevolking is aan die suidoostelike dele, naby die Sweedse grens, verspreid, wat uit 12 – 18 wolwe bestaan. Die bevolking geniet beskerming en skadevergoeding vir veeverliese word uitbetaal. Swede het ’n beskermde bevolking van omtrent 200 wolwe wat aan die toeneem is en vergoeding vir veeverliese word uitbetaal. Die laaste wolf van Denemarke is in 1813 geskiet, maar in 2009 en 2010 is daar bespiegelings dat ’n wolf die grens na Duitsland oorgesteek het. Die Sweedse wolfbevolking is tot die bewoude dele aan die middelland van Swede beperk. Immigrasie van Finse wolwe kan tot die Skandinawiese wolfbevolking bydra.

Finland het ’n bestendige bevolking van 116 – 123 wolwe. Die wolwe mag slegs gejag word in gebiede met ’n hoë digtheid van rendiere. Skadevergoeding van veeverliese word deur die staat en versekeringsmaatskappye uitbetaal. Die bevolking word aan die groot Russiese wolfbevolking gekoppel.

Pole het ’n toenemende bevolking van 700 – 800 wolwe wat beskerming deur die wet geniet, behalwe in die Bieszczadyberge. Skadevergoeding vir veeverliese word nie uitbetaal nie.

Estland het ’n taamlik stabiele wolfbevolking van sowat 200, ná ’n daling van ’n vroeëre geskatte 500 in die middel van die 1990’s. Die amptelike standpunt is dat die optimale bevolking tussen 100 en 200 moet wees.
Ruweg geskat is die wolwe se territoria regoor die land verspreid. In 2007 is ’n wysiging aan die natuurbewaringswet gebring, waar vergoeding vir veeverliese nou deur die staat gedek word.

Litaue het ’n bevolking van 300 – 400 wolwe en toon ’n toename in getalle. Die spesies word nie beskerm nie en slegs vee wat verseker is kry skadevergoeding.

Letland het ’n onbeskermde, maar stabiele bevolking van 900 wolwe. Geen skadevergoeding word vir veeverliese uitbetaal nie.

Wit-Rusland is die tuiste van ’n toenemende bevolking van 2 000 – 2 500 wolwe. Behalwe diegene wat binne natuurreservate woonagtig is, is wolwe in Wit-Rusland meestal onbeskermd. Hulle word as ’n wildspesie omskryf en ’n beloning wat tussen €60 en €70 wissel word per wolf per jagter betaal. Dit is ’n aansienlike bedrag geld binne ’n land waar die gemiddelde salaris maar €230 is. Geen skadevergoeding word vir veeverliese uitbetaal nie.

Oekraïne het ’n onbeskermde, maar tog stabiele bevolking van 2 000 wolwe. Geen skadevergoeding word vir veeverliese uitbetaal nie. Baie van die wolwe is woonagtig in die Vervreemdingsone ten noorde van Tsjernobil, wat min natuurlike bedreigings inhou. Dit geld ook in die Wit-Russiese gedeelte van hierdie sone.

Die Tsjeggiese Republiek het ’n bestendige en beskermde bevolking van 20 wolwe, met geen veeverliesvergoeding wat uitbetaal word nie.

Slowakye het ’n stabiele bevolking van 350 – 400 wolwe wat beskerming geniet, maar met sekere uitsonderings. Geen skadevergoeding word vir veeverlies uitbetaal nie.

Slowenië het ’n bevolking bestaande uit 70 – 100 wolwe wat aan die toeneem is. Vanaf 1991 word die wolf as ’n beskermde spesie beskou en veeverliese word vergoed.

Kroasië het ’n bevolking van 100 – 150 wolwe en is aan die toeneem. Vanaf Mei 1995 geniet hulle beskerming. Vir die persoon wat wolwe doelbewus afmaai kan ’n boete opgelê word wat gelykstaande is aan $6 000. Volgens Dr. Djuro Hubor, aan die Universiteit van Zagreb, het die aantal wolwe wat gedood is toegeneem ná hierdie beskermingswetgewing ingestel is – 40 wolwe is doodgemaak. Veeverlies word vergoed.

Bosnië-Herzegowina het na raming 400 wolwe, hoewel die syfer aan die afneem is en geen beskerming deur die wet van krag is nie. Skadevergoeding vir veeverlies word nie uitbetaal nie.

Die voormalige Serwië en Montenegro het ’n stabiele bevolking van 500 wolwe wat beskerm word, maar met sekere uitsonderings. Geen skadevergoeding word vir veeverliese uitbetaal nie.

Hongarye het 'n stabiele bevolking van 50 wolwe wat beskerm word, maar met sekere uitsonderings. Geen skadevergoeding word vir veeverliese uitbetaal nie.

Roemenië het ’n toenemende bevolking van 2 500 wolwe wat wetlike beskerming toegestaan is. Party wolwe het hul suksesvol in Braşov gevestig. Veeverliese word nie vergoed nie.

Bulgarye het ’n bestendige bevolking van 800 – 1 000 wolwe wat nie wetlik beskerm word nie. Wolwe word as ’n ongewenste dier bestempel en kan met ’n beloning op jag gemaak word. Skadevergoeding vir veeverlies word nie uitbetaal nie.

Griekeland het ’n stabiele bevolking van 200 – 300 wolwe wat beskerming deur die wet geniet. Veeverliese word vergoed, met meer as 80% daarvan uit die versekering.

Die Republiek van Masedonië het ’n toenemende, maar tog onbeskermde bevolking van 1 000 wolwe, met geen veeverliesvergoeding nie.

Albanië het ’n beskermde bevolking van 250 wolwe wat aan die toeneem is, maar veeverliese word nie gedek nie.

Turkye het ongeveer 7 000 wolwe. In die land, veral aan die westelike gedeeltes, het daar 'n paar uitwissings geskied en in die geheel toon Turkye ’n daling in bevolkingstal. Voorheen is die wolf amptelik as ’n plaag gereken en is hy heeljaar voor die voet afgemaai. Wolwe is eers in 2003 as ’n wildspesie erken. Ofskoon hierdie dier nie in Turkye deur die wet beskerm word nie, het hierdie toegekende status meegebring dat dié spesie slegs met ’n lisensie gejag mag word, wat slegs tot die jagseisoene ingeperk is. Geen skadevergoeding word vir veeverliese uitbetaal nie.

Hoewel wolwe in Rusland nie deur die wet beskerm word nie, staan die getalle 25 000 – 30 000 sterk en is moontlik aan die toeneem in sekere dele, soos Korjakië en Kalmukkië. Party dorpies in Tsjetsjnië se Nadterechny-distrik het die toename in die aantal wolwe sedert die vermindering van militêre bedrywighede aangemeld. Aan die ander kant is die aantal wolwe in die meer bevolkte dele van Sentraal- en Suid-Rusland baie klein. In sommige gebiede word belonings uitgeloof vir die vernietiging van wolwe en hul lêplekke. Wolwe is betreklik min in die Sichote-Alin streek weens die mededinging met die toenemende aantal tiere. Hierdie mededingingsuitkansellering van wolwe deur tiere is deur Russiese natuurbewaarders as standpunt gebruik waarom die jagters in die Verre-Ooste verdraagsaam teenoor die groot katte te wees, omrede hulle ’n mindere invloed op die hoefdierbevolking as wolwe uitoefen en doeltreffend is om laasgenoemde se getalle in toom te hou. Geen skadevergoeding vir veeverliese word uitbetaal nie.

Sirië het ’n onbeskermde, onbekende aantal wolwe, wat moontlik rondom 200 kan draai. Geen skadevergoeding vir veeverliese word uitbetaal nie.

Libanon het ’n bevolking van 50 wolwe wat nie deur die wet beskerm word nie; geen veeverliese word vergoed nie.

Israel het ’n bestendige bevolking van 150 onbeskermde wolwe. Geen skadevergoeding vir veeverliese word uitbetaal nie.

Saoedi-Arabië het ’n stabiele bevolking van 300 – 600 wolwe wat geen wetlike beskerming geniet nie. Geen skadevergoeding vir veeverliese word uitbetaal nie.

Indië het ’n dalende bevolking van naastenby 1 000 wolwe wat wetlik beskerm word. Geen skadevergoeding vir veeverliese word uitbetaal nie.

Dit blyk dat die getal wolwe in China binne al hulle tuisgebiede afneem. Tans het Cheiludjiang omtrent 500 wolwe, Xinjiang het 10 000 en Tibet het 2 000. In 2006 het die Chinese regering beplan om lisensies aan buitelanders op te veil om wilde diere te jag, wat wolwe insluit. Geen veeverliese word vergoed nie.

Mongolië het ’n stabiele bevolking van 10 000 – 20 000 wolwe wat geen wetlike beskerming geniet nie. Geen skadevergoeding vir veeverliese word uitbetaal nie.

Kasakstan het ’n bestendige bevolking van omtrent 30 000 wolwe. Naastenby 2 000 word jaarliks vir ’n $ 40 beloning doodgemaak, hoewel die diere se getalle gestyg het. Geen veeverliese word vergoed nie.

Turkmenistan het ’n stabiele bevolking van 1 000 wolwe wat nie beskerm word nie. Geen skadevergoeding word vir veeverliese uitbetaal nie.

Oesbekistan het ’n bestendige bevolking van 2 000 wolwe wat nie beskerm word nie. Geen veeverliese word vergoed nie.

Kirgisië het ’n stabiele bevolking van 4 000 wolwe wat nie deur die wet beskerming geniet nie. Geen skadevergoeding vir veeverliese word uitbetaal nie.

Tajikistan het ’n bestendige bevolking van 3000 wolwe wat nie beskerm word nie. Geen veeverliese word vergoed nie.

Daar is tans geen onlangse of betroubare skattings rakende die wolfbevolkings van Irak, Iran, Afghanistan, Nepal en Bhutan nie.

Kanada het meer as 52 000 – 60 000 wolwe, wat volgens wet as ’n groot wildspesie geklassifiseer word, hoewel slegs 3% van hul Kanadese tuisgebied beskerming geniet. Die Noordwestelike Grondgebied, Nunavut en Yukon het 5 000 wolwe elk; Brits-Columbië het 8 000 wolwe; Alberta het 4 200; Saskatchewan 4 300; Manitoba 4 000 – 6 000; Ontario 9 000; Quebec 5 000 en Labrador 2 000. Kanada het tans geen programme om skadevergoeding vir veeverlies uit te betaal nie.

Die Verenigde State as geheel het tot 9 000 wolwe wat in al hul tuisgebiede aan die toeneem is. Die herstel van die wolfbevolking was so suksesvol dat die United States Fish & Wildlife Service die westelike wolf op 28 Maart 2008 van die federale bedreigde spesielys afgehaal het. As gevolg van die omstrede skiet van wolwe het ’n koalisie van omgewingsbewaringsgroepe die federale regering gedagvaar om die wolf terug op die Bedreigde Spesielys te plaas.
Op 18 Julie 2008 was die federale regter se uitspraak ten gunste van die wolf se hernieude status as ’n bedreigde dierspesie.
Alaska het ’n bestendige wolfbevolking van 6 000 – 7 000 wat wettig vanaf Augustus tot April as ’n groot wildspesie gejag mag word.
Minnesota het ’n bevolking van 2 900 wolwe wat deur die wet beskerm word, hoewel hulle so nou en dan, om predasiebeheer, uitgedun word. Minnesota is tans die enigste VS-deelstaat wat veeverliese vergoed. Minnesota het volle beheerreg verkry oor sy wolfbevolking. Die wolfbeheerplan is op ’n minimum bevolkingstal van 1 600 wolwe vasgestel. Die Rotsgebergte-deelstate (Wyoming, Idaho, Montana) se wolfbevolkings is naastenby 1 700 sterk.
Twee wolwe is in Julie 2008 in die noordsentrale gebied van die Washington-deelstaat gevang; een was ’n sogende wolvin. Dit is die eerste getuienis van wolwe wat in hierdie deelstaat sedert die 1930’s voortplant.
In die noordoostelike Oregon is daar ook in Julie 2008 die gehuil van wolwe deur bioloë gehoor, wat ten minste 2 volwassenes en 2 welpe kon identifiseer.
Dit is die eerste bevestigde teelpaar in Oregon. Vanaf 14 Januarie 2009 het die Bush-administrasie die Kanadese wolf van die Bedreigde Spesielys in elke Amerikaanse staat, behalwe Wyoming, geskrap.

Die wolf is in Meksiko sedert die 1970’s in die natuur uitgewis toe die Amerikaanse en Meksikaanse regerings ooreengekom het om alle oorblywende wilde Meksikaanse wolwe te vang en ’n teelprogram in gevangenskap van stapel te stuur, in ’n poging om die streek se subspesie te red. Die Meksikaanse wolf is in 1998 in die Apache-Sitgreave Nasionale Woud in Arizona, as deel van die teelprogram, vrygelaat. Daar is nou ten minste 42 wilde Meksikaanse wolwe aan die suidwestelike geweste van die Verenigde State aanwesig.


</doc>
<doc id="51366" url="https://af.wikipedia.org/wiki?curid=51366" title="Trappe van vergelyking">
Trappe van vergelyking

Trappe van vergelyking is vorme van byvoeglike naamwoorde of bywoorde. 'n Byvoeglike naamwoord in Afrikaans kan drie vorme aanneem om die sterkte van die naamwoord aan te dui. As voorbeeld kan 'n voorwerp as "groot", nog "groter" (meer as net groot) of as die heel "grootste" beskryf word. Soortgelyk kan 'n partytjie as "lekker", nog "lekkerder" of as die heel "lekkerste" beskryf word.

Die middelste trap word die vergrotende trap genoem en die laaste trap die oortreffende trap. Die eerste trap is die basis woord. Die vergrotende (tweede) trap is gewoonlik die basis woord + die agtervoegsel 'er'. Die oortreffende (derde) trap is gewoonlik die basis woord + 'ste'.


LW:

Waarskynlik kan by "g" gekyk word na watter adjektief oorgeskakel word: daardie man is "berug", dus is hy 'n berugte man. By "berugte" kan nou slegs 'n "r" toegevoeg word. "Maar hierdie meneer is berugter as daardie man." So ook kan 'n vrou besadig wees; dus, 'n besadigde vrou. Hierby kan ook "r" toegevoeg word: "Maar hierdie mejuffrou is besadigder as daardie vrou."



LW:

Hier word die "g" by die vergrotende trap weggelaat, vergeleke met die Nederlands. "Moeg" is een van die uitsonderings.



Hier word die "d" by die vergrotende trap weggelaat, vergeleke met die Nederlands. "Wreed" is een van die uitsonderings.


"LW": Sekere woorde behou die "d" (sien ook "Uitsonderings" onder)



In Engels kry byvoeglike naamwoorde (adjektiewe) met meer as twee lettergrepe meer ("more") by die vergrotende trap en mees ("most") by die oortreffende trap, bv. "more interesting".
In Afrikaans werk dit anders: dit het niks met die aantal lettergrepe te make nie. In die reël kry byvoeglike naamwoorde wat op -e en verlede deelwoorde wat as byvoeglike naamwoorde gebruik word, meer by die vergrotende trap en mees by die oortreffende trap.
Daar moet gewaak word teen die foutiewe gebruik van dubbele vergrotende en oortreffende trappe, soos *"meer interessanter" en *"mees interessantste". Vroeër is dit ook as 'n Anglisisme beskou om "mees interessante" in plaas van "interessantste" te gebruik.

By sommige woorde, soos "welkom", in "welkom"e "brief", word 'n -e toegevoeg. Vergelyk ook:



LW: Soms kry van die woorde ook die uitgange -(n)er en -(n)ste:

LW: Soms kry van die woorde ook die uitgange -(d)er en -(d)ste:



Hierdie patroon volg gewoonlik die reël : -er, -ste.


LW: let ook op "vars", in die volgende afdeling, wat ook 'n -ste bykry, as varsste.




LW, ook:




LW: party woorde se herkoms uit Nederlands beïnvloed die vergrotende trap:


Soms word die oortreffende trap nog verder versterk deur aller- as voorvoegsel te gebruik:






</doc>
<doc id="51368" url="https://af.wikipedia.org/wiki?curid=51368" title="David Kalakaua">
David Kalakaua

David Kalakaua (16 November 1836 – 20 Januarie 1891), gebore David Laʻamea Kamanakapuʻu Mahinulani Nalaiaehuokalani Lumialani Kalākaua, was die laaste koning en op een na die laaste monarg van Hawaii. Hy bestyg die troon op 12 Februarie 1874 en regeer tot sy dood op 20 Januarie 1891 in San Francisco.

Aan die begin van sy heerskappy wys "Kalakaua" sy broer, "Leleiohoku" as troonopvolger aan. Uiteindelik sterf sy broer voor hom en bestyg sy suster "Liliuokalani" die troon in 1891.


</doc>
<doc id="51370" url="https://af.wikipedia.org/wiki?curid=51370" title="Lys van herleefde tale">
Lys van herleefde tale

Herleefde tale is daardie tale wat, ná hulle amper of heeltemal as hetsy ’n gesproke of geskrewe taal uitgewis is, met bedoeling herleef is en uiteindelik 'n mate van hul voormalige status herwin het.

Die vernaamste oorsaak van die meeste uitsterwings van tale, is die marginalisering daarvan as 'n plaaslike streektaal binne ’n groter nasiestaat, wat partymaal aan volstrekte politieke onderdrukking toegeskryf kan word. Hierdie tendens loop hand aan hand met ekonomiese en kulturele druk om groter sentralisasie en assimilasie. Wanneer ’n taal eers op hierdie wyse na die kantlyn geskuif word, voel die oorblywende gebruikers dikwels dat hierdie taal “nutteloos” is en vereenselwig dit met lae sosiale status en armoede. Gevolglik sal dit geleidelik van die een geslag na die volgende uitgefaseer word.

Op ses van die sewe bewoonde Hawaise eilande is die Hawaise taal deur Engels vervang en word dit vandag nie meer as ’n omgangstaal gebesig nie. ’n Uitsondering hiervan is Ni’ihau, waar Hawais nog nooit vervang of bedreig is nie en steeds amper eksklusief gebruik word. Die moedertaalsprekers van Ni’ihau-Hawais gebruik ’n spreekwyse wat aansienlik van die Hawais op die ander eilande verskil. Dit verskil tot so ’n mate dat dit onverstaanbaar is vir die Hawaisprekers wat nie van Ni’ihau afkomstig is nie.
Die afgelope dekades het die pogings om die taal te laat herleef aansienlik toegeneem. “Onderdompelingskole” van die Hawaise taal is nou toeganklik vir kinders wie se gesinne die taal wil behou of aan die volgende geslag bekend wil stel. Die plaaslike National Public Radio-stasie berig dikwels ’n brokkie getiteld “Hawaiian word of the day”. In die Sondaguitgawe van die "Honolulu Star-Bulletin" verskyn daar ook ’n kort artikel genaamd "Kauakukalahale", wat geheel en al in Hawais deur ’n leerling geskrywe is.

Hebreeus kan tereg as ’n suksesverhaal van taalherlewing beskou word: dit is in die 19de eeu deur Eliezer Ben-Yehuda as gesproke taal herleef nadat dit reeds tweeduisend jaar tevore nie meer as omgangstaal gebruik is nie.

Voorheen is Hebreeus as die heilige taal van Judaïsme geëerbiedig en bewaar, hoewel dit as te verouderd en te heilig beskou is om as ’n alledaagse taal gebruik te word. Tog was dit inderdaad ’n internasionale taalmedium tussen Jode wat nie dieselfde taal kon praat nie; verskeie Hebreeuse koerante was gedurende die aanvang van die 19de eeu in Europa in sirkulasie en ’n aantal Sionistevergaderings is uitsluitlik in Hebreeus gelei. Dit word egter nou deur meer as 7 000 000 mense gepraat. Die meeste woon in Israel, waar Hebreeus die amptelike en mees gesproke taal is, hoewel baie Joodse gemeenskappe buite Israel dit bestudeer.

Kornies was die hooftaal van Cornwall, Verenigde Koninkryk, tot met die vroeë 16de eeu toe dit toenemend veld teen Engels begin verloor het (daar was egter ook ander mededingende tale wat gedurende hierdie Middeleeuse tydperk gepraat is, soos Angel-Saksies, Anglo-Normandies en Middelengels). Die taal het tot in die laat 18de eeu aan die westelike gedeeltes van Cornwall bly voortsukkel, totdat dit uiteindelik uitgesterf het. Letterkunde uit die Middeleeue en Tudor-tydperk, sowel as fragmente van die gewone omgangstaal wat uit die 17de en 18de eeu dateer, is gebruik om Kornies in die 20ste eeu, as deel van die Keltiese Herlewing, te laat herleef.

Die herlewing van hierdie taal het gedurende die laat 20ste eeu dikwels bittere betwisting oor die spelwyses ontlok, totdat daar in 2008 deur die Standaard Geskrewe Vorm ("Furv Skrifys Savonek") tot ’n akkoord gekom is. Die getal Korniese sprekers staan ’n paar duisend sterk en is aan die toeneem. Die taal word ook nou in party skole onderrig.

Leonees is deur UNESCO in 2006 as ’n taal wat ernstig bedreig word geïdentifiseer. Die enigste wettige erkenning van hierdie taal is in die Outonomiese Statuut van Kastilië en León. Die regering van die León-provinsie ondersteun die kennis van hierdie taal deur kursusse te reël, deur “Leonese Taaldag” te vier en deur die letterkunde te borg, soos "Cuentos del Sil" waar nege skrywers, vanaf tienderjariges tot bejaardes ouer as tagtig, stories in Leonees uit die pen laat verskyn het.

Die Leonese plaaslike regering gebruik die Leonese taal in party van hul kantore, reël kursusse vir volwassenes en organiseer vanaf 2007 ook die “Leonese Taaldag”. Die Leonese plaaslike regering se amptelike webruimte gebruik ook Leonees. Sedert Februarie 2008 word Leonees in twee skole in die stad, León, aangebied. Die plaaslike onderwysowerhede het gesê dat die volgende stap sal wees om dit in alle Leonese skole te onderrig.

Manx het teen die eerste kwart van die 20ste eeu opgehou om as ’n gemeenskapstaal te funksioneer, maar is deur entoesiaste herleef toe daar nog enkele paar moedertaalsprekers oor was. Daar was egter ’n tydstip toe geen moedertaalspreker meer gelewe het nie en die taal in 1975 amptelik as “dood” verklaar kon gewees het. Dit blyk dat die herlewing eers onlangs op dreef begin kom het. Daar word ’n gereelde program oor Manx Radio in Manx aangebied. Vanaf 2006 is daar 46 leerlinge wie se onderrigtaal in Manx by die "Bunscoill Ghaelgagh" geskied.

Die hele Wit-Russiese volk was 150 jaar gelede “onsigbaar” gewees, in dié sin dat die gebied se mense as die Litwin (літвін - Slawiese benaming wat "Litauer" beteken) bekend gestaan het, wat afgelei is van die Groothertogdom Litaue aan wie die Wit-Russiese land behoort het. Die volk het onder hewige polonisering gebuk gegaan, wat deur russifisering opgevolg is. Die taal het na die Russiese Omwenteling sy kragte herwin, net om deur nog ’n tydperk van verwaarlosing te gaan. 

’n Tweede opflikkering het na die val van die Sowjetunie ontstaan, met verhoogde belangstelling wat in die Wit-Russiese kultuur, taal en geskiedkundige erfenis getoon is. Die regering van Alexander Loekasjenko is daarvan beskuldig dat hulle hierdie belangstelling as teenstrydig met die uniebeleid met Rusland beskou. Vanaf 2005 is daar in Minsk, die hoofstad van Wit-Rusland, nie ’n enkele skool wat Wit-Russies as onderrigtaal het nie.




</doc>
<doc id="51379" url="https://af.wikipedia.org/wiki?curid=51379" title="Nicole (Chileense sangeres)">
Nicole (Chileense sangeres)

Denisse Lillian Laval Soza (gebore 19 Januarie 1977 in Chili), beter bekend onder haar verhoognaam Nicole, is 'n Chileense sangeres wat in Santiago de Chile en in Miami gebaseer is.

Naas haar musiekloopbaan speel sy ook twee rolle in films: in 2003 in die Amerikaanse kort film "La amiga" en in 2005 in die Chileense film "Se arrienda".




</doc>
<doc id="51380" url="https://af.wikipedia.org/wiki?curid=51380" title="Popmusiek">
Popmusiek

Popmusiek is 'n afkorting vir 'populêre musiek'. Dit is eweneens eietydse musiek - musiek waarna mense gereeld luister, wat hulle aankoop, nomineer vir spesiale geleenthede en op treffersparades speel. Style van popmusiek in die sluit algemeen rockmusiek, hip-hop, en elektroniese musiek in.



</doc>
<doc id="51382" url="https://af.wikipedia.org/wiki?curid=51382" title="Pop">
Pop

Hoewel die pop as 'n redelik natuurgetroue weergawe van die menslike figuur tradisioneel hoofsaaklik 'n speelding was, het dit mettertyd ook verskeie ander funksies bygekry, byvoorbeeld as marionet in die poppeteater en as model by die vervaardiging en vertoon van klere. 

Aangesien besonder mooi poppe veral in die 17e en 18e eeu vervaardig is, was hulle dikwels gewilde versamelstukke. Suid-Afrikaanse poppe is na die Eerste Wêreldoorlog vir die eerste keer bemark en was toe van lap gemaak. Dit is soms moeilik om ŉ onderskeid te maak tussen die pop as speelding en as afgod of fetisj met 'n religieuse funksie. Die nabootsing van die menslike figuur as kultusvoorwerp is by talle godsdienste bekend en die pop se magiese funksie blyk uit onder meer die gewoonte van sommige volke om dit met naalde te deurboor ten einde die vyand simbolies skade te berokken. 

In Japan en by sommige Afrika-volke, byvoorbeeld die Asjanti, het die vroue babapoppe met hulle saamgedra om vrugbaarheid te bevorder, terwyl die Noord-Amerikaanse Hopi-Rooihuide volgens religieuse gebruik die katsjina - 'n pop wat bonatuurlike magte voorstel - aan hul kinders as speelding gee. In Japan word die daroema, 'n pop waarvan die oë deur 2 stukkies wit papier vervang is, in tempels te koop aangebied. Wanneer 'n wens uitgespreek word, word 'n pupil op een van die papierogies geteken en indien die wens vervul word, word die ander pupil ook ingeteken. 

Dit bly 'n omstrede kwessie of die oorsprong van die pop geleë is in prehistoriese afgode en wy- of begrafnisbeeldjies, al dan nie. Die funksie van die pop as speelding kan wel tot diep in die geskiedenis teruggevoer word, maar daarnaas het die ander baie ou gebruike ook bly voortbestaan. Poppe is byvoorbeeld reeds in die 14e eeu van Parys na ander stede gestuur om die howelinge op die hoogte van die jongste modes te hou en kan dus as 'n voorloper van die moderne modetydskrif beskou word. 

Sierpoppe wat verskillend geklee is, het sedert die wêreldtentoonstellings in die 19e eeu baie gewilde versamelstukke geword. 'n Bekende voorbeeld is die Russiese matresjka, wat bestaan uit 5 houtpoppe van verskillende groottes wat inmekaarpas en die opeenvolgende geslagte voorstel. Poppe word ook as marionette in die poppeteater of as modelle by die vervaardiging en vertoon van klere gebruik.

Die vroegste voorbeelde van poppe as speelgoed kom uit Mesopotamië en Egipte en dagteken van ongeveer 2000 v.C. Die poppe was van hout gemaak en het beweegbare ledemate gehad wat met penne aan die liggaam vas was - soortgelyke gelede poppe word nog steeds vervaardig. In Voor-Indië is poppe van hout en ivoor gemaak, terwyl die Grieke en Romeine gelede poppe van erdewerk vervaardig het; die oudste voorbeelde hiervan (6e eeu v.C.) is in Griekeland gevind. 

Die poppe se liggame was met geometriese motiewe beskilder en hulle het lang nekke, kort, dun arms en beweegbare bene gehad. In die Griekse Oudheid was dit tradisie dat ŉ meisie haar poppe aan die godinne Athena, Aphrodite of Artemis wy wanneer sy in die huwelik getree het. Die gebruik is oorgeneem deur die Romeine, wat hul poppe weer aan die Lares (huisgode) en later aan Venus, die godin van liefde, gewy het. Uit vrees vir afgodery het die Christendom die pop aanvanklik met agterdog bejeën, en in die 8e en 9e eeu is selfs die lappop, wat uit oorskietstukkies materiaal vervaardig is, ook as voorwerp van bygeloof beskou. 

Byna geen poppe uit die Vroeë Middeleeue het bewaar gebly nie. Benewens houtspeelgoed is tuisgemaakte poppe dikwels in die winter deur die boeregemeenskappe vervaardig en op die mark en deur smouse van die hand gesit. Afgesien van poppe met beweegbare ledemate van hout is poppe ook van klei gemaak en in vorms gebak. Poppemakers was reeds so vroeg as 1413 in die speelgoedstad Neurenberg, Duitsland, bekend. In die 17e eeu is al hoe meer poppe op die draaibank vervaardig, en dit het meegebring dat die prys daarvan aansienlik gedaal het. 

Goedkoop gedraaide gelede poppe is byvoorbeeld in Thüringen in Duitsland gemaak, maar vanweë die swak gehalte van die materiaal waaruit dit vervaardig was, het min daarvan behoue gebly. Die meeste poppe wat in die 17e en 18e eeu gemaak is, was in der waarheid ook vir kinders uit gegoede huise bestem. Die poppe was, net soos hulle eienaartjies, soos volwassenes aangetrek en het 'n opvoedkundige funksie vervul deur die meisie vir moederskap voor te berei. 

Die pop het waarskynlik eers teen die einde van die 18e eeu sy funksie as speelding gekry toe groter belangstelling in die wêreld van die kind ontwikkel het. Die massaproduksie van poppe uit goedkoop materiaal in die 19e eeu het die speelgoed ook binne die bereik van die gegoede burgerklasse gebring. Die duurder poppe se gesigte, hande en bolywe is destyds van porselein of was gemaak. Sedert omstreeks 1750 is poppe se oë ook van glas gemaak dit was aanvanklik bruin, maar sedert die bewind van koningin Victoria is die oë blou gemaak. 

Die Italiaanse onderneming Montanari (ca. 1850) het mooi waspoppe vervaardig waarvan die hare en wimpers afsonderlik vasgeheg is, terwyl die Franse firma Jumeau (ca. 1860) beroemd was vir sy porseleinpoppe. Die sogenaamde Dutch Dolls of Hollandse poppe asook papierpoppe was heelwat goedkoper. ŉ Papierpop wat uitgeknip en op hout geplak kon word, is in 1790 in Engeland gemaak en 'n stel verwisselbare papierklere is daarmee saam gekry. Die eerste pop van papier-maché is in omstreeks 1810 in Sonneberg gemaak, terwyl rubber sedert 1840 en selluloïde sedert 1880 gebruik is. Meganiese poppe is reeds in die Oudheid gemaak en die tegniek het gedurende die 18e en 19e eeu tot ŉ fyn kuns ontwikkel. 

Johann Nepomuk Maelzel (1772-1838) het in 1829 die praatpop uitgevind en poppe met slaapoë en oë wat van links na regs kan beweeg, het in onderskeidelik omstreeks 1880 en 1905 op die toneel verskyn. Meer onlangse weergawes van die portretpop, wat in die 19e eeu besonder gewild was (byvoorbeeld van koningin Victoria), is die Shirley Temple-pop asook nabootsings van karakters uit gewilde televisieprogramme en Walt Disney-rolprente. 

Hoewel die eerste babapop reeds in omstreeks 1850 in Sonneberg vervaardig is, het dit eers in die begin van die 20e eeu besonder gewild geraak, toe die pop meer op die wêreld van die kind toegespits is. Vanweë die gebruik van nuwe materiale soos nylon en plastiek het natuurliker vorms terselfdertyd ontwikkel. Die uiters eenvoudige en tewensgetroue poppe van die Duitse kunstenares Käthe Kruse (1883- 1968) het baie beroemd geword. Die sensuele pop (byvoorbeeld Barbie) het in 1958 op die mark verskyn en spoedig ongelooflik gewild geraak. Daarteenoor het egter 'n tendens van eenvoudige vormgewing ontwikkel wat deur die volkskuns geïnspireer is.

Die poppe wat in 1652 saam met die koloniste na die Kaap gebring is, was redelik groot en hulle was van hout gemaak. Kleiner houtpoppe (uit Nederland ingevoer) asook poppies met porseleinkoppe het later gewild geraak - laasgenoemde soort was egter uiters breekbaar en min van hulle het derhalwe behoue gebly. Van die interessantste poppe wat wel bewaar gebly het, is die tuisgemaakte teerpoppe waarmee die Voortrekkerkinders gespeel het. 

Lappoppe was baie gewild en sommiges het pragtige haarstukke gehad - sybokhaar het as haredos gedien. Die tuisgemaakte poppe is met wol, saagsels, strooi, sybokhaar of selfs mielieblare opgestop. Suid-Afrikaanse poppe is vir die eerste keer na die Eerste Wêreldoorlog bemark. Dit was lap poppe wat deur die Laubscher-gesin van Graaff-Reinet gemaak is en bewegende ledemate gehad het. Poppe met koppe wat uit gips gevorm en daarna oorgetrek is, is ook later vervaardig. 

Verskeie poppeversamelings is in museums opgeneem, byvoorbeeld in die Stellenbosch-museum, die William Campbell-museum in Durban en die F.S. Malan-museum by Fort Hare Laasgenoemde huisves 'n interessante versameling poppe wat deur Swart kinders vervaardig is en in die toepaslike stamdrag aangetrek is. Onder die Swart volke van Suid-Afrika is poppe dikwels 'n simbool van vrugbaarheid, byvoorbeeld by die Swazi, die Ndebele, die Zoeloe en die Xhosa. Die Swazi pop bestaan uit die stert van 'n wildebees met klere aan. 

Wanneer 'n Swazivrou verloof raak, word die pop aan haar aanstaande eggenoot geskenk, en hy dra dit aan 'n gordel om sy lyf. Die pop kry 'n naam, en indien die geslag van die baba wat later gebore word, reg voorspel was, word die pop se naam op die kind oorgedra. Die Ndebele se vrugbaarheidspop word meestal gemaak van ringe wat met krale versier word, maar in enkele gevalle word ŉ pop met ledemate van riet ook gemaak. Die feit dat laasgenoemde pop arms en bene het en soos ŉ mens tyk, onderskei dit van die meeste ander poppe van die Swart volke. 

Hout, klei, materiaal en selfs stokkies wat rondom die kraal opgetel word, word ook dikwels deur Swartes vir die maak van poppe gebruik. Die Tsonga se pop bestaan uit 'n kalbas waarop regte haarkroesies, wat met wit kraletjies versier is, aangebring word. Anders as die meeste "Swart" poppe het dit geen betekenis as vrugbaarheidsimbool of fetisj nie, maar dien dit bloot as 'n kind se speelding. Die liggaam van 'n Xhosapop bestaan uit 'n mieliestronk wat met die tradisionele Xhosadrag aangetrek word. Ten einde die versameling van onder meer die besondere poppe te koördineer, is die Protea-Poppeklub op 22 Januarie 1969 gestig. ŉ Internasionale poppefees is in 1980 in Pretoria gehou.



</doc>
<doc id="51383" url="https://af.wikipedia.org/wiki?curid=51383" title="Ghaap">
Ghaap

Die plant Ghaap ("Hoodia gordonii") kom natuurlik in Suid-Afrika en Namibië voor. Dit is eeue lank deur Boesmans en Khoikhoi gebruik om hul eetlus te demp in tye van voedselskaarste met droogtes. Die WNNR het die plant se aktiewe bestanddeel geïsoleer en dit aan die farmaseutiese bedryf beskikbaar gestel wat dit nou as dieetpil bemark. Sedert 2002 betaal die WNNR gebruiksregte vir hierdie tradisionele kennis wat tot die ontwikkeling van die pil gelei het. Die geld word in 'n fonds gestort wat aangewend word vir die ontwikkeling van die Boesmangemeenskappe in Suider-Afrika.

Ghaap is 'n blaarlose vetplant en die blomme het 'n onwelriekende geur. Meesal word die plant bestuif deur vlieë. Die Boesmans noem die plant "ǁhoba" (uitspraak: ; die eerste klank is 'n laterale kliek).



</doc>
<doc id="51384" url="https://af.wikipedia.org/wiki?curid=51384" title="Kommunikasie">
Kommunikasie

Kommunikasie is die produksie, uitwisseling en betekenisgewing van boodskappe tussen mense. Dit vind plaas binne 'n konteks van informasionele, relasionele en situasionele faktore wat ten doel het om mekaar te beïnvloed. Kommunikasie kan plaasvind met behulp van tekens en andere uitdrukkingsvorme. As daar met behulp van beelde gekommunikeer word, noem ons dit visualisasie; dink aan diagramme en kaarte.

Die ontwikkeling van kommunikasiemiddele is van groot belang vir die geskiedenis van die mensdom. Aanvanklik het die mens naas gebare en gesigsuitdrukkings net oor die gesproke taal beskik. Oor die ontstaan van taal is daar maar min bekend, en die gebrek aan gegewens het tot ongegronde gevolgtrekkings gelei. Voor die koms van skrif het mense deur middel van die gesproke woord en gebare met mekaar gekommunikeer. 

Inligting is deur middel van die verteltradisie van geslag tot geslag oorgedra. In groot dele van die wêreld was daar lank rondreisende vertellers wat egter geleidelik deur nuwe kommunikasiemiddele verdring is. Die ontstaan van skrif het dit moontlik gemaak om inligting vas te lê. Eers van daardie stadium af is dit moontlik om met 'n mate van sekerheid iets oor die geskiedenis van kommunikasie te sê, omdat die mondelinge oordrag van inligting baie onbetroubaar was en nie deur latere geslagte gekontroleer kon word nie. 

Die geskrewe taal het 'n lang ontwikkelingsproses deurgemaak, soos duidelik blyk uit die ontwikkeling van die Mesopotamiese spykerskrif (so genoem omdat die skryftekens soos spykerafdrukke gelyk het. Die oudste vorm van spykerskrif was ŉ beeldskrif of rotstekening: 'n geboë figuurtjie het "man" beteken, ŉ gehalveerde driehoek "vrou" en ŉ sirkel "son". later het die spykerskrif tot 'n ideografiese skrif ontwikkel: die sirkel het nou nie meer net die son voorgestel nie maar ook byvoorbeeld warmte. 

Soos by alle beeld- en ideografiese skrifte het skrif onafhanklik van die klanke van die gesproke woord ontstaan. Die voordeel hiervan was dat die geskrewe taal verstaan kon word deur mense wat nie mekaar se dialekte verstaan het nie, soos wat vandag nog die geval is met Chinees. Die nadeel van die stelsel is die groot aantal tekens wat geleer moet word. Die derde stadium van spykerskrif was 'n ontwikkeling in die rigting van fonetiese skrif: 'n skrif waarin die tekens of simbole die klanke van die gesproke taal voorstel. 

In sy uiteindelike vorm was spykerskrif gedeeltelik foneties: sommige tekens het nie net 'n voorwerp of ŉ eienskap van 'n voorwerp aangedui nie, maar ook die klank wat met die voorwerp geassosieer is. Die Grieke het 'n suiwer fonetiese skrif gebruik, waardeur hulle met 'n taamlik eenvoudige alfabet kon volstaan omdat die aantal spraakklanke van 'n taal baie minder is as die aantal begrippe. Die gevolg was dat dit baie makliker was om te skryf en dat die geskrewe taal dieselfde juistheid as die spreektaal gehad het. Uit Griekeland het die alfabet in omstreeks die 10e eeu verder na Wes-Europa versprei en die grondslag gevorm vir alle moderne skrifte. 

Min mense kon aanvanklik lees en skryf. Deur die ontwikkeling van die alfabet is die skryftaal vereenvoudig, maar die grootskaalse verspreiding van die geskrewe woord was sonder die boekdrukkuns en die invoer van papier nog onmoontlik. Die Egiptenare het van omstreeks 2500 v.C. papirus gebruik om op te skryf. Die stingels van die papirus plant is in die lengte deurgesny en in twee lae opmekaar gepers. Later is perkament gebruik. 

Aanvanklik was perkament behandelde leer wat in die 2e eeu v.C. in die stad Pergamum vervolmaak is en aan die stad sy naam besorg het. Dit het ŉ langer lewensduur as papirus gehad en so die Egiptiese uitvinding langsamerhand verdring. In 105 n.C. het die Chinese daarin geslaag om 'n pap of pulp van plantvesels te maak waarvan papier gemaak kon word. Die papier wat ŉ mens vandag ken, word volgens die beginsel vervaardig. Die proses het egter eers diep in die Middeleeue deur middel van Chinese krygsgevangenes in Wes-Europa bekend geword. 

Tot omstreeks die helfte van die 15e eeu is boeke met die hand geskryf, meestal deur monnike. Omdat dit baie tydrowend was, was daar maar min boeke in omloop. Die wat wel bestaan het, was hoofsaaklik in die besit van die kloosters, universiteite en so meer. Teen die helfte van die 15e eeu het Johannes Gutenberg (ca. 1397- 1468) in Duitsland boeke met los letters begin druk. Die tegniek het dit moontlik gemaak om boeke vinniger te reproduseer en die boeke was terselfdertyd makliker leesbaar as die wat met die hand geskryf was. 

Die uitvinding van die boekdrukkuns het dit moontlik gemaak om geskrewe tekste werklik op groot skaal te versprei en het ook die opkoms van die koerant moontlik gemaak. Naas kommunikasie deur middel van die geskrewe woord is daar ook ander middele om die afstand tussen die sender en die ontvanger van boodskappe te oorbrug, soos byvoorbeeld die rookseine van die Rooihuide en seine met tromme en ligbakens. Die Fransman Claude Chappe (1763-1805) het teen die einde van die 18e eeu 'n seinstelsel ontwikkel wat in die hele Europa, die Sowjetunie en selfs in Egipte ingevoer is. Vir die seinstelsel, die optiese telegraafstelsel, is daar oral hoë stellasies gebou waarvandaan die volgende stellasie duidelik sigbaar was. Deur met drie beweegbare stokke sekere tekens te maak waarvan die betekenis vooraf vasgestel is, kon 'n berig oorgedra word.

Na die ontdekking van elektrisiteit het Samuel Morse hom toegelê op die ontwikkeling van die elektriese telegraaf. Met behulp van 'n elektromagneet en die Morsealfabet, waarin die letters van die gewone alfabet in kort en lang seine omgesit is, kon berigte deur middel van 'n elektriese kabel oor groot afstande oorgedra word. Na die uitvinding van die telegraaf het talle mense geprobeer om die gesproke woord direk deur middel van kabels oor te dra. Die doel is bereik toe Alexander Graham Bell in 1876 op ŉ tentoonstelling in Philadelphia die elektriese telefoon gedemonstreer het. 

Hierna het die moderne massamedia gevolg: aan die einde van die vorige eeu die rolprent, in die twintigerjare van die eeu die radio en in die dertigerjare televisie. Onlangse ontwikkelings op die gebied van kommunikasie is onder meer die gebruik van kommunikasiesatelliete, die beeldtelefoon en die sogenaamde kabelvisie, 'n vorm van geslotebaantelevisie waarvolgens 'n mens deur middel van ŉ telefoon op 'n private televisieuitsending kan inskakel.

Die kommunikasiewetenskap hou hom besig met die kommunikasieproses, naamlik die oordra van inligting. In die ruimste sin kan kommunikasiewetenskap onder meer die oordra van inligting in kunsmatige sisteme soos die rekenaar en ook die oordra van inligting van die brein na die spiere, insluit. In engere sin, waaroor dit hier gaan, hou die kommunikasiewetenskap hom besig met die kommunikasie tussen mense, dus met die ondersoek na wat gebeur as iemand inligting aan iemand anders probeer oordra. 

Die kommunikasiewetenskap het hom aanvanklik toegelê op die studie van die regstreekse kommunikasie tussen individue of die kommunikasie tussen groepe. Veral na die Tweede Wêreldoorlog het die studie van die massakommunikasie in die VSA ontwikkel. Dit is 'n benadering wat aansluiting gevind het by die Europese perswetenskap. By die bestudering van kommunikasie word daar dikwels gebruik gemaak van 'n skematiese voorstelling of model van die kommunikasieproses waarin die grondbegrippe weergegee word. In die volgende grafiese model stel A en B die twee mense wat kommunikeer voor, terwyl X dit voorstel waaroor hulle praat. 

          X

A -----------> B

Die pyl dui aan dat A iets aan B meedeel. A is die sender (die mededeler, kommunikator) en B die ontvanger van die boodskap. Die vierkant is die boodskap wat A aan B stuur. Die term boodskap het betrekking op die vorm waarin die mededeling oorgedra word; wanneer iemand skryf, is die geskrewe stuk die boodskap en wanneer iemand frons, is sy gesigsuitdrukking die boodskap. Die mededeling word deur x aangedui, wat daarop dui dat die medeling betrekking het op die onderwerp X. 

B se reaksie op die kommunikasieproses is ook ŉ belangrike aspek wat in die kommunikasiewetenskap bestudeer word. 'n Model wat dikwels gebruik word, is die woordelikse model van Lasswell. Volgens die model bestudeer die kommunikasiewetenskap "wie se wat – langs watter kanaal- vir wie - met watter gevolg". Die spesifieke gebiede van ondersoek in die kommunikasiewetenskap is maklik in die modelle terug te vind of daarvan af te lei. 

By die ondersoek van die sender en die ontvanger word die klem op die sosiale, liggaamlike en psigiese eienskappe van die sender en ontvanger gelê in soverre dit 'n invloed op die verloop van die kommunikasiegebeure kan hê. Aspekte wat in aanmerking geneem word, is onder meer byvoorbeeld ouderdom, geslag, opleiding, beroep en so meer. 'n Ondersoek na die struktuur, geskiedenis of strategie van ŉ reklameburo is 'n voorbeeld van die bestudering van die sender. 

ŉ Ondersoek na die luister- en kykgewoontes van radioluisteraars en televisiekykers is 'n voorbeeld van die ondersoek van die ontvanger. Dit is belangrik om te weet watter inligting 'n ontvanger uit die inligtingsbron (boodskap) selekteer. Afhangende van sy persoonlike stemming of sosiale en kulturele faktore, kan elke ontvanger sy eie keuse uit die beskikbare inligting maak. 'n Sender kan allerlei bedoelings hê as hy 'n boodskap oordra. ŉ Voor-die-hand-liggende bedoeling van die kommunikasieproses is dat die ontvanger die inligting wat aan hom oorgedra word, reg ontvang. 

Die sender kan ook die bedoeling hê om nie net die ontvanger se kennis te beïnvloed nie, maar ook om sy houding teenoor 'n bepaalde saak te verander. Dit is die geval by politieke propaganda en reklame. In 'n ondersoek na die doeltreffendheid van 'n kommunikasieproses word daar beoog om vas te stel in hoeverre die sender sy bedoeling by die ontvanger bewaarheid het. Elke kommunikasiegebeurtenis vind binne 'n bepaalde situasie plaas en kan deur die situasie beïnvloed word. 

Om die invloed te bepaal, kan 'n groot aantal faktore ondersoek word: die verhouding van die ontvanger tot die res van sy groep, die grootte van die kamer waarin kommunikasie plaasvind, die beligting, die temperatuur en die grootte van die groep. Die manier waarop die boodskap aangebied word, kan ook 'n groot verskil maak. As 'n mededeling aan die begin van 'n vergadering gedoen word, kan meer reaksies daarmee uitgelok word as aan die einde van die vergadering wanneer die mense op die byeenkoms al heelwat moeër is. 

Die ondersoek van die kommunikasiemiddele wat die sender gebruik om sy boodskap oor te dra en te versprei, kan vergelykend van aard wees. Daar kan byvoorbeeld vasgestel word wat die verskil tussen 'n mondelinge en ŉ skriftelike boodskap is of sal wees. Die ondersoek kan ook aandui watter kommunikasiemiddel die sender moet gebruik as hy bepaalde ontvangers wil bereik. 'n Maatskappy wat 'n kettingwinkel besit sal byvoorbeeld sy winkels op, televisie adverteer, terwyl dit vir ŉ winkeleienaar met net een winkel in byvoorbeeld Bloemfontein beter sal wees om in die plaaslike koerant te adverteer. 

Baie ondersoeke handel oor die beskikbaarheid van inligting. In die ondersoeke word daar van die ontvanger uitgegaan en vasgestel watter inligting tot sy beskikking is en waarom ander inligting nie tot sy beskikking is nie. Onder inhoudsontleding word verstaan die studie van die interne samestelling van die boodskap, dit wil sê die styl, uitleg, struktuur, die volgorde van die argumente en die leesbaarheid van die boodskap. Hierdie inhoudsontleding kan ook van psigologiese aard wees en het dan betrekking op die assosiasies en gevoelens wat die boodskap by die ontvangers uitlok. 'n Inligtingsbron word meestal saam met ander inligtingsbronne (of boodskappe) aangebied. 

Ondersoeke na die invloed wat omringende inligtingsbronne op die inligtingsbron het wat die ontvanger selekteer, behels byvoorbeeld die plek van 'n artikel in 'n koerant. Nog 'n belangrike taak van die kommunikasiewetenskap is die vasstelling van onuitgesproke maatskaplike opvattings wat die grondslag van die boodskap vorm (ideologiese ontleding): in die ontleding van die boodskap word daar nie na die formele kenmerke van die boodskap, soos die vorm en inhoud, gekyk nie, maar word daar gekyk na die idees en opvattings wat die sender gehad het deur die boodskap op 'n bepaalde manier saam te stel. 'n Advertensie vir drank kan byvoorbeeld die verborge mededeling hê dat as jy die drank nie drink nie, jy 'n minderwaardige lid van die gemeenskap is. 

Behalwe die doel wat die sender met sy boodskap wou bereik, is daar ook die uitwerking wat hy nie bedoel het nie. Die bedoeling van ŉ onderwyser kan byvoorbeeld wees dat sy leerlinge die eksamen moet slaag, maar sy manier van klas gee kan sy leerlinge 'n afkeer van sy vak en selfs studie in die algemeen gee. Talle ondersoeke word daarop gerig om die onbedoelde uitwerking van 'n boodskap vas te stel. 

In die kommunikasieproses probeer 'n mens of 'n groep mense (die sender) deur die aanbied van ŉ boodskap 'n bepaalde invloed op een of meer mense (die ontvanger) uitoefen, hoewel die sender se poging natuurlik nie altyd slaag nie. Die proses waardeur die sender bepaal in watter mate hy welslae behaal het, word terugvoering genoem. Terugvoering kan op verskillende maniere plaasvind. Nie-kommunikatiewe terugvoering vind plaas wanneer die sender die uitwerking van sy boodskap bepaal sonder dat die ontvanger doelbewus 'n nuwe kommunikasieproses begin het. 

Die sender kan byvoorbeeld uit die houding of gesigsuitdrukking van sy ontvanger die reaksie op sy boodskap aflei, soos wanneer iemand rooi word van woede of bleek word van skok. Direkte terugvoering vind plaas as die sender uit die optrede van die ontvanger weet of sy boodskap die regte uitwerking gehad het. Dit is die geval wanneer 'n opsigter aan 'n ondergeskikte ŉ opdrag gee om 'n gat te grawe en dan wag totdat die ondergeskikte met die werk begin. 

Die terugvoering kan ook op 'n indirekte manier plaasvind: as 'n werkgewer een van sy werknemers beveel om harder te werk, hoef hy die werker nie voortdurend dop te hou nie, maar hy kan die werker se produksie kontroleer. Daar word van kommunikatiewe terugvoering gepraat as die ontvanger op sy beurt 'n kommunikasieproses begin waarin die oorspronklike sender as ontvanger optree. Direkte kommunikatiewe terugvoering kom in gesprekke voor, terwyl briewe wat aan ŉ koerant gestuur word, 'n indirekte vorm van kommunikatiewe terugvoering is.

In 'n kommunikasiegebeurtenis is daar volgens die eenvoudige model net verkeer van die sender na die ontvanger (monologiese kommunikasie). Soos wat by terugvoering al blyk, vind daar in talle vorme van kommunikasie tweerigting- of dialogiese kommunikasie plaas. In tweerigting- kommunikasie verwissel die sender en die ontvanger gedurig van rol: die spreker word die luisteraar en dan weer die spreker. Die duidelikste voorbeeld hiervan is dialoog. 

Tweerigting-kommunikasie kan ook binne een mens plaasvind, soos wanneer iemand sy agenda raadpleeg of 'n dagboek hou. By tweerigting-kommunikasie bestaan die moontlikheid vir die ontvanger om 'n regstreekse antwoord te gee. Dit beteken egter nie dat al die mense wat by so ŉ kommunikasieproses betrokke is, in alle opsigte gelyk is nie. Ongelykheid is 'n reël by kommunikasievorme wat "funksioneel" is, dit wil sê waar een van die betrokkenes verantwoordelik is vir die welslae van die kommunikasie.

Dit is byvoorbeeld die geval by gesprekke tussen 'n dokter en 'n pasiënt: die dialoog is gerig op die genesing van die pasiënt en word deur die dokter gelei, al praat hy min en al moedig hy die pasiënt aan om te praat. Soortgelyke kommunikasievorme, waar die tweerigtingvloei beperk word deur die ongelykheid van die deelnemers en waar die doeltreffendheid van die kommunikasie noodsaaklik is, kom in die onderwys voor, in onderhoude met die pers en in die kontak tussen meerderes en hul ondergeskiktes in 'n werksituasie. "Kommunikasie in die groep" en "kommunikasie in die organisasie" is ingewikkelder vorme van kommunikasie. Met "kommunikasie in die groep" word alle moontlik onderlinge kommunikasieprosesse tussen die lede van 'n bepaalde groep bedoel. 

Aandag word veral gegee aan die doeltreffende funksionering en die voortbestaan van die groep. Die kommunikasienetwerk is hiervoor van groot belang: wie het kontak met wie en wie is geïsoleer in die groep. Onder "kommunikasie in die organisasie" word kommunikasie in groter, funksionele verbande verstaan. In die organisasie is die kommunikasiestruktuur baie belangrik vir doeltreffende funksionering. Die kommunikasiestruktuur is die somtotaal van moontlikhede, middele en werksaamhede wat daarvoor verantwoordelik is dat gegewens, planne en voorstelle aan die verskillende mense en afdelings in die organisasie bekend gemaak word vir bespreking en toetsing. 

Die kommunikasiestruktuur moet ook sorg dat die nodige aankondigings en aanwysings deur die hele organisasie bekend word. ŉ Kommunikasiestruktuur wat nie aan die eise voldoen nie omdat die organisasie byvoorbeeld te hiërargies georganiseer is, lei tot ŉ kommunikasievorm wat bloot op die persoonlike kontak tussen die werkers onderling gegrond is en ŉ reeks gerugte tot gevolg het. Die verskynsel word dikwels versterk deur interne spanning en 'n gevoel van onveiligheid onder die werkers. 

As dit ernstige afmetings aanneem, kan die verskynsel vir 'n onderneming groot gevaar inhou. Behalwe die klassifikasie op grond van die struktuur en ingewikkeldheid, kan kommunikasievorme ook ingedeel word aan die hand van die middele wat gebruik word om die boodskap oor te dra. Verbale kommunikasie is kommunikasie deur middel van die gesproke woord; nieverbale kommunikasie is kommunikasie deur middel van middele anders as die gesproke woord, soos gebare en gesigsuitdrukkings. 

Visuele kommunikasie is 'n spesiale vorm van nie-verbale kommunikasie waarin die boodskap deur beelde en soms kleure gevorm word, en dus nie tot 'n taal beperk is nie, Verkeerstekens en die gebruik van die kleur rooi vir gevaar is hiervan voorbeelde, In oudiovisuele kommunikasie word daar van 'n beeld sowel as geluid gebruik gemaak. Telekommunikasie maak gebruik van elektroniese hulpmiddels waardeur groot afstande sonder moeite oorbrug kan word: radio, televisie, telefoon, telegraaf en kommunikasiesatelliete. Die bespreking en geskryf oor kommunikasie word soms metakommunikasie genoem.

Baie van die kommunikasievorme wat tot dusver bespreek is, is betreklik persoonlik van aard: wat daardeur oorgedra word, raak net 'n klein groep betrokkenes en bly ook basies tot die groep beperk. Massakommunikasie is weer juis 'n vorm van kommunikasie wat daarop gemik is om die boodskap algemeen bekend te stel en 'n groot gehoor te bereik. Massakommunikasie onderskei hom van ander kommunikasievorme deur die manier waarop die boodskap versprei word. In die bedryfslewe is daar sprake van massakommunikasie as ŉ organisasie die buitewêreld deur middel van jaarverslae, verklarings en so meer bereik. 

Wat vir die samelewing van groter belang is, is die massakommunikasie wat op sigself sy doel vind deur middel van die radio, die televisie, die dag- en weekblaaie, grammofoonplate. rolprente en so meer. By massakommunikasie is daar byna geen sprake van tweerigtingvloei nie omdat die ontvangers nie so maklik toegang tot die massamedia het as die senders nie. In sommige gevalle word daar wel geprobeer om die eensydigheid te verminder deur byvoorbeeld briewe van lesers in koerante te publiseer en luisteraars aan te moedig am radiostasies te bel. Ook in samelewings waar die moderne massamedia ontbreek, vind massakommunikasie deur middel van die tradisionele media plaas. 

Op afgeleë plekke kan smouse byvoorbeeld die jongste nuus mondelings onder die mense versprei. Massakommunikasie kan formeel of informeel wees. By formele massakommunikasie word die boodskappe deur maatskaplik erkende senders (radio, televisie, ensovoorts) opgester en versprei; by informele massakommunikasie word die boodskappe deur die publiek self opgestel en versprei, byvoorbeeld deur middel van gerugte en fluisterveldtogte. Veral in gevalle van spanning en onsekerheid, of wanneer die inligting wat die media versprei, onvoldoende is (soos in oorlogstyd) of wanneer die formele massakommunikasie onbetroubaar is, byvoorbeeld weens sensuur, neem die publiek massakommunikasie in eie hande en ontstaan uitgebreide vorme van informele massakommunikasie. Veral in oorlogstyd word ongegronde gerugte versprei.

Onder kommunikasietegniek word verstaan die oordrag van geluide, beelde, berigte en gegewens in die vorm van elektriese seine of elektromagnetiese golwe deur middel van kabels, radio's of golfgeleiers.

Die kommunikasietegniek het sy oorsprong in die elektrotegniek, wat in die begin van die 19e eeu ontstaan het. Die eerste tegniese vorm van kommunikasie het uit die Morse-kodeboodskappe bestaan wat deur middel van drade oorgedra is. Die uitvinding van die telefoon deur Alexander Graham Bell (1876) het regstreekse stemkontak oor groot afstande moontlik gemaak; deur die uitvinding van die skakelapparaat sowat tien jaar later het die outomatiese telefoonsentrale ontstaan. 

Teen omstreeks die eeuwisseling is die grondslag gelê vir die moderne telekommunikasietegniek. Die koms van die versterkertegniek het betroubare telefoon- en telegraaf- verbindinge oor duisende kilometers moontlik gemaak. Versterker- en geslotebaantoestelle het oral in geboue en op terreine hul verskyning gemaak. Die ontdekking van die beginsel waarop seine per radio oorgedra kan word het die grootste omwenteling in die kommunikasietegniek veroorsaak, waarvan die radio en televisie die bekendste toepassings van die beginsel vorm. Natuurlike hindernisse soos berge en oseane word nou maklik deur middel van radiogolwe oorbrug. ŉ Gebied van enkele honderde kilometer groot kon nou van 'n enkele punt af bereik word. 

Radionavigasie het die skeep - en lugvaart veiliger en doeltreffender gemaak: sonder die hulpmiddel sou die ruimtevaart heeltemal ondenkbaar gewees het. Reisende mense kan danksy draagbare of mobiele senders en ontvangers (mobiele en drafone) en persoonlike oproeptoestelletjies (semafone) bereik word.

Om geluide, beelde, berigte en gegewens in die vorm van elektriese strome of elektromagnetiese golwe te kan oordra, moet eersgenoemde eers in elektriese seine omgesit word. In die geval van geluide bring wisselende lugverplasings in ŉ mikrofoon ooreenkomstige elektriese trillings teweeg wanneer dit ŉ wisselende druk op 'n elastiese membraan uitoefen. Vir beeldopnames word daar van een of meer kameras gebruik gemaak. Elke kamera beval een kamerabuis vir swart-en-wit (monochroom) beelde of drie kamerabuise in die geval van kleurbeelde. 

Die ligindrukke wat ŉ lens opvang, word na die beeldbuis oorgedra, waar dit 'n elektronstraal skerper of dowwer aktiveer in ooreenstemming met die wisselende helderheid van die beeld wat afgeneem word. Die elektronstraal beweeg voortdurend teen ŉ geweldige snelheid oor die televisieskerm en teken as 't ware die toneel met kontrasterende swart en wit lyne. By swartwit-televisie word die wit gedeeltes van die beeld met 'n helder elektronstraal aangedui, terwyl die elektronstraal by swart gedeeltes afgeskakel word. 

Waar teleksboodskappe vroeër in 'n kode omgesit en dan met behulp van 'n seinsleutel versend is (soos byvoorbeeld in die geval van Morsekode), verrig moderne teleksapparaat self die kodering nadat die boodskap op die teleksmasjien getik is. By ontvangs word die boodskap deur 'n soortgelyke apparaat gedekodeer.

Voor die koms van satelliete is berigte met behulp van langgolf-radioseine van een vasteland na 'n ander oorgesend. Steurings het 'n groot invloed op die juistheid van die berigte gehad. Die oplossing was om berigte met behulp van baie kort golwe te versend. 'n Groot struikelblok was egter die feit dat die send- en ontvangstasies hiervoor in 'n reguit lyn ten opsigte van mekaar moes wees, iets wat weens die ronding van die aarde en berge onmoontlik is. 

Om die struikelblok te oorkom, is satelliete in vaste bane om die aarde geplaas, wat meebring dat die satelliet altyd in dieselfde posisie ten opsigte van 'n vasgestelde plek op aarde is. In die posisie is die satelliet altyd in 'n reguit lyn ten opsigte van 'n bepaalde send- en ontvangstasie. Dit het betroubare kommunikasie oor lang afstande op groot skaal moontlik gemaak. Telefoon-, radio- en televisieboodskappe word almal deur middel van dieselfde satelliet herlei. In Suid-Afrika is die ontvangstasie by Hartbeeshoek byvoorbeeld op so 'n satelliet gerig. 

Berigte word daarvandaan na die onderskeie telefoonsentrales en radio- en televisiestasies versend. Omdat beelde maklik op die manier oorgesend kan word, het dit terselfdertyd vir mense moontlik geword om, nie net met konvensionele telefone met mekaar in verbinding te kom nie, maar ook mekaar se beelde te kan sien. Hieruit het die videofoon, wat oudiovisuele kommunikasie oor lang afstande moontlik maak, ontwikkel Die ontwikkeling is veral van groot nut in geval van konferensies en vergaderings waarop almal nie fisiek teenwoordig kan wees nie. 

Plaaslik is die satelliet nie nodig nie aangesien daar torings oor die hele tand versprei is wat wel in 'n direkte lyn met mekaar verbind is. Die grootskaalse gebruik van videoskerms kan meebring dat feitlik elke huishouding in die toekoms van 'n wye verskeidenheid kommunikasiefasiliteite gebruik sal maak. Op die skerms word nie alleen beelde nie, maar ook geskrewe berigte vertoon. 

Dit kan tot gevolg hê dat die gebruik van papier tot die minimum beperk sal word aangesien koerant- en markberigte, telefoongidsinligting en so meer nie meer in gedrukte vorm gaan verskyn nie, maar slegs op die skerm vertoon sal word wanneer dit verlang word. Die ontwikkeling van laser het nuwe wêrelde in die kommunikasietegniek oopgestel. Elektriese geleiers sal byvoorbeeld uitgeskakel kan word deurdat seine nie meer op die konvensionele manier (per koperdraad) gelei word nie, maar wel per laserstraal. Die laserstraal word met optiese vesel van een punt na 'n ander gelei. 

Die term kommunikasiemiddel kan drie verskillende begrippe aandui. Ten eerste kan daarmee bedoel word die tekens of tekensoorte waarin 'n boodskap geformuleer kan word: gesproke taal, gebaretaal, musiek, ensovoorts; ten tweede die uitingsvorme waarin 'n boodskap geformuleer is: 'n brief, ŉ redevoering, 'n lied, ensovoorts; en ten slotte die kanale waarlangs die geformuleerde boodskappe van die sender na die ontvanger gaan: die telefoon, die koerant, die radio, ensovoorts. Om begripsverwarring te voorkom, is dit noodsaaklik om die drie betekenisse van die term altyd van mekaar te onderskei. 

Om iets aan iemand anders mee te deel, word daar altyd van tekens gebruik gemaak. In beginsel kan alles as tekens gebruik word, solank die mense wat met mekaar kommunikeer, almal weet wat die spesifieke tekens sal beteken. Die verhouding tussen die vorm van die teken (die aanduider) en die inhoud daarvan kan verskillend van aard wees. As die betekenisinhoud die oorsaak is van die voorkoms van die aanduider, word daar van 'n indeksikale teken of 'n natuurlike teken gepraat: 'n nat pad is 'n indeksikale teken dat dit gereën het. 

As daar 'n sekere ooreenkoms tussen die aanduider en die betekenisinhoud bestaan, word daar van 'n ikoniese teken gepraat 'n foto is 'n ikoniese teken van die gefotografeerde onderwerp. As die verhouding tussen die aanduider en die betekenisinhoud grotendeels op afsprake berus, word daar van 'n konvensionele teken gepraat: die woord perd is ŉ konvensionele teken van die lewende dier. Tekens van dieselfde soort, dit wil sê waarvan die aanduiders dieselfde eienskappe het, vorm saam ŉ kommunikasiemiddel. 

Die gesproke of geskrewe taal word verreweg die meeste as kommunikasiemiddel gebruik, maar die betekenis van ander kommunikasiemiddele moet beslis nie onderskat word nie. Veral die gekombineerde gebruik van beeld en geluid speer deesdae ŉ groot rol in massakommunikasie. Die sistematiek van 'n bepaalde kommunikasiemiddel word die kode genoem. Die kode bepaal watter aanduiders wat beteken en hoe die verskillende tekens met mekaar gekombineer word. 

Die kode van taal as kommunikasiemiddel word in 'n groot mate deur die grammatika beskryf. Die kodes van talle ander kommunikasiemiddele is nog nie beskryf nie. Die wetenskap wat hom met die beskrywing van kodes besig hou, heet die semiologie of semiotiek. Die wetenskap bestudeer nie net die kode van die gewone omgangstaal nie, maar ook die kode wat die grondslag vorm van die literêre taalgebruik of die taalgebruik in die reklamewese. 

Naas hierdie taalkodes word die kodes van die fotografie, die rolprentkuns, die televisie, die skilderkuns, die vorme van sosiale omgang, ensovoorts, in die wetenskap bestudeer. Omdat mense in hulle kontak met ander steeds van die kodes gebruik moet maak, word hulle kommunikatiewe gedrag in 'n groot mate daardeur bepaal. Omdat die hele sosiale en kulturele lewe uit kommunikatiewe handelinge bestaan, word ons kultuur en samelewingsvorm ook deur die kodes gevorm.

Wanneer iemand die boodskap wat hy aan ander wil oordra, met inagneming van die kodes van die spesifieke teken wat hy gekies het, in tekens formuleer, ontstaan 'n kommunikatiewe uiting met 'n bepaalde vorm: 'n uiting in taal kan die vorm van ŉ koerantberig, 'n toespraak of ŉ telegram hê; 'n uiting in beeld kan in die vorm van 'n skildery, 'n strokiesverhaal of 'n televisieprogram wees. By uitingsvorme soos godsdiensoefeninge, herdenkingsplegtighede of betogings word verskeie uiteenlopende kommunikasiemiddele gebruik: spesiale klere, rituele gebare, onderskeidingstekens, vlae en dikwels ook nog gesproke tekste of tekste wat gesing word. 

Die wetenskap wat hom besig hou met die bestudering van al die uitinge, word die retoriek genoem. Met behulp van die wetenskap word daar 'n studie gemaak van hoe ŉ uiting inmekaar moet pas om die kommunikasieproses so doeltreffend moontlik te laat verloop. Omdat daar in elke uiting van een of meer kodes gebruik gemaak word, is die retoriek 'n soort verlengstuk van die semiotiek. Net soos in die semiotiek word die formele aspekte van die kommunikatiewe handelinge en nie die inhoud nie bestudeer: by die bestudering van byvoorbeeld 'n advertensie is net die samestelling van die boodskap belangrik en maak dit nie saak of dit seeppoeier of sterk drank is wat geadverteer word nie. 

Met samestelling word daar in die retoriek verwys na aspekte soos die duidelikheid van die betoog, die wyse waarop die ontvanger se belangstelling behou word, die manier waarop die spanning opgebou word, die volgorde waarin argumente gebruik word en op watter emosies dit gerig is. In die daaglikse lewe speel ander faktore ook 'n rol: wat bogenoemde voorbeeld betref, sal iemand wat graag drink waarskynlik nie oorgehaal word om eerder sy geld op seeppoeier uit te gee as hy ŉ advertensie daarvoor sien nie, al is die advertensie ook hoe goed saamgestel. 

So is daar talle voorbeelde waarin ander faktore 'n belangriker rol speel as die samestelling van die boodskap. Iemand wat egter brandewyn wil koop, maar nie weet watter soort die beste is nie, sal eerder die soort koop wat beter as die ander geadverteer word.

In die regstreekse kommunikasie tussen twee mense is 'n mens skaars bewus van 'n kommunikasiekanaal. In so ŉ geval is die kanaal niks anders as die lug tussen die mond van die spreker en die oor van die ontvanger nie. As boodskappe oor groot afstande en soms ook in 'n langdurige proses oorgedra moet word, tree die belangrikheid van die kommunikasiekanaal meer op die voorgrond omdat daar dan soms ingewikkelde tegnieke bykom, soos by die telefoon en radio- en televisie-uitsendings. 

Om deur middel van so 'n tegniese kanaal oorgedra te kan word, moet die boodskap eers in tegniese seine omgesit word, wat vervolgens deur die kanaal vervoer word en by die ontvanger weer in tekens omgesit word. Met die term kommunikasiekanaal word daar deurgaans bedoel al die tegniese apparaat soos kameras, telefone, ontvangstoestelle en drukperse, asook die pad tussen die versendingspunt en die ontvangspunt. Die moontlikhede en beperkinge van die kanaal het 'n groot invloed op die doeltreffendheid van die kommunikasieproses. 

Met die een kanaal kan 'n mens meer bereik as met die ander: met 'n koerant of die radio kan 'n mens 'n groter deel van die publiek bereik en met sekere inligting ook 'n meer belangstellende publiek as met die telefoon. Dit is van groot maatskaplike betekenis deur wie die tegniese kommunikasiekanale beheer word. Dit maak 'n groot verskil of ŉ radiostasie deur die owerheid, ŉ handelsonderneming of deur ŉ politieke party beheer word: die beheerders bepaal uiteindelik watter boodskappe die publiek sal bereik en watter nie.

Onder selektiwiteit word verstaan die keuse wat iemand uit beskikbare inligtingsmateriaal kan maak. Die proses vind in die kommunikasieproses sowel by die sender as by die ontvanger plaas. Die sender wat iets wil meedeel of iemand wil beïnvloed, kies hiervoor sekere inligting en 'n bepaalde vorm wat na sy mening die grootste trefkrag gaan hê. Sy keuse bepaal in groot mate of hy sy doer kan verwesenlik. As die sender goed gekies het, wil dit nog nie sê dat die ontvanger die inligting wat die sender bedoel het, uit die boodskap haal nie; ook aan die ontvanger se kant vind seleksie plaas.

Oor die wyse waarop senders hulle boodskappe saamstel, is betreklik min studie nag gedoen. Reëls vir verkoopgesprekke, vergadertegniek, die opstel van verslae en so meer is wel deur die sogenaamde kommunikasieraadgewers opgestel. Omdat die reëls veral op die praktiese ervaring gebaseer is, kan dit dikwels goeie resultate oplewer. Senders moet in die eerste plek daarvoor sorg dat hulle hul verstaanbaar uitdruk. Sowel hulle woordgebruik as hul sinskonstruksies moet voldoen aan 'n kode wat vir die ontvanger verstaanbaar is. 

Senders is dikwels geneig om in hul keuse van inligting te veel klem te lê op elemente wat vir hulle persoonlik van belang is, sonder om rekening te hou met die spesifieke belangstelling of belange van die ontvanger. Die ontvanger kan gevolglik verkeerd, eensydig of glad nie ingelig word nie, terwyl dit beslis tog nie die bedoeling van die sender was nie. Elke mens wat gereeld na lesings of toesprake moet luister, kan aan talle sulke voorbeelde dink. 

Dit kan natuurlik juis die sender se bedoeling wees om die ontvanger onjuis of verkeerd in te lig, byvoorbeeld verkoopmanne wat deur hul eensydige inligting bepaalde produkte probeer verkoop. In massakommunikasie is die saak meestal heelwat ingewikkelder, omdat die sender gewoonlik uit meer as een persoon bestaan wat elkeen 'n aandeel het in die totstandkoming van die boodskap. 'n Koerant word deur ŉ span redaksielede geskryf en saamgestel: tekste word dikwels deur meer as een redakteur gelees en verander voordat dit geplaas word: die subredakteur wat die opskrif vir die berig skryf, beïnvloed ook die manier waarop die inligting aangebied word. Die wetenskaplike ondersoek na selektiwiteit in die massakommunikasie word in groot mate gevorm deur die ontleding van die begrip kopiekeurder. 

'n Kopiekeurder is iemand wat 'n sleutelposisie beklee in die vloei van inligting wat aan die sender beskikbaar gestel word. Die kopiekeurder by 'n koerant moet byvoorbeeld besluit watter telekskopie na die verskillende redakteurs gestuur moet word. Die manier van samewerking by redaksies, filmspanne en so meer bepaal in groot mate watter materiaal gebruik gaan word in die uiteindelike aanbieding van die boodskap.

Die blote feit dat die sender 'n boodskap gestuur het, beteken nog nie dat hy daarmee bereik het wat hy beoog het nie. Wanneer 'n sender 'n boodskap aan iemand wil oordra, kan die persoon weier om te luister, die brief onoopgemaak aan hom terugstuur of dit weggooi. Die ontvanger besluit dikwels self wanneer hy as ontvanger wil optree. AI weier mense nie doelbewus om die ontvanger te wees nie, is dit onmoontlik om elke dag alle koerante te lees, na rolprente te gaan kyk, na die radio te luister en televisie te kyk terwyl 'n mens 'n boek lees. 

Ontvangers is genoodsaak om uit die enorme hoeveelheid inligting te selekteer. In 'n bepaalde medium kies die ontvanger ook watter inligting hy wil ontvang: afhangende van sy belangstellings lees hy byvoorbeeld die strokiesverhale en die motorblad, maar nie die voorbladnuus nie. Die proses word selektiewe blootstelling genoem: die ontvanger stel hom volgens sy eie keuse bloot aan bepaalde inligtingsbronne en nie aan ander nie. Nadat 'n aantal mense dieselfde teks gelees of dieselfde skildery gesien het, blyk dit dat nie almal dieselfde waargeneem het nie. 'n Toneelliefhebber sal byvoorbeeld ander inligting uit 'n toneelresensie put as iemand wat nooit na 'n toneelstuk gaan kyk nie. Die verskynsel word selektiewe waarneming genoem. 

Die feit dat die menslike sintuie in 'n sekere sin gebrekkig is omdat dit nie alles kan waarneem nie en na 'n sekere tyd vermoeid raak, speel hier ŉ belangrike rol. Selektiwiteit speel ook 'n rol in die werking van die geheue. 'n Tyd nadat 'n mens iets waargeneem het, selekteer die geheue uit die inligting wat oorspronklik waargeneem is. Sosiale psigoloë het geruime tyd gemeen dat die wetmatigheid van met die teorie van kognitiewe dissonansie verklaar kan word. Volgens die teorie sal mense sover moontlik probeer om inligting wat met hul eie idees en standpunte ooreenstem, te bekom. In die kommunikasiegebeure beteken dit dat ontvangers die inligting soek en hulle hoofsaaklik blootstel aan die inligtingsbronne wat met hul eie opvatting ooreenstem. 

Latere ondersoeke het getoon dat die teorie oor die algemeen ongeldig is en dat ander faktore belangriker is vir die verklaring van selektiwiteit. So teken mense byvoorbeeld dikwels nie op ŉ koerant in omdat hulle al by voorbaat met die beriggewing saamstem nie, maar om inligting te verkry wat hulle meen hulle nodig het. By massakommunikasie is selektiwiteit van die allergrootste belang. Die sender is selektief in sy blootstelling, waarneming en weglating wanneer hy inligting vir sy boodskap verkry. 

Sy boodskap laat dus al 'n belangrike deel van die beskikbare inligting buite rekening. Op sy beurt is die ontvanger ook weer selektief. Die inligting wat hy bekom, is nie meer juis nie en weens die seleksie wat hy self ook maak, is sy optrede daarna dikwels op eensydige en onjuiste inligting gebaseer.



</doc>
<doc id="51386" url="https://af.wikipedia.org/wiki?curid=51386" title="Vlag van die Britse Maagde-eilande">
Vlag van die Britse Maagde-eilande

Die nasionale vlag van die Britse Maagde-eilande is op 15 November 1960 amptelik in gebruik geneem. Die vlag vertoon ’n blou Britse vaandel met die eiland se wapenskild op die wapperkant.

Die Britse Maagde-eilande se burgerlike vaandel mag gebruik word deur skepe wat in by die land geregistreer is of deur besoekende skepe van ander lande. Die goewerneur van die Britse Maagde-eilande gebruik ’n Unievlag met die wapenskild van die Britse Maagde-eilande in die middel van die vlag. Dit is tradisioneel vir goewerneurs van Britse oorsese gebiede.



</doc>
<doc id="51387" url="https://af.wikipedia.org/wiki?curid=51387" title="Munisipaliteit">
Munisipaliteit

'n Munisipaliteit is 'n groep woonareas (dorpe en stede) met die omliggende gebiede wat gesamentlik deur 'n politiek apparaat bestuur word. Munisipaliteite vorm in die meeste lande die onderste laag van die politieke bestuurstruktuur.

In Suid-Afrika val plaaslike munisipaliteite onder beheer van distriksmunisipaliteite wat op hulle beurt onder die provinsiale regerings en die nasionale regering ressorteer.

Munisipaliteite is (onder andere) vir die volgende verantwoordelik:



</doc>
<doc id="51395" url="https://af.wikipedia.org/wiki?curid=51395" title="NG gemeente Langlaagte">
NG gemeente Langlaagte

Die NG gemeente Langlaagte (oorspronklik onder die naam Witwatersrand-Wes) was die 28ste gemeente van die Nederduitse Gereformeerde Kerk wat in die destydse Transvaal gestig is en die tweede in Johannesburg naas die moedergemeente (1887). Die gemeente het veral bekend geraak as die geestelike tuiste van die Langlaagte-weeshuis, later genoem die Abraham Kriel-kinderhuis na ds. Abraham Kriel, wat dié inrigting begin het toe hy leraar van Langlaagte was.

Die NG gemeente Langlaagte was sowat 104 jaar oud toe dit in 1996/'7 by die NG gemeente Vergesig (gehuisves in Brixton se kerkgebou) ingelyf is. Fordsburg, waarvan die naam uiteindelik Goudstad geword het, is reeds in 1988 by Langlaagte ingelyf. Dié gemeente het 'n kort rukkie as Goudlaagte bekendgestaan, maar tot en met inlywing by Vergesig was dit weer Langlaagte.

Die eerste toestroming van mense na die mynkamp Johannesburg, wat Kaapstad binne 10 jaar ná sy ontstaan in 1886 as die grootste stad in die latere Suid-Afrika sou verbysteek, het gevolg op die ontdekking van 'n dagsoom met gouddraende erts op die plaas Langlaagte, waarop die dorpie met dieselfde naam ontwikkel het en wat later die voorstad Langlaagte sou word. Kort nadat die hoofrif ontdek is, is vasgestel dat dit deur Langlaagte byna 50 km na die ooste en weste strek.

Vroeër was die algemene opvatting dat dit die Australiese rondreisende prospekteerder George Harrison was wat op 'n Sondag in Maart 1886 op 'n rotsagtige uitsteeksel van die hoofrif afgekom het op die plaas Langlaagte van die weduwee van Gerhardus Cornelis Oosthuizen. Volgens oorlewering het Harrison sy ontdekkerskleim vir ongeveer R20 verkoop.

'n Staatsondersoekkomitee het egter in 1941, ná die aanhoor van breedvoerige getuienis, besluit dat dié eer P.J. Marais toekom. Nog twee aanspraakmakers op die ontdekking van die hoofrif op Langlaagte is Hermanus Johannes van Staden, skoonseun van Oosthuizen, en ene Peter Bernardus de Ville.

Reeds 34 jaar vantevore, in 1852, het J.H. Davis die eerste goud aan die Witwatersrand op 'n plaas naby Krugersdorp ontdek, maar die regering van die ZAR het hom gedwing om stil te bly daaroor. Eers in 1886 was dit duidelik dat hierdie vonds die hoofgoudrif van die Witwatersrand was. Drie gedeeltes van die plaas Langlaagte was in Oosthuizen se besit. Die gedeeltes is uitgekoop deur president Paul Kruger vir dorpstigting en die toekenning van mineraleregte aan prospekteerders of myners.

Die dorp Johannesburg het egter ontwikkel op die plaas Randjeslaagte, van waar dit in alle rigtings uitgestrek het. Die dorp is genoem na Johann Rissik, waarnemende landmeter-generaal, en Johannes Pieter Meyer, veldkornet van die wyk.

Voor die Johannesburgse moedergemeente in 1887 gestig is, skaars 18 maande nadat goud ontdek is op Langlaagte, was die landelike gebied deel van die NG gemeente Heidelberg. Landbouers uit die Kaap, wat daarvaan af weggetrek het om onder die Britse bewind uit te kom, het al in die dekade na 1840 op die Hoëveld begin aankom. Maar dit was die kerkraad van die NG gemeente Dutoitspan wat onder leiding van ds. Abraham Kriel die eerste stap gedoen het tot gereelde bearbeiding van die goudveld deur hulle hulpprediker, prop. J.N. Martins, af te staan om die evangelie aan die lidmate op die Rand te verkondig.

Die goudstormloop het mense uit alle wêrelddele na die Rand gebring. Sover vasgestel kon word, het ds. S.J. du Toit, destydse superintendent-generaal van onderwys in die Zuid-Afrikaansche Republiek, die eerste NG diens in Johannesburg gehou. Dit was 'n opelugdiens op 'n Sondag teen die middel van 1886 in die skaduwee van 'n wilgerboom naby die terrein waarop Langlaagte se latere kerkgebou en die Abraham Kriel-kinderhuis gebou is. Sy teks het uit Genesis 2:12 gekom: "En die goud van die land is goed."

Onder die intrekkers op die Rand was ook lidmate van die NG Kerk, wat hulle veral in groot getalle aan die westekant van die teenswoordige middestad gevestig het in wat destyds as die "Dip" bekend gestaan het. Dit was die minder gegoede buurte van Langlaagte, Fordsburg en Vrededorp, wat lank die enigste deel van die ontluikende stad was waar Afrikaners plek-plek in die meerderheid was. Die meer gegoede noordelike (Parktown, Houghton ens.) en noordoostelike voorstede (Observatory, Orange Grove ens.) was nog altyd amper uitsluitlik Engels, terwyl Afrikaners, namate hulle ekonomiese posisie verbeter het, hulle later jare ook in groot getalle in die noordwestelike dele (Melville, Westdene, Aucklandpark, Northcliff, Linden, Randburg en omstreke) gaan vestig het. In 'n mindere mate as in die "Dip" het Afrikaners ook gaan woon in die omgewing van Jeppestown, onmiddellik oos van die middestad. In 'n stadium was daar byvoorbeeld binne 'n smal strook wat 8 km wes van die middestad gestrek het, 14 NG gemeentes, maar oor dieselfde afstand na die ooste net vyf.

Met die toestroming van Afrikaners na die westekant van die goudveld, het daardie deel van die Johannesburgse gemeente te groot geraak en is die wyke Witwatersrand-Wes op Saterdag 15 Oktober 1892 van die moedergemeente afgestig. Dit het oorspronklik uit vier dorpies bestaan, waarin later jare tallose dogtergemeentes afgestig is, naamlik Langlaagte, Maraisburg, Fordsburg en Florida. Die stigtingsvergadering moes besluit waar die middelpunt van die nuwe gemeente sou wees. Lidmate het op Langlaagte besluit en ook dat die pastorie daar sou staan, hoewel 'n ander bron dit wil hê dat die eerste kerkgebou in Fordsburg gebou en, twee maande nadat dit voltooi is, vernietig is toe treinwaens vol dinamiet onderweg na Braamfontein ontplof het. (Fordsburg het in 1896 'n selfstandige gemeente geword.)

Ds. Abraham Kriel, leraar van Dutoitspan het die beroep na die gemeente aanvaar en is op 2 Junie 1893 as eerste leraar bevestig. Die uitgestrekte gemeente het 'n gebied beslaan van die Vaalrivier in die suide tot teenaan die Jukskeirivier in die noorde en Roodepoort in die weste. Ds. Kriel moes met sy karretjie en een perd baie aktief bly om die hele gemeente te bearbei. Die gees in die gemeente was nog dié van 'n mynkamp. So skryf die skriba van die kerkraad op 'n keer aan die kommandant van polisie en bedank hom vir die bewaring van stilte en orde tydens die eredienste op Sondae.

Die eerste kerkgebou was van hout en sink, maar dit het nie verhinder dat daar op Sondae onder die geklank van die orrel, wat mev. Kriel bespeel het, lofgesange weerklink het nie.

Op 'n gemeentevergadering gehou op 2 April 1898 besluit lidmate om 'n kerk van 600 sitplekke te bou en die hoeksteen is in Maart 1899 gelê. Die Anglo-Boereoorlog het egter groot vertraging veroorsaak en die kerkgebou kon eers na die oorlog voltooi word. Ds. Kriel het hom uit die staanspoor by die Boerekommando's aangesluit en kon sy werk eers drie jaar later, na die oorlog verby was, hervat. So is die kerkgebou, op die hoek van Kerkplein en Maraisstraat, regoor Abraham Kriel-kindersorg se Langlaagte-kampus, eers op 12 Desember 1902 ingewy.

Die nagenoeg 12 000 oorlogswesies het ds. Kriel so diep geraak dat hy eers 'n klompie oorlogswesies in die pastorie opgeneem het en daarna die Langlaagte-weeshuis op 4 September 1902 met sewe kinders geopen het. Voor die einde van daardie eerste jaar was daar 92 en teen September 1903 reeds 245. Hy het egter sedert sy bevestiging in Langlaagte gehelp met die versorging van wees- en hawelose kinders. Mej. Maria Kloppers, 'n Bolandse maatskaplike werkster van die Vrouesendingbond, het hom van 1896 af bygestaan en was uit die staanspoor betrokke by die weeshuis.

Benewens op Langlaagte, het ds. J.M. Louw van Boksburg en ds. A.P. Burger van Middelburg, Transvaal onderskeidelik in Oktober en November 1902 ook weeshuise gestig. Die weeshuis op Boksburg is in 1904 en dié op Middelburg in 1908 by Langlaagte ingelyf. Onder ds. Kriel en mej. Kloppers se leiding het die weeshuis meer en meer erwe en in 1913 selfs twee plase aangekoop. Die kinderhuis het geen vaste inkomste gehad nie, maar kon deurentyd kop bo water hou en die nodige middele kry, soos ds. Kriel dit gestel het, "in antwoord op gebede". Aan dr. William Nicol, van 1913 tot 1938 leraar van Johannesburg-Oos, het ds. Kriel op 'n keer gesê: "Ek dank die Here dat ek gehoorsaam was, maar vol geloof was ek ongetwyfeld nie. Telkens as ek vir myself sê dat ek moet glo, word ek bang. Maar as ek sommer in gehoorsaamheid die oë toemaak en my opdragte aanpak, sorg die Here dat alles regkom." Met sy dood in 1928 was daar meer as 600 kinders in die tehuis, wat toe na die stigter genoem is.

Die hoofkampus is vandag oorkant die kerkgebou geleë, maar ná die samesmelting van die gemeente met NG gemeente Vergesig huisves die geskiedkunidge Langlaagte-kerkgebou die Glory Divine World Ministries. Ds. Abraham Kriel en sy vrou is albei in die kerkterrein begrawe en 'n gedenksteen met traliewerk daarom is vir hulle opgerig.

Die kerkgebou, wat die NG gemeente Vergesig (Brixton Kerk) omstreeks 2015 wou verkoop, en is geleë op die hoek van Kerkplein en Maraisstraat in Paarlshoop.

Die volgende gemeentes het regstreeks van die moedergemeente Langlaagte afgestig:





</doc>
<doc id="51396" url="https://af.wikipedia.org/wiki?curid=51396" title="NG gemeente Boksburg">
NG gemeente Boksburg

Die NG gemeente Boksburg was 'n gemeente van die Nederduitse Gereformeerde Kerk aan die Oos-Rand van Gauteng en die moedergemeente van al die latere NG gemeentes in die Oos-Randse dorpe en stede, soos Germiston, Alberton, Kempton Park, Benoni, Brakpan, Springs en Delmas. Reeds in 1952 het die gebied wat oorspronklik binne die gemeentegrense van die moedergemeente geval het, uit 27 gemeentes bestaan. Teen die 21ste eeu het die getal tot sowat 60 aangegroei, ondanks talle inlywings en samesmeltings.

Kort nadat die goudvelde op die Witwatersrand geproklameer is, het die prospekteerder Pieter Kilian op Vogelfontein ook goud ontdek en is Boksburg, genoem na die staatsekretaris W.E. Bok, in 1887 op hierdie plaas aangelê. Ná die gemeentes Johannesburg (1887), Krugersdorp (1890) en Langlaagte (1892), is Boksburg as vierde gemeente aan die Rand, en die eerste aan die Oos-Rand, gestig met ds. A.J. Louw van Heidelberg, Transvaal, as konsulent.

In Desember 1894 is die eerste kerkgeboutjie ingewy en op 26 Januarie 1895 is die eerste predikant, ds. P.B.J. Stofberg, bevestig. Ds. Stofberg het veral te kampe gehad met 'n snelgroeiende bevolking aan die Oos-Rand, wat gestrek het oor 'n afstand van meer as 60 km van Germiston in die weste tot by Delmas in die ooste. Op 31 Mei 1898 vertrek ds. Stofberg na Mochudi in die destydse Betsjoeanaland (nou Botswana) as sendeling onder die Baghatla. Sy naam is verewig in die Stofberg-gedenkskool in Polokwane. Hy het op Mochudi siek geword en vertrek na Robertson om te herstel, waar hy op 7 Junie 1907 sterf ná 'n smartlike lyding wat hy met geloof en geduld verduur het.

Sy opvolger, ds. J.M. Louw, is in Desember 1898 verwelkom. Intussen het talle goudmyne ontwikkel en die bevolking het snel toegeneem. Gevolglik het Germiston as eerste dogtergemeente in 1899 afgestig. Toe die Anglo-Boereoorlog uitbreek het ds. Louw as veldprediker met die Boksburgers uitgetrek. Uit die gelede van dié kommando het die latere generaals Chris Muller, G.H. Gravett, H.A. Alberts en C.F. Beyers, manne wat ook kerkraadslede was, gekom.

Ds. Louw het enduit by die burgers gebly en met gelapte klere in Junie 1902 weer by die pastorie aangekom. Toe is oorlogswesies versorg en weldra oorgeplaas na die Langlaagte-weeshuis, die latere Abraham Kriel-kinderhuis. In die volgende 35 jaar het ds. en mev. Louw saam met die gemeente die Langlaagte-weeskinders jaarliks op Boksburg getrakteer. Die eerste C.N.O.-skool aan die Oos-Rand is in 1905 deur ds. Louw op Boksburg gestig. Daarna was hy die stigter van talle Afrikaansmediumskole.

Eers moes hulppredikers die toenemende bevolking help bearbei, maar vanaf die Eerste Wêreldoorlog word gemeentes afgestig en weldra moes die dogtergemeentes dieselfde doen sodat uit die oorspronklike moedergemeente daar in 1952 reeds 27 gemeentes regstreeks en onregstreeks ontstaan het en 60 jaar later meer as 60.

In 1912 is 'n sierlike kerkgebou van gekapte klip gebou en in 1926 is 'n nuwe pastorie opgerig. Ds. Louw het intussen 25 jaar lank as skriba van die Transvaalse Sinode gedien. Hy is in 1939 oorlede en langs die kerkgebou begrawe. Hy is gehuldig as 'n groot opvoedkundige, vaderlander en Godsman.

In September 1940 verwelkom die gemeente vir ds. H.A. Sandenbergh. Hy tree energiek op, die skuld op die kerkgebou word afbetaal en in 1944 vier die gemeente sy 50ste bestaansjaar. Ds. Sandenbergh vertrek in 1947 om medeleraar van Bellville te word en word in 1948 opgevolg deur ds. F.J.B. Naudé. Onder sy leiding bou die gemeente in 1950 'n mooi kerksaal langs die kerk en en word die pastorie opgerig en die waardevolle ou Norman and Beard-orrel herbou.

In 1985 het die gemeente nog 592 belydende lidmate gehad en in 1990 434. Teen 1995 was dit 355, in 2000 178 en in 2005 118. Teen 2010 was dit 133, nadat die gemeente toe al jare lank vakant was. In 2011 word die gemeente ingelyf by Boksburg-Suid, wat self net 400 belydende lidmate ná die inlywing gehad het. Ds. B.H. Bornman was Boksburg se laaste leraar. Hy was van 1981 tot '97 voltyds predikant en daarna nog enkele jare deeltyds.

Sarie van Niekerk berig in 2003 as volg oor die gemeente se geskiedenis:

Ná die Anglo-Boereoorlog het Boksburg vinnig ontwikkel en het die dorp 'n redelik kosmopolitiese bevolking gehad. Naas die Afrikaners was daar Engelse, Skotte en Walliesers en het die dorp se Anglikaanse, Presbiteriaanse en Baptiste-gemeente ontstaan. Boksburg was deel van die distrik Heidelberg onder die wyk Kliprivier, maar kerklik het die dorp onder Johannesburg gesorteer.

Die geweldige bevolkingsontploffing aan die Rand het veroorsaak dat die NG gemeente Krugersdorp in 1890 aan die Wes-Rand gestig is, en die NG gemeente Langlaagte in 1892 van NG gemeente Johannesburg kon afstig. Die vierde gemeente aan die Rand sou Boksburg wees.

Omstreeks 1885 het verskeie Afrikanergesinne in die omgewing van die huidige Elsburg gewoon. Die verwagtings aangaande goud het egter hier teleurgestel, want dit het later geblyk dat die goudrif nie suidoos loop nie, maar reg oos. Daar is wel in 1888 deur die bemoeienis van 'n ds. Martins 'n skool op Elsburg gestig, maar die groei was in Boksburg. Op 20 November 1893 het die boeregemeenskap aansoek gedoen vir die stigting van 'n eie gemeente.

Die aansoek is goedgekeur en die gemeente is gestig. Geld is summier ingesamel vir 'n kerkgebou wat dadelik gebou en in Desember 1894 ingewy is. Op 21 September 1894 het die eerste katkisante belydenis van geloof afgelê en op dieselfde dag nog is 'n gekombineerde kerkraadsvergadering ge hou om 'n predikant te beroep. Ná 'n paar mislukte beroepe is die legendariese ds. J.M. Louw uiteindelik as leraar na die NG gemeente Boksburg beroep. Hy het na sy bevestiging in Boksburg nooit weer 'n beroep aanvaar nie.

Die Anglo-Boereoorlog het ontwrigtend op die kerklike lewe ingewerk. Ds. Louw kon op 31 Julie 1899 nog met sy kerkraad vergader maar as gevolg van die oorlogsverklaring kon die Oktobernagmaal glad nie plaasvind nie. Op 29 Januarie die volgende jaar kon die kerkraad weer vergader. Dan was ds. Louw ook 'n veldprediker tot aan die einde van die oorlog.

Eiendom was deur die jare een van die grootste uitdagings vir die gemeente. Die ou kerkie het spoedig te klein geword en 'n nuwe was noodsaaklik. 'n Standplaas is later gekoop en mev. Louw het die hoeksteenlegging op 27 Januarie 1912 waargeneem. Die kerkgebou is op 26 Oktober 1912 ingewy.






</doc>
<doc id="51397" url="https://af.wikipedia.org/wiki?curid=51397" title="Amadora">
Amadora

Amadora (uitgespreek [ɐmɐˈdoɾɐ]) is die 5de grootste stad in Portugal. Die stad is naby die hoofstad Lissabon en die kus van die Atlantiese Oseaan geleë.


</doc>
<doc id="51402" url="https://af.wikipedia.org/wiki?curid=51402" title="The Sugarcubes">
The Sugarcubes

The Sugarcubes is 'n Yslandse alternatiewe rockgroep. Die groep is in 1986 gestig en het in 1992 opgebreek. Hulle word buite Ysland bekend nadat die Britse DJ John Peel die liedjie "Birthday" gereeld speel en dit later deur sy luisteraars verkies word as liedjie van die jaar. Na die groep ontbind, begin sangeres Björk Guðmundsdóttir 'n suksesvolle sololoopbaan.

Die groepslede was Björk Guðmundsdóttir as sangeres en op trompet, Einar Örn Benediktsson as tromspeler, Sigtryggur "Siggi" Baldursson op kitaar, Þór Eldon op klawerbord en Margrét "Magga" Örnólfsdóttir ook op klawerbord en oudlede van die groep is Friðrik Erlingsson (1986) en Einar Melax (1987-1989).


</doc>
<doc id="51411" url="https://af.wikipedia.org/wiki?curid=51411" title="Digitale objek-identifiseerder">
Digitale objek-identifiseerder

'n Digitale objek-identifiseerder (of DOI) is 'n nommer wat gebruik word om 'n dokument permanent te identifiseer sonder om na sy ligging te verwys. As voorbeeld kan 'n unieke nommer aan 'n wetenskaplike proefskrif of artikel toegeken word en dit dan later weer gebruik word om die dokument te vind. 'n DOI-opspoorstelsel word ingespan om die huidige ligging van die dokument te bepaal. As die dokument geskuif word, word slegs die opspoorstelsel met die nuwe ligging opdateer.



</doc>
<doc id="51428" url="https://af.wikipedia.org/wiki?curid=51428" title="WikiLeaks">
WikiLeaks

WikiLeaks is 'n internasionale organisasie sonder winsbejag wat voorgelegde dokumente publiseer wat andersins nie bekombaar sou wees nie vanaf anonieme bronne. Die klikwerf is in 2006 van stapel gestuur en word deur "The Sunshine Press" bestuur. Binne 'n jaar sedert die bekendstelling van die werf is daar aanspraak gemaak op 'n databasis van meer as 1,2 miljoen dokumente. Die organisasie is skynbaar gestig deur Sjinese afvalliges, sowel as joernaliste, wiskundiges en tegnoloë uit die V.S.A, Taiwan, Europa, Australië en Suid-Afrika. Koerantartikels en die tydskrif, "The New Yorker" van 7 Junie 2010 beskryf Julian Assange, 'n Australiese joernalis en internet-aktivis, as die direkteur van WikiLeaks.

WikiLeaks het 'n aantal toekennings verower, insluitende die tydskrif, "Economist", se New Media toekenning van 2008. In Junie 2009 is WikiLeaks en Julian Assange met Amnestie Internasionaal se UK Media toekenning vereer, vir die publikasie in 2008 van die artikel getiteld "Kenya: The Cry of Blood – Extra Judicial Killings and Disappearances", 'n verslag deur die Keniaanse Nasionale Kommissie vir Menseregte oor moorde deur die polisie in Kenia. In Mei 2010, het die "New York Daily News" Wikileaks gelys as een van die webwerwe wat die nuus geheel en al kan verander.

In April 2010 het WikiLeaks 'n video gepubliseer van 'n 2007-insident in Bagdad waarin verskeie Irakse burgerlikes deur V.S.A magte dood gemaak is op 'n webwerf getiteld "Collateral Murder". In Julie van daardie selfde jaar het WikiLeaks die "Afghan War Diary" vrygestel wat 'n samestelling van 76 900 dokumente is oor die oorlog in Afghanistan wat nie deur die Amerikaanse regering geopenbaar was nie. In Oktober het die groep 'n stel van bykans 400 000 dokumente, getiteld "Iraq War Logs", gepubliseer in samewerking met groot kommersiële media organisasies.

Sy naam ten spyt, is WikiLeaks nie 'n wiki nie – wanneer die inligting gepubliseer is, kan dit nie deur besoekers aangepas word nie.

WikiLeaks het vir die eerste keer op die internet verskyn in Januarie 2007. Die webwerf beweer dat dit gestig is deur Sjinese afvalliges, joernaliste, wiskundiges en tegnoloë uit die V.S.A, Taiwan, Europa, Australië en Suid-Afrika. Die stigters van WikiLeaks is egter nie formeel geïdentifiseer nie. Die organisasie se spreekbuis sedert Januarie 2007 was Julian Assange en andere. Assange beskryf homself as 'n lid van Wikileaks se raadgewende raad. Nuusberigte in "The Australian" het Assange beskryf as die stigter van WikiLeaks.



</doc>
<doc id="51431" url="https://af.wikipedia.org/wiki?curid=51431" title="SIBPLAZ">
SIBPLAZ

SIBPLAZ (Russies: СИБПЛАЗ) is 'n Russiese maatskappy wat spesialiseer in mynbou en olie. Die hoofkwartier is in Kemerowo, die maatskappy se verteenwoordiging is in Moskou.

SIBPLAZ is geskep in 1991 in die stelsel van die Russiese Akademie van mynbouwetenskap, Wetenskaplike en tegniese mynbou-vereniging, Federale amptelike liggaam "Die Nasionale sentrum van die wetenskap van mynbou - Instituut van mynbou by die naam AASkochinskogo" die Ministeries van energie van die Russiese Federasie, as gespesialiseerde Siberiese navorsing vestiging en die industriële organisasie vir die verwesenliking van navorsing-programme op die gebied van mynbou: doeltreffende ontginning en verwerking van brandstof en energie en 'n минерально-bron van grondstowwe, geologiese studies en reproduksie van 'n минерально-rou-materiaal basis van minerale in die Russiese Federasie, die voormalige lande van die Sowjetunie en in die buiteland.

Gedurende herstrukturering van die Russiese mynbou-takke onder beheer van vestiging-aktiwiteite van die tak wetenskaplike navorsing-instellings, spesiaal-ontwerpte kantore, die eksperimentele en industriële ondernemings mynbou, 'n masjien-gebou en chemiese struktuur word gekonsolideer. In 1996 is dit omskep in 'n geslote gesamentlike-effekte maatskappy.

Met 2008 SIBPLAZ branche-organisasie hou van die maatskappy, met die steun van die president van die Russiese Federasie.

Aktiwiteite is gekonsentreer in die mynbou-tak, chemie, nie ysterhoudende metallurgie in Rusland, en 38% van die aksies geskied onder toesig van die staat.

Die portefeulje van die aanbiedings sluit in olie en minerale olie, natuurlike gas (metaan), kole van krag en coked punte, antrasiet, coke, nie-ysterhoudende metale, polimetale, skaars metale, natuurlike en sintetiese minerale, meer as 2000 name van chemiese verbindings van 'n hoë mooi, navorsing-toerusting en analitiese toerusting, mynbou-toerusting en spesiale toerusting.

Die organisasies van die groep vorm 'n volledige siklus van werke van wetenskaplike navorsing, ontwerp en die ontwerp van voor die begin-up van die ondernemings en argitektoniese toesig van die konstruksie en werk waar die produksie bied ontwikkeling van steenkool en mynbou-tak, kern- en alternatiewe krag, huishoudelike elektronika, instrument-vervaardiging, vliegtuie, ruimte-vuurpyltegnieke, moderne beteken en kommunikasie- en navigasiestelsels.

Struktuur SIBPLAZ - 'n kombinasie fundamentele en toegepaste wetenskap, vir die verwesenliking van navorsing-programme op die industriële ondernemings wat op sy beurt innovasies en ontwikkeling van die navorsingswerk finansier.





</doc>
<doc id="51437" url="https://af.wikipedia.org/wiki?curid=51437" title="Noordoostpolder">
Noordoostpolder

Noordoostpolder is 'n munisipaliteit in die Nederlandse provinsie Flevoland. Die munisipale gebied het sowat 46 000 inwoners (2011) en 'n oppervlakte van 595 km². Emmeloord is die administratiewe setel van die munisipaliteit. Die Noordoostpolder is in 1942 drooggelê en die munisipaliteit is in 1962 gestig. In 1986 word die Noordoostpolder van die provinsie Overijssel by die nuut gestigte provinsie Flevoland gevoeg.

Die voormalige eiland Schokland lê nou in die Noordoostpolder. Die voormalige eiland Urk is 'n munisipaliteit op sy eie, en behoort nie tot die Noordoostpolder-munisipaliteit nie.

Plekke in die munisipale gebied van Noordoostpolder:
Bant, Creil, Emmeloord, Ens, Espel, Kraggenburg, Luttelgeest, Marknesse, Nagele, Rutten, Schokkerhaven, Schokland en Tollebeek.


</doc>
<doc id="51438" url="https://af.wikipedia.org/wiki?curid=51438" title="Urk">
Urk

Urk is 'n munisipaliteit en dorp in die Nederlandse provinsie Flevoland. Die munisipale gebied het sowat 19 500 inwoners (2014) en 'n oppervlakte van 110 km².

Vroeër was Urk 'n eiland in die Suidersee, later die Ysselmeer, maar sedert die drooglegging van die Noordoostpolder in 1942 is Urk nie meer 'n losstaande eiland nie.

Urk is 'n belangrike vissersdorp en het baie Protestantse (hoofsaaklik Gereformeerde) denominasies.

Die vissersdorp het 'n dialek van sy eie. Die Urkers-dialek behoort tot die Nedersaksiese taalgebied, maar word beskou as 'n oorgangsgebied tussen die Nederfrankiese en die Nedersaksiese tale.


</doc>
<doc id="51443" url="https://af.wikipedia.org/wiki?curid=51443" title="Grootfontein (dubbelsinnig)">
Grootfontein (dubbelsinnig)

Grootfontein kan wees:



</doc>
<doc id="51448" url="https://af.wikipedia.org/wiki?curid=51448" title="Jeremias">
Jeremias

Jeremias (afgelei van Hebreeus יִרְמְיָהוּ Yirməyāhū, Jirmejahu) is 'n manlike voornaam wat ook as familienaam voorkom.

Jeremias is die Grieks-Latynse skryfwyse van die Hebreeuse "Jeremia" - dit is onder meer die naam van een van die vier groot Joodse profete van die Ou Testament in die tyd van koning Jona. Sy redevoerings en profesieë is in die boek "Jeremia" versamel.

Die naam beteken oorspronklik "die een wat deur God (Hebreeus: "-jah") verhef is". Tans kom hierdie naam in baie lande met 'n Joods-Christelike tradisie sowel as voornaam asook as familienaam voor. In Afrikaans is Jeremias en Jeremia as voorname gebruiklik.

Die Engelse volkstaal-variant van die naam, "Jeremy", kom sedert die 13de eeu voor, maar eers met die Protestantse Reformasie in die 17de eeu het "Jeremiah" - saam met ander Bybelse name - veral danksy die invloed van Engelse Puriteine as voornaam gewild geraak en sedert die 20ste eeu weer herleef. Die naam kom daarnaas ook dikwels in Ierland voor - volgens plaaslike legendes het die profeet Jeremia 'n besoek aan die eiland afgelê.

In Nederland het Jeremia in die laat 16de eeu in gebruik gekom. Tans kom dit veral in die provinsie Zeeland voor, maar het - onder invloed van onder meer die Puriteine - ook 'n gewilde voornaam by Nederlandse immigrante in die Verenigde State geword.

In die VSA word "Jeremy" en "Jeremiah" steeds onder die 200 gewildste name vir seuns gereken. Die eersgenoemde variant het in 1977 'n hoogtepunt in gewildheid bereik toe 1,265% van alle babaseuns die naam "Jeremy" gekry het. In 2009 was dit nog 139ste op die ranglys van gewildste name (0,139%), terwyl "Jeremiah" twee keer so gewild was.
Die gewildheid van "Jeremy" as seunsnaam is in die VSA moontlik deur die karakter "Jeremy Bolt" in die western-televisiereeks "Here Come the Brides" aangewakker wat tussen 25 September 1968 en 3 April 1970 deur die netwerk ABC uitgesaai is.

1 Mei, 16 Februarie, 7 Junie


</doc>
<doc id="51449" url="https://af.wikipedia.org/wiki?curid=51449" title="Dievturība">
Dievturība

Dievturība is 'n Nieuheidense religieuse beweging wat daarop aanspraak maak dat dit 'n moderne herlewing van die ou Letlandse volksgodsdiens is soos dit voor die kerstening in die 13de eeu bestaan het. Aanhangers verwys na hulself as Dievtuŗi (enkelvoud Dievturis), letterlik "Bewaarders van Dievs" of "mense wat in harmonie met Dievs lewe".

Die beweging is in 1925 deur die argeoloog Ernests Brastiņš (1892-1942) in die lewe geroep. Die kommunistiese Russiese bewindhebbers het die godsdiens gedurende die Sowjet-besetting van Letland sedert 1940 onderdruk, maar dit het later herleef. Dievturība is tans getalsgewys relatief onbeduidend (volgens amptelike statistieke het die getal aanhangers in 2006 sowat 650 beloop). 


</doc>
<doc id="51451" url="https://af.wikipedia.org/wiki?curid=51451" title="Simeon">
Simeon

Simeon of Sjimon is 'n manlike voornaam wat van die Hebreeuse שמעון ("Šimʿon", volgens die Tiberiese vokalisering "Šimʿôn"). Die Griekse spelling van hierdie Bybels-Hebreeuse naam is Συμεών - hiervan is ook die gelatiniseerde skryfwyse "Symeon" afgelei.

Die naam is afgelei van die Bybelse figuur Simeon, die seun van Jakob en Leah en patriarg van die Stam van Simeon. 
Volgens die teks van die boek Genesis (29:33) verwys die naam na Leah se bewering dat Jakob Rachel bo haar voorgetrek het: "En sy het weer bevrug geword en 'n seun gebaar en gesê: Gewis, die Here het gehoor dat ek die nie-geliefde is en my hierdie een ook gegee. En sy het hom Símeon genoem."

Simeon is dan moontlik afgelei van die teoforiese naam "Isjmael" ("God het gehoor"; Genesis 16:11), en ook die hipotese dat die stam van Simeon oorspronklik 'n Ismaelitiese groep was baseer op hierdie teks.

Volgens klassieke rabbynse geskrifte word die naam Simeon soms vertaal as "diegene wat na (die woord van) God luister" (Genesis Rabbah 61:4), maar ook afgelei van "sjam 'in" ("daar is sonde" - 'n profetiese verwysing na Zimri se seksuele omgang met 'n Midianitiese vrou.




</doc>
<doc id="51452" url="https://af.wikipedia.org/wiki?curid=51452" title="Piransjahr">
Piransjahr

Piransjahr (Mukrian) (Persies: پیرانشهر, oftewel "stad van Piran") is 'n Koerdies-bewoonde stad wat in die provinsie Wes-Azerbeidjan in die noordweste van Iran geleë is. Die stad lê suid van die Oroemijeh-meer in 'n smal vallei op ongeveer 1 300 m bo seespieël.

Die stad het ongeveer 138 864 inwoners (2017). Die bevolking bestaan hoofsaaklik uit drie verskillende stamme, waarvan die Mukri die belangrikste is, en na wie die stad ook vernoem is.


</doc>
<doc id="51461" url="https://af.wikipedia.org/wiki?curid=51461" title="Nies">
Nies

Nies is reaksie van die neus waartydens lug en mukus (vloeistof in die neus) uitgeforseer word.

Hoekom sê 'n mens gesondheid as 'n mens nies?

"* Rede waarom hulle dit nie sê as 'n mense hoes nie, is omdat die duiwel nie gehoes het toe hy "Ring a ring a rosy" gespeel het nie."



</doc>
<doc id="51462" url="https://af.wikipedia.org/wiki?curid=51462" title="Guanajuato">
Guanajuato

Guanajuato (uitgespreek [wanaˈhwato]) is een van die 31 deelstate wat, saam met die Federale Distrik, die 32 Federale Entiteite van Meksiko vorm. Die deelstaat word in die weste deur die deelstaat Jalisco, in die noordwes deur Zacatecas, in die noorde deur San Luis Potosí, in die ooste deur Querétaro en in die suide deur Michoacan begrens.

Die deelstaat het 'n oppervlakte van 30 491 km² en beklee die twintig-tweede plek met betrekking tot opervlakte onder die deelstate. Dit is groter as Nayarit, Meksiko-staat, Tabasco, Queretaro, Aguascalientes, Colima, Hidalgo, Morelos, Tlaxcala en Meksikostad. As jy dit vergelyk met wat die grootte van ander entiteite, Guanajuato Chihuahua dit agt keer en sewe keer groter as Tlaxcala.

Die deelstaat word onderverdeel in 46 munipaliteite wat diens as die plaaslike regering.

Die hoofstad is die munisipaliteit van dieselfde naam: "Guanajuato". Een van die min deelstate in die land waar die hoofstad en die staat dieselfde naam het.

Guanajuato is 'n vrye en soewereine staat van Meksiko. Die staat regering het drie magte: die uitvoerende, wetgewende en geregtelike. Die uitvoerende tak is onder leiding van die goewerneur van die staat het die regering met 'n tydperk van ses jaar, wat is demokraties verkose, die goewerneur is die een al ontwikkelingsprogramme vir die staat te koördineer. Die wetgewer is saamgestel uit plaaslike verteenwoordigers wat deel vorm van die staat kongres en verkies vir drie jaar, in die bespreking van die hervormings van staat wette en die begroting. Die regbank bestaan uit die Hoogste Hof van Justisie op staat Howe en die party en onder die verskillende munisipaliteite. [Een van die mees gevorderde reg stelsels van die land].

Die toestand van Guanajuato bestaan uit 46 munisipaliteite.

Die stad is die basis van die politieke en territoriale verdeling van die staat Guanajuato. Die munisipaliteit is gevorm deur 'n groep mense wat in dieselfde gebied en het dieselfde regte en verpligtinge.

In alle munisipaliteite is daar altyd 'n stad munisipale regering, soms ook genoem' n raad. Hierdie stede is bekend vir munisipale. Dit is belangrik om daarop te let dat die Stad onafhanklik beheer, en sy het ook beheer sy eie hulpbronne.

Die Stad of Munisipale regering is saamgestel uit 'n burgemeester, die schepenen en trustees. Almal van hulle saam is die munisipale owerhede.

Guanajuato is bekend as die mees belangrike toeristebestemming in die land en het verskeie "juwele koloniale" en argitektoniese skoonheid, sowel as argeologiese terreine en plekke van handel en besigheid.

Belangrikste toerisme-sentrum van die streek, aangewys as 'n World Heritage Site by UNESCO 20 jaar gelede, is' n groot koloniale juwele van Mexico.

Word die belangrikste Koloniale Country Town verdien het verskeie titels in sy geskiedenis, Cervantes hoofstad van Amerika, hoofstad van die wêreld Cultural Heritage, Cradle Iberomaericana van Don Quixote, City Lig en die setel van die belangrikste artistieke gebeurtenis in Latyns-Amerika, die Internasionale Cervantes Festival.

Het op sy kerfstok, met 20 groot museums, en was instrumenteel in die onafhanklikheid van Mexico, as die eerste veldslag in die stryd independendentista, was geveg het in die beroemde Alhondiga Granaditas.

Dit is 'n stad wat is gelee aangrensend tot die stand van Queretaro aan die oostekant van die staat. Sy 'n World Heritage Site by UNESCO is vernoem in 2008, die grootste trekpleister is die gemeente, sowel as die strate wat reflekteer die essensie van Mexiko, wat daarvan hou om so rustig, lok toeriste wêreldwyd.

Dit finansies in die jaar van 1753 het die geboorte van die proses van nasionale onafhanklikheid, 'n plek wat afgesien van wat histories erken deur die geboorte van Miguel Hidalgo y Costilla is bekend vir sy wêreld-klas tequila, bottel museum, sy boedel selfs tot 'n aangename reis, en waar jy kan jou tequila sip. Net voor, ongeag die groot huis op die ranch is geleë 'n kolossale standbeeld van Hidalgo sowel as' n monumentale vlagpaal. Met die ondersteuning van mnr Aurelio Garcia Sierra en alle onderwysers in die land in 'n dag se loon. Vir die Bicentennial van Onafhanklikheid en die eeufees van die rewolusie, het ander wat die bevolking in die roete 2010 is ingesluit, gesien die herstrukturering van die huis plek van geboorte en lewe van Hidalgo, maak dit vir die Museum "Casa Hidalgo ". Dit sal 'n ander aantrekkingskrag van die gebied en die munisipaliteit van Penjamo word.

In die noordooste van die staat, met die kern stad van San Luis de la Paz is die steilste streek van die staat waarin daar gemerk kontraste in klimaat en plantegroei. Beklemtoon die semi-verlate myndorp van Mineraal de Pozos, 8 km suid van San Luis de la Paz en verskeie beboste gebiede wat bevorderlik is vir kamp in die munisipaliteite van San Luis de la Paz, Tierra Blanca en Xichú. Die kop van dieselfde naam is in 'n baie groot kloof.

Die hoof aantrekkingskrag van hierdie heuwel is 'n groot Christus die Verlosser baie soortgelyk aan die Corcovado berg in Rio de Janeiro Brasilië.

Dit is een van die rykste toer van Mexico en interessante, bestaande uit San Miguel de Allende, Guanajuato en Dolores Hidalgo, Cuna de la Independencia Nacional, stede wat hou 'n paar van die belangrikste bladsye van die nasionale geskiedenis in' n argitektoniese raamwerk van besig skoonheid. Guanajuato, "Heritage City" en Historiese Monumente Seun van San Miguel de Allende en Dolores Hidalgo, Wieg van die Nasionale Onafhanklikheid, ook beskou as "Magical Towns" het stads-en argitektoniese bewys van uitsonderlike gehalte en maak vereis altyd onthou besoek. Daarbenewens het die toeriste-bestemmings wat bied hierdie dienste sluit ook die eerste vlak, 'n interessante kulturele lewe deur die jaar, waar jy kan geniet van die internasionale kulturele feeste, selfs die mees verskanste en populêre godsdienstige tradisies.



</doc>
<doc id="51463" url="https://af.wikipedia.org/wiki?curid=51463" title="Zaanstad">
Zaanstad

Zaanstad is 'n stad en munisipaliteit in die Nederlandse provinsie Noord-Holland, geleë bo Amsterdam. Die munisipale gebied het sowat 148 000 inwoners (2012) en 'n oppervlakte van 83 km². Zaanstad is in 1974 saamgestel uit die munisipaliteite Assendelft, Koog aan de Zaan, Krommenie, Wormerveer, Westzaan, Zaandam en Zaandijk.



</doc>
<doc id="51465" url="https://af.wikipedia.org/wiki?curid=51465" title="Midwinter">
Midwinter

Die term midwinter of wintersonstilstand verwys na die kort oomblik wanneer die aarde se askanteling met 22 1/2° 26' sy grootste afstand van die son bereik. Nogtans word in die omgangstaal na die hele dag waarop die sonstilstand voorkom (21 of 22 Desember vir plekke in die Noordelike, 21 of 22 Junie vir plekke in die Suidelike Halfrond) as midwinter of eerste dag van die winter verwys.

Die wintersonstilstand kom op die kortste dag (en langste nag) van die jaar voor en word veral in hoër breedtegrade duidelik waargeneem. Die son bereik dan sy laagste maksimale posisie in die hemel. Die dae word met die wintersonstilstand geleidelik langer en die nagte korter.

Die wintersonstilstand het in elke beskawing sy eie spesifieke kulturele betekenis, maar word oor kulturele grense heen dikwels met hergeboorte verbind. 'n Groot aantal feesdae, feeste, rituele, byeenkomste of ander vierings het rondom midwinter ontstaan.




</doc>
<doc id="51468" url="https://af.wikipedia.org/wiki?curid=51468" title="Philipp Otto Runge">
Philipp Otto Runge

Philipp Otto Runge (* 23 Julie 1777 in Wolgast, Sweeds-Pommere; † 2 Desember 1810 in Hamburg aan tuberkulose) was naas Caspar David Friedrich die beduidendste Duitse skilder van die Vroeë Romantiek.

Runge, wat algemeen as die grondlegger van die Romantiese kuns beskou word, was een van die veelsydigste 19de eeuse kunstenaars. Sy visie was om digkuns, musiek en boukuns in 'n nuwe kunsvorm te versmelt. Sy bekende skilderye "Klein Oggend" en "Groot Oggend" ("Kleiner und Großer Morgen") is kenmerkend vir die Romantiese kuns se sikliese natuurbegrip.

Runge het daarnaas as portretskilder uitgeblink – met selfportrette en portrette van kinders, waaronder sy befaamde portretskildery "Die Hülsenbeckschen Kinder". Weens sy ontydige afsterwe het Runge 'n fragmentariese werk nagelaat – sowat vierhonderd tekeninge, byna veertig skilderye asook silhoeëtkunswerke. Sy doelwit as kunstenaar was egter rigtingwysend vir die Vroeë Romantiek. Saam met Caspar David Friedrich het hy vir die eerste keer visueel uitdrukking gegee aan die gedagtes van destydse Romantiese denkers en digters.

Philipp Otto Runge is in die hawe- en handelstad Wolgast in Sweeds-Pommere as die negende van elf kinders van die kunstenaar Daniel Nikolaus Runge (1737–1825) en sy eggenote Magdalena Dorothea (1737–1818), welvarende Protestantse burgers, gebore. Magdalena was die dogter van die hoefystersmid Daniel Christian Müller, die grootvader aan vaderskant, Nicolaus Runge (1700–1766), is uit 'n Rügense boeregesin gebore en het hom ná 1720 in Wolgast gevestig waar hy in 1729 burgerreg gekry het.

Vanaf 1789 het Runge in Wolgast skool gegaan. Hy was 'n sieklike kind, maar sy onderwyser, Gotthard Ludwig Kosegarten, het Philipp Otto se geestelike ontwikkeling aktief bevorder en sy belangstelling in die klassieke literatuur en filosofie asook dié van die "Sturm und Drang"-periode gewek. Sy kunsaanleg het reeds tydens sy skoolloopbaan uiting gevind, maar desondanks het Philipp vanaf 1795 eers 'n opleiding as koopman by sy ouer broer Daniel in Hamburg begin. Daniel het nie net die kunsambisisies van sy jonger broer bevorder nie, maar ook sy hele lewe lank sy finansiële heenkome verseker. Sy sakevennote Hülsenbeck, Speckter en Wülffing het ook Philipp Otto s'n geword.

Sy broer Daniel het hom aan jong digters en kunsbelangstellendes voorgestel. In Hamburg het hy in 1797 eerste tekenkursusse onder leiding van Heinrich Joachim Herterich en kursusse oor die werk met olieverf onder Gerdt Hardorff die Ouere gevolg, en geleidelik het hy begin om in 'n loopbaan as skilder belang te stel.

Tussen 1799 en 1801 het hy aan die Koninklike Akademie in Kopenhagen onder Jens Juel gestudeer. Gedurende sy studies in Denemarke het Runge kennis gemaak met Friderike Brun – 'n kunsbelangstellende wat met haar kunsversameling en haar vriendekring 'n beslissende invloed op die jong kunstenaar uitgeoefen het. Ná voltooiing van sy studies in die Deense hoofstad het Philipp Otto Runge eers na Wolgast teruggekeer en in Greifswald kennis gemaak met die befaamde Romantiese skilder Caspar David Friedrich. Vanaf Junie 1801 tot 1804 het hy sy akademiese opleiding aan die Dresdense Kunsakademie voortgesit en hier onder die indruk van Romantiese kunstenaars soos Friedrich en Johann Gottfried Quistorp gestaan.

Runge het in Dresden tekeninge geskep en studies gedoen en hom met die Italiaanse Renaissance en Hollandse skilderkuns besig gehou. In die Saksiese hoofstad het hy ook kennis gemaak met sy latere vrou, die 15-jarige Pauline Bassenge, 'n koopmansdogter. Sy deelname aan 'n skilderkompetisie van die "Propyläen"-redaksie onder leiding van Goethe sou groot invloed op sy latere werk uitoefen – sy werk is summier verwerp. Hierdie beslissing sou hom vervolgens geringskattend na kunsstromings soos klassisisme en historisme laat verwys.

Die digter Ludwig Tieck, met wie hy in Dresden kennis gemaak het, het hom op die hoogte gestel van Jakob Böhme se mistiek en die beskouings van Novalis. Tydens 'n reis na Weimar het hy kennis gemaak met Johann Wolfgang von Goethe. Op 3 April 1804 het Runge met Pauline Bassenge getrou wat vir hom dikwels model gestaan het. Sy seun Sigismund is nog in dieselfde maand gebore. Die jong gesin het hulle vervolgens in Hamburg gevestig.

In Maart 1810 het Philipp Otto Runge weer ernstig siek geword aan tuberkulose. Die kunstenaar is op 2 Desember op die ouderdom van slegs 33 jaar oorlede – net een dag voordat sy vrou die lewe aan nóg 'n seun, Philipp Otto, geskenk het.

'n Groot deel van Runge se beeldende werke is in 1931 deur 'n groot brand in die Glaspaleis ("Glaspalast") te München vernietig. Tans word die grootste deel van sy bewaarde werke in die "Hamburger Kunsthalle" vertoon waar in 1977/1978 die uitstalling "Runge und seine Zeit" ("Runge en sy tyd") gehou is. Enkele van sy werke het daarnaas in besit van die "Kulturhistorische Museum" in Stralsund en die "Pommersche Landesmuseum" in Greifswald bewaar gebly.

Ter herdenking van Runge se afsterwe 200 jaar gelede is op 2 Desember 2010 die uitstalling "Kosmos Runge. Der Morgen der Romantik" in die "Hamburger Kunsthalle" geopen wat 130 000 besoekers gelok het. Die uitstalling sal daarna in die "Hypo-Kulturstiftung" se "Kunsthalle" in München vertoon word.



</doc>
<doc id="51481" url="https://af.wikipedia.org/wiki?curid=51481" title="Twickenham">
Twickenham

Twickenham is 'n groot voorstedelike dorp wat 10 kilometer suidwes van sentraal-Londen geleë is en is die hoofkwartier van die administratiewe area (Londen Borough) van "Richmond upon Thames". Dit is een van die belangrike plaaslik distriksentrums soos in die Londen-plan geïdentifiseer. Met Londen se voorstedelike groei in die 20ste eeu het Twickenham uitgebrei en 'n bevolkingsontploffing beleef. Twickenham word in 1926 'n munisipaliteit en vorm sedert 1965 deel van die groter Londen area.


</doc>
<doc id="51482" url="https://af.wikipedia.org/wiki?curid=51482" title="Twickenham-stadion">
Twickenham-stadion

Die Twickenham-stadion (ook bekend as slegs Twickenham of Twickers) is 'n stadion wat in Twickenham in Londen, Engeland, geleë is.

Twickenham is die grootste rugbystadion in die Verenigde Koninkryk en is onlangs tot 82 000 sitplekke vergroot. Dit maak Twickenham die tweede grootste stadion in die Verenigde Koninkryk, net na Wembley-stadion, en die vierde grootste stadion in Europa.

Die stadion word as die ikoon van Engelse rugby beskou en word meestal slegs vir rugbywedstryde ingespan. Konserte deur Iron Maiden, Bon Jovi, Genesis, U2, The Rolling Stones, The Police, Eagles en R.E.M. is ook al hier aangebied. Die Twickenham-stadion word ook jaarliks vir die Jehovah se Getuies se saamtrekke gebruik.



</doc>
<doc id="51484" url="https://af.wikipedia.org/wiki?curid=51484" title="Britse Barbarians">
Britse Barbarians

Die Barbarians is 'n internasionale rugbyspan wat in Brittanje gestasioneer is. Die span bestaan uit uitgenooide spelers vanuit verskeie lande wat wedstryde teen besoekende nasionale spanne, of vir spesiale geleenthede, speel. Hulle bynaam is die "baabaas". Die Barbarians speel in tradisionele swart en wit truie, hoewel spelers die kouse van hulle tuisklubs dra. Hulle is bekend vir hulle opwindende hardlooprugby.

Die klub is op 9 April 1890 deur William Percy Carpmael gestig. Hy hou van die kultuur agter kort rugbyreise en kom met die idee van reëlmatige kort toere vorendag. Hulle wen hulle eerste wedstryd op 27 Desember 1890 teen die "Hartlepool Rovers" met 9 punte teen 4.

Die Suid-Afrikaanse rugbyspeler en -afrigter Nick Mallett het die span in 2009 afgerig.



</doc>
<doc id="51503" url="https://af.wikipedia.org/wiki?curid=51503" title="Vuurtorings van Namibië">
Vuurtorings van Namibië

Hierdie is 'n lys van vuurtorings van Namibië.





</doc>
<doc id="51505" url="https://af.wikipedia.org/wiki?curid=51505" title="Hibiskus">
Hibiskus

Hibiskus is 'n plantgenus wat hoort tot die familie "Malvaceae" en verwys na 'n groep struike wat oor 'n groot gebied van Suidelike Afrika voorkom. Dit floreer in sonskyn en vogtigheid. Vyf kelkblare is verenig aan die basis en vyf kroonblare en talle meeldrade vorm 'n buis om die stamper. Die bloeiwyse is okselstandig. 

Geel en pienk blomkleure kom oorheersend voor. Dekkan hennep ("Hibiscus cannabinus"), wat dwarsdeur Zimbabwe voorkom, het mooi geel blomme met 'n donker binneste. Die pragtige karmosyn ("Hibiscus praeteritus") groei by die Victoria-waterval. Daar is baie variëteite in Kwazulu-Natal insluitende die oranje hibiskusklimop ("Hibiscus surattensis"), 'n kusklimop met gehaakte stekels. Wilde katoen, wilde stokroos en ligroos kiesieblaar behoort almal aan dieselfde familie. Die goue of dwerg ("Hibiscus Aethiopicus") is algemeen in die suide van Kaapland, veral na veldbrande. In die Kaapse Skiereiland groei ook die taai klein struik met pienk blomme, die ("Malvastrum scabriosum").

Die hibiskus is 'n gewilde tuinplant waarvan sowat 300 spesies in veral die warmer dele van die wêreld aangetref word. In Suider-Afrika kom sowat 50 soorte voor. Die blomme is groot en opvallend, en is meestal geel of pienk, maar ook rooi of oranje. Sommige soorte hibiskusse is ook van ekonomiese belang. Die hibiskus is 'n tweesaadlobbige plant. Dit aard in tropiese en subtropiese toestande en die sowat 50 soorte wat in Suider-Afrika aangetref word, sluit bome, struike en kruide in. 

Hibiskusblomme het gewoonlik vyf kelkblare en talle meeldrade, wat uit die boonste gedeelte van die stamper groei. Weens die opvallende, helderkleurige blomme, is hibiskusse baie gewilde tuinplante, ook in Suid-Afrika. Hulle verdra egter geen ryp nie en oorleef dus net in streke met rypvrye winters. Die hibiskus wat die beste teen ryp bestand is, is die Siriese hibiskus of alteaboompie ("Hibiscus syriacus"). Hibiskusblomme is gewoonlik geel of pienk maar die Chinese hibiskus ("Hibiscus rosa-sinensis") kan ook helderrooi blomme hê. 

'n Baie klein soort is die dwerghibiskus ("Hibiscus malacospermus"), wat maklik in Gauteng groei. Die boomhibiskus ("Hibiscus tiliacus") kan 5m hoog word en groei veral by riviermondings. Hibiskusse is nie net mooi sierplante nie, maar is ook van ekonomiese belang. Hibiskusse wat in die tropiese dele van Afrika en Asia aangetref word (Hibiscus cannabinus), word reeds eeue lank in Indië vanweë sy vesel gekweek. Van die vlesige kelke van die "Hibiscus sabdariffa" kan jellie en blatjang gemaak word, terwyl die olieryke sade van die "Hibiscus esculentus" in sommige streke van Afrika as sopgroente gebruik word.






</doc>
<doc id="51506" url="https://af.wikipedia.org/wiki?curid=51506" title="Himeville">
Himeville

Himeville is 'n dorp naby die Drakensberg in KwaZulu-Natal; gestig in 1905. Dit is vernoem na sir Albert Hime, destydse Eerste Minister van Natal. Himeville is 'n hengeloord vir forelle en ook 'n boerderysentrum. Die afdraai na die Sanipas is 3 km noord van die dorp.



</doc>
<doc id="51507" url="https://af.wikipedia.org/wiki?curid=51507" title="Hintsa">
Hintsa

Hintsa was 'n opperhoof van die Xhosas. Hy is vroeg in die negentiende eeu gebore op die voorgrond tydens die Sesde Grensoorlog van 1835 teen die Kaap. Hy het uiteindelik vrede gesluit en aangebied om die Britte te help met die opspoor van beeste. Op een van die togte probeer hy egter ontsnap en word hy doodgeskiet. Hy is opgevolg deur sy seun, Kreli.



</doc>
<doc id="51512" url="https://af.wikipedia.org/wiki?curid=51512" title="Scomber colias">
Scomber colias

"Vertaal vanaf die Engelse Wikipedië."

Die Atlantiese makriel ("Scomber colias"), is 'n vis wat voorkom in die Atlantiese Oseaan vanaf Brasilië tot by Kanada en ook in die Middellandse See. Die vis staan in Engels bekend as die "Atlantic Chub Mackerel".




</doc>
<doc id="51513" url="https://af.wikipedia.org/wiki?curid=51513" title="Toringvalk">
Toringvalk

Die toringvalk ("Falco tinnunculus") is 'n roofvoël wat aan die familie van valke ("Falconidae") behoort. Ander name sluit in die rooivalk of aandvalk.



</doc>
<doc id="51514" url="https://af.wikipedia.org/wiki?curid=51514" title="Vadersdag">
Vadersdag

Vadersdag is 'n dag wat vaders en vaderskap gedenk. Vadersdag word in Suid-Afrika en Nederland op die derde Sondag van Junie gevier. Die dag komplementeer Moedersdag, wat moeders en moederskap gedenk.

Mense wat die dag vier bederf gewoonlik hulle vaders op die dag. Hulle bedien soms ontbyt aan hulle pa's in die bed, doen iets saam, en/of oorhandig soms geskenke om die dag vir hulle ekstra spesiaal te maak.



</doc>
<doc id="51517" url="https://af.wikipedia.org/wiki?curid=51517" title="Vader">
Vader

Vader is die naam vir 'n man of manlike dier met nageslag. As die man die nageslag self bevrug het, word verwys na 'n "biologiese vader". As die kind 'n ander biologiese vader het, word daar na 'n "pleegvader" of "stiefvader" verwys.

Die verwantskap van 'n vader tot sy kinders word met die term "vaderskap" aangedui.

Andere name vir vader is: "pa", "papa", "pappie", "paps".



</doc>
<doc id="51524" url="https://af.wikipedia.org/wiki?curid=51524" title="DJ Ossewa">
DJ Ossewa

DJ Ossewa is 'n Afrikaanse musiekgroep. Die groepslede is Daniel Jakobus Ossewa, Vet Frik en Jerbes die Leeuboer. Raapie Knaapie, 'n gewese lid, is op 29 Augustus 2010 oorlede toe die bussie waarin hulle getoer het, op die N4-snelweg naby Brits in 'n ongeluk betrokke was.

DJ Ossewa se albums:




</doc>
<doc id="51529" url="https://af.wikipedia.org/wiki?curid=51529" title="Willie Jonker">
Willie Jonker

Prof. dr. Willem (Willie) Daniël Jonker (1 Maart 1929 – 28 Augustus 2006) was predikant in die Nederduitse Gereformeerde Kerk, skrywer en van 1971 tot 2 Augustus 1992 professor aan die US se Kweekskool in dogmatiese vakke. Hy het ook lank die rubriek "Geestelike Waardes" in "Die Burger" onder voorletters "W.D.J." behartig.

Hy studeer van 1946 tot 1952 aan die Universiteit van Pretoria waar hy sy B.D. en M.A. (Afrikaans) behaal. Van 1952 tot 1955 studeer hy aan die Vrije Universiteit (Amsterdam) waar hy onder G.C. Berkouwer promoveer met die proefskrif "Mistieke liggaam en kerk in die nuwe Rooms-Katolieke teologie". Jonker begin sy gemeentelike bediening in 1955. In 1960 vertrek hy om verdere navorsing oorsee te doen.

In 1965 aanvaar hy die benoeming by Unisa as professor in kerk- en dogmageskiedenis en kerkreg. Na twee jaar as predikant van die NG gemeente Johannesburg-Oos (Irene) aanvaar hy in 1968 ’n pos in Kampen. In 1971 word hy na die Fakulteit Teologie (die Kweekskool) aan die Universiteit Stellenbosch beroep vir dogmatiese vakke. Hier dien hy tot sy aftrede in 1992. Jonker was die ontvanger van verskeie pryse, toekennings en eredoktorsgrade.

Sy eerste gemeente was Johannesburg-Wes van 1955 tot 1958, sy tweede Potchefstroom-Noord van 1959 tot 1962, waar hy studenteleraar was, toe Johannesburg van 1962 tot 1965 en laastens Johannesburg-Oos, die sogenaamde Irenekerk, van 1966 tot 1968. Hy het die tweede Irenekerk se hoeksteen op 8 Augustus 1970 gelê.




</doc>
<doc id="51530" url="https://af.wikipedia.org/wiki?curid=51530" title="NG gemeente Vergesig">
NG gemeente Vergesig

Die NG gemeente Vergesig (sedert omstreeks 2014 bekend as Brixton Kerk) is 'n gemeente van die Nederduitse Gereformeerde Kerk in die Johannesburgse voorstad Brixton wat in 1993 ontstaan het uit die samesmelting van die NG gemeente Brixton en die NG gemeente Johannesburg-Wes en mettertyd altesaam uit sewe voormalige gemeentes sou bestaan.

In 1996 of 1997 is die NG gemeente Langlaagte by Vergesig ingelyf, waarby vroeër reeds die NG gemeente Fordsburg (nadat sy naam na Goudstad verander is) ingelyf is. Die NG gemeente Mayfair (1953) is op sy beurt reeds in die jare sewentig by NG gemeente Fordsburg ingelyf.

Die NG gemeente Cottesloe is omstreeks 1985 by Brixton ingelyf en NG gemeente Crosby-Wes ná die samestelling van Johannesburg-Wes en Brixton by Vergesig. Die gemeente het Crosby-Wes se kerkgebou behou en gebruik dit vir spesiale geleenthede soos trouens en begrafnisse, hoewel hulle dit op 'n vaste grondslag aan die Volle Evangeliese Kerk.

Vergesig omvat dus twee van die oudste gemeentes aan die Rand, Langlaagte en Fordsburg, en bestaan in 2010 uit wat voorheen sewe afsonderlike gemeentes was. Nietemin het die dooplidmate in 2010 164 getel en die belydende lidmate 520. Teen 2011 het die dooplidmate afgeneem tot 89 en die belydende lidmate tot 487 (dieselfde syfers wat in die 2012-uitgawe van die "Jaarboek van die NG Kerke" aangegee word. Die sewe gemeentes se kerkgebou was almal besonder na aan mekaar geleë. Met Johannesburg-Wes se kerkgebou op die hoek van Indrastraat en St. Albanslaan, Mayfair-Wes, as middelpunt, is die afstand na elk van die ander kerkgeboue as volg: Brixton (Putneylaan) 500 m, Fordsburg (Vierdelaan 44) 1,4 km, Mayfair (Agstelaan, Mayfair) 2,2 km, Langlaagte (Kerkplein, Maraisstraat, Paarlshoop) 2,1 km en na Crosby-Wes (Dunboynelaan, Hurst Hill) 1,6 km. Mayfair en Fordsburg was slegs 650 m uitmekaar. Al die kerkgeboue is mettertyd verkoop, buiten die hoofgebou in Putneyweg, Brixton, en Langlaagte s'n.


Met die gedurige verhuising van Afrikaanssprekendes na veral die noordwestelike voorstede van Johannesburg, maar ook verder geleë gebiede soos Roodepoort, het nie net NG gemeentes nie, maar ook skole in die slag gebly. In die weste van Johannesburg het die volgende Afrikaanse skole tussen 1985 en 1995 gesluit:


Nog voormalige Afrikaanse laerskole in die omgewing is Piet van Vuuren in Brixton, Jim Fouché in Crosby en Generaal Christiaan de Wet in Triomf. Die Hoërskool Vorentoe in Rossmore het verengels.






</doc>
<doc id="51531" url="https://af.wikipedia.org/wiki?curid=51531" title="NG gemeente Brixton">
NG gemeente Brixton

Die NG gemeente Brixton was 'n gemeente van die Nederduitse Gereformeerde Kerk in die westelike voorstad van Johannesburg met dieselfde naam wat in 1993 saam met die NG gemeente Johannesburg-Wes ingelyf is by die nuwe NG gemeente Vergesig. Brixton se kerkgebou het toe die middelpunt van die saamgestelde gemeente geword, waarby sedertdien nog twee gemeentes, NG gemeente Langlaagte (met daarby ingelyf NG gemeente Fordsburg, waarby NG gemeente Mayfair ingelyf is) en NG gemeente Crosby-Wes ingelyf is. Die sewende van die eertydse gemeentes wat in 2010 gesentreer het om die Brixtonse kerkgebou, is NG gemeente Cottesloe, wat reeds omstreeks 1985 deel van Brixton se gemeente geword het. Omstreeks 2014 het Vergesig se naam Brixton Kerk geword.

Reeds tydens die dienstyd van ds. J.S. Marais, leraar van Fordsburg van 1920 tot 1925, het lidmate van Vrededorp en Brixton druk op die kerkraad van die moedergemeente begin uitoefen om om hierdie wyke óf af te stig óf 'n hulpprediker aan te stel om hulle beter te bedien. Die kerkraad was geruime tyd sterk daarteen gekant. In 1921 het die skriba van die Ring van Johannesburg aan die kerkraad geskryf en hom versoek om die eerste stappe te doen tot die afstigting van Vrededorp. Die kerkraad het egter volstrek geweier en aan die skriba laat weet "dat die kerkraad van Fordsburg botweg weier om een enkel lid van sy gemeente af te staan" (Kerksraadsnotule, Februarie 1922).

Die Ring was egter vasbeslote dat Fordsburg te groot was vir 'n enkele predikant en het laat weet as die kerkraad nie bereid was om Vrededorp af te staan nie, hy minstens moes onderneem om 'n medewerker vir die plaaslike predikant aan te stel. Die kerkraad het meer geneig in die rigting van 'n hulpprediker, maar hulle was destyds uiters skaars, sodat ene ds. Venter eers aan die begin van 1924 kon begin werk en ook net uiteindelik drie maande lank. Daarna moes die gemeente weer enkele maande aansukkel tot ds. D.J.J. Rossouw as hulpprediker, veral met die oog op Vrededorp en Brixton, aangestel kon word. Hy het egter ná ses maande vertrek en toe kon die kerkraad weer niks doen met betrekking tot die intensiewer bearbeiding van Vrededorp en Brixton nie. Ná ds. J.S. Marais gedwing is om te bedank, ds. J.C. Pauw bevestig is en die gemeente se sake reggeruk is, het die Ring weer die beter bearbeiding van die twee wyke onder die kerkraad se aandag gebring. Dit was veral in die lig van uitsprake deur die Transvaalse Sinode en Ringe ten gunste van kleiner gemeentes. Hulle het aangevoer 'n gemeente moes nie meer as duisend lidmate tel nie, waarna 'n hulpprediker aangestel of, nog beter, 'n gedeelte afstig moes word.

In 1926, toe dit op die sitting van die Ring van Johannesburg te Waterval blyk dat Fordsburg tussen 1 500 en 1 600 lidmate tel, het die Ring die Ringskommissie gelas om weereens die kerkraad van Fordsburg te pols oor die afstigting van 'n deel van die gemeente of so nie die verkryging van 'n hulpprediker. Die Ringskommissie het die kerkraad in Oktober daardie jaar ontmoet en die saak broederlik met hom bespreek. Uiteindelik het Fordsburg se kerkraad ná 'n uitvoerige bespreking op 'n daaropvolgende vergadering ingestem om dié deel van Vrededorp wat aan die gemeente behoort, af te stig, veral as gevolg van die ervaring met hulppredikers. Die kerkraad het Vrederus se kerkraad toe genader om sy gedeelte van Vrededorp ook af te staan sodat die hele voorstad as 'n enkele gemeente sou kon afstig. So stig die Ringskommissie Vrededorp op 26 Augustus 1927 af van Fordsburg én Vrederus, waarvan die naam toe Melville geword het om verwarring te voorkom.

Skaars is Vrededorp afgestig of die Ringskommissie skryf weer aan Fordsburg dat die gemeente steeds te groot is vir een predikant en dat hy die kerkraad oor 'n verdere afstigting wil spreek. Die kerkraad het egter gevoel die kommissie is veels te haastig. Daarom moes Fordsburd se skriba die Ringskommissie inlig "dat daar onlangs 'n afstigting plaasgevind het en dat die kerkraad besig is (om) aan die nuut gestigte gemeente Vrededorp £7 10s. per maand te betaal vir twee jaar. Voordat daardie saak nie afgehandel is nie, sien die kerkraad nie kans om tot verdere afstigting oor te gaan nie" (Kerkraadsnotule, April 1928).

Twee jaar later, toe Fordsburg sy verpligting teenoor Vrededorp nagekom het, dring die Ringskommissie aan dat die kerkraad ten minste 'n hulpprediker vir Brixton moet aanstel. Uiteindelik slaag hy in Maart 1931 om die diens van prop. D.S. Lubbe te bekom, maar toe hy 'n maand of wat later vertrek, besluit die kerkraad "om vir eers nie weer 'n hulpprediker te bekom nie" (Kerkraadsnotule, Mei 1931). So duur die toestand meer as twee jaar voort totdat ouderling P.C.N. Jooste in die kerkraadsvergadering opstaan en die mening lug "dat die gemeente te groot geword het vir een predikant . . . en dat die tyd aangebreek het om 'n deel van die gemeente af te stig of 'n hulpprediker te verkry" (Kerkraadsnotule, Oktober 1933).

Die kerkraad het nie kans gesien om weereens 'n hulpprediker aan te stel nie en so het die oortuiging meer en meer posgevat dat Brixton en omstreke liewer afgestig moes word. Ter voorbereiding hiervoor het die kerkraad aan die einde van 1935 die Masonic-saal (met die aangrensende twee erwe) in Brixton teen £775 aangekoop. Hoewel dié saal meer met die oog op bidure, basaars en Sondagskoolbehoeftes as die hou van wyksdienste aangekoop is, het dit tog groot stukrag aan die afstigting van Brixton gegee. Trouens, die saal was skaars twee maande in gebruik toe die afstigting van Brixton en Mayfair-Wes in Fordsburg se kerkraadsvergadering ter sprake kom. In Februarie 1937 verwys die kerkraad dan ook die saak na 'n spesiale kommissie wat uit sy geledere aangestel is.

Tydens die kerkraadsvergadering van 27 April 1937 doen die kommissie verslag dat daar in Brixton en Mayfair-Wes 855 lidmate woon en beveel hy die afstigting van dié wyke aan. Die kerkraad aanvaar nou die aanbeveling en kom ooreen oor die moontlike grense van die te stigte gemeente. Op sy vergadering die maand daarna kom die kerkraad ook ooreen om die saal in Brixton en £750 aan die dogtergemeente te skenk indien tot afstigting oorgegaan sou word. Ds. Pauw word ongelukkig kort daarna ernstig siek en toe hy met siekteverlof gaan, moes die kerkraad die verdere voorbereiding op Brixton se afstigting staak.

Ná die leraar se dood in November 1937 het die kerkraad egter die afstigting hervat en op voorstel van ouderling De Kock besluit om die voltooide waarborglyste na die Rigskommissie deur te stuur, met die versoek dat die afstigting van Brixton (met Mayfair-Wes en Crosby) so gou moontlik deurgevoer moes word. Met die afstigting hangende besluit die kerkraad ook om te wag met die beroep van 'n nuwe leraar totdat dit 'n voldonge feit was.

Nadat die kerkraad van Langlaagte ingestem het om die blok tussen St. Fillans- en St. Gothardlaan aan die te stigte gemeente af te staan, het die Rinsgkommissie op 20 April 1938 die afstigting deurgevoer en Brixton tot selfstandige gemeente verklaar.

Op 1 Mei 1944 stig die Ringskommissie van Langlaagte die wyke Mayfair-Wes en Johanensburg van die moedergemeente Brixton af as die selfstandige gemeente Johannesburg-Wes. Volgens die bepaling van die grenslyne het die moedergemeente se sierlike kerkgebou, wat op die hoek van Indrastraat en St. Albanlaan gebou is, binne die grense van die nuwe gemeente geval. Daarom het die nuutgestigte gemeente 'n pro rata-deel van die oorspronklike boukoste aan die Brixton-gemeente uitbetaal vir die oprigting van hulle kerkgebou in Putneyweg, sowat 600 m noordoos van die ou kerkgebou. Met afstigting het die lidmate van Johannesburg-Wes 871 getel. Dié ou moederkerkgebou het met die samesmelting van Brixton en Johannesburg-Wes 'n Islamitiese sentrum geword en sedertdien word Vergesig gehuisves in Brixton se kerkgebou, 'n hanetree van die Sentech-toring.

Namate lidmate deur die jare uit die westelike voorstede van Johannesburg getrek en hulle verder van die middestad gaan vestig het (veral in Roodepoort en die noordwestelike voorstede), het al die NG gemeentes in dié omgewing begin kwyn. Die gemeente Cottesloe het in 1984 net 294 lidmate oorgehad, maar darem nog sy eie leraar in die persoon van ds. M.P. van Wyk. Die gemeente het voelers na sy een moedergemeente, Fordsburg, uitgesteek met die oog op inlywing, maar Fordsburg het die versoek van die hand gewys en Cottesloe aangeraai om liewer met Brixton saam te span. Die gemeente is blykbaar die jaar ná sy laaste predikant weg is, by Brixton ingelyf. Die kerkgebou is sedertdien omskep in die Lam Rim Tibetan Buddhist Centre.

Die kerkgebou, ontwerp deur die argitekte Leendert en Geurt Geers, is geleë by Putneyweg 43 in Brixton. (klik op verwysing om dit te sien)





</doc>
<doc id="51532" url="https://af.wikipedia.org/wiki?curid=51532" title="Pous Innocentius XI">
Pous Innocentius XI

Innocentius XI was die 240ste pous van die Rooms-Katolieke Kerk van 1676 tot 1689. Hy is veral bekend weens sy asketiese lewe, die stryd teen die Turke en sy struwelinge met die Franse koning Lodewyk XIV.

Pous Innocentius XI is gebore as Benedetto Odescalchi op 16 Mei 1611 in Como, Italië. Sy pa was Livio Odescalchi 'n edelman van Como en sy ma was Paola Castelli Giovannelli van Gandino. Sy pa is oorlede in 1626 en Benedetto het begin studeer in die geesteswetenskappe by die Jesuïte in Como en later in Genua. Die Odescalchi's was entrepreneurs. In 1619 begin Benedetto se broer saam met drie van sy ooms 'n bank wat gou uitgroei tot 'n belangrike finansier. In 1626 begin Benedetto ook vir die bank werk en doen besigheid met die vernaamste Europese stede soos Neurenburg, Milaan, Krakau en Rome. Iewers tussen 1632 en 1636 gaan Benedetto eers na Rome en dan na Napels waar hy publieke reg studeer. Op 15 Mei 1640 word hy apostoliese protonotarius en later president van die Apostoliese Kamer. Op 6 Maart 1645 stel Pous Innocentius X hom aan as kardinaal-diaken van Santi Cosma e Damiano. Die pous stuur hom as legaat na Ferrara. Op 4 April 1650 word Odescalchi biskop van Novara en op 21 April 1659 kardinaal-priester van San Onofrio. Hy word camerlengo van die kollege van kardinale op 12 Januarie 1660. Op 21 September 1676 volg hy Pous Clemens X op en word gekroon op 4 Oktober 1676 deur kardinaal Francesco Maidalchini. Hy regeer tot sy dood op 12 Augustus 1689 en word opgevolg deur Pous Alexander VIII.
Die naam ‘Innocentius’ beteken 'onskuldige'.


Odescalchi was reeds 'n sterk pouslike kandidaat met die dood van Pous Clemens IX maar die Franse het hulle veto teen hom gebruik. Met die dood van Pous Clemens X wou die Franse weer so maak, maar die oortuiging van die ander kardinale en die volk van Rome het daartoe gelei dat die Franse kardinale teësinnig ingestem het dat Odescalchi pous word. Hy word op 12 September 1676 verkies en neem die naam Innocentius XI aan.
Onmiddellik na sy kroning begin Innocentius om die uitgawes van die kurie te besnoei. Hy het ook streng reëls teen nepotisme afgekondig. Hy het self spaarsamig gelewe en die kardinale aangespoor om sy voorbeeld te volg. Hy het die begrotingstekort van 170 000 scudi teruggebring na 'n klein oorskot. Hy het sowel die geestelikes as die leke opgeroep tot 'n hoë morele lewensstandaard. Op 12 Februarie 1679 het hy die teaters in Rome gesluit omdat hulle sentrums van immoraliteit geword het. Op 2 Maart 1679 veroordeel hy die 65 stellings van die Jesuïtiese kasuïste (wat reeds deur Pascal verwerp is), in die bul "Sanctissimus Dominus". Het het veral te velde getrek teen die "stricte mentalis" (heimlike voorbehoud) wat kullery sonder spesifieke leuens goedgekeur het.

Op 20 November 1687 publiseer hy die bul "Coelestis Pastor" waarin die stellings van Miguel de Molinos as kettery en godslasterlik beskryf word.

Innocentius was baie sensitief teenoor die Jode in die Kerklike Staat. In 1685 dwing hy Venesië om Joodse gevangenes van Francesco Morisini vry te laat. Hy het ook gedwonge doop ontmoedige hoewel hy nie praktyk heeltemal kon uitroei nie. Op 30 Oktober 1682 het hy egter 'n edik uitgevaardig waarin die Jode van Rome verbied is om geld uit te leen. Dit sou sy eie familie-bank ten goede gekom. Die toepassing van die edik is twee keer uitgestel.

Pous Innocentius was 'n entoesiastiese ondersteuner van die Heilige Liga. Op 31 Maart 1683 slaag hy daarin om die Poolse koning Jan Sobieski en die Duitse keiser Leopold I in 'n verdedigingsverdrag saam te bind. Op 12 September 1683 slaag hulle daarin om Wene te ontset van die Turke. Innocentius het Oostenryk en Hongarye se oorlog teen die Turke met miljoene scudi gesteun en geleef om die ontsetting van Belgrado op 6 September 1688 te beleef.

Die Franse koning Lodewyk XIV het met die pous gebots oor die hegemonie oor die kerk in Frankryk. In 1673 brei die koning sy heerskappy oor die kerk uit na Languedoc, Guyenne, die Provence en Dauphiné. Alle pogings van Innocentius om Lodewyk van sy beleid te laat afsien was vrugteloos. Op 19 Maart 1682 laat die koning die Franse geestelikes die vier artikels van die Galliese Vryhede aanvaar. Op 11 April 1682 annuleer die pous die artikels en wyer erkenning aan al die biskoplike kandidate wat daaraan deelgeneem het. Die koning het die pous probeer paai deur die herroeping van die Edik van Nantes op 22 Oktober 1685 en die vervolging van Hugenote. Die pous was egter nie daarmee gedien nie en het steeds sy erkenning van die Franse biskoplike kandidate weerhou.

Innocentius het op 7 Mei 1685 die Franse koning verder die josie in gemaak deur die asielreg van die Franse ambassade in Rome op te hef. Hy het die nuwe Franse ambassadeur, die markies de Lavardin, laat weet dat hy nie erken sou word as hy nie die asielreg opgee nie. Lavardin het egter in November 1687 met 'n leër van 800 man Rome binnegetrek. Die pous het toe op 24 Desember 1687 die kerk van Sint Lodewyk, waar die ambassadeur die dienste bygewoon het, onder interdik geplaas.

In 1688 ontvang Innocentius 'n diplomatieke afvaardiging van Narai, die koning van Siam. Die afvaardiging onder leiding van Vader Guy Tachard en Ok-khun Chamnan begin diplomatieke betrekkinge met die Vatikaan en Frankryk.

Die spanning tussen die pous en die Franse koning het verhoog weens Innocentius se hantering van die aanstelling van die aartsbiskop van Keulen. Die twee kandidate was kardinaal Wilhelm Egon van Fürstenburg wat toe biskop van Straatsburg was en Joseph Clemens von Wittelsbach, 'n broer van Max Emanuel, keurvors van Beiere. Eersgenoemde was in die sakkie van die Franse koning en sy aanstelling as aartsbiskop van Keulen (wat ook 'n keurvors was), sou Lodewyk die mag oor Noordwes Duitsland gegee het. Joseph Clemens was die keuse van die keiser Leopold I en die ander Europese vorste behalwe koning Jacobus II van Engeland. Tydens die verkiesing op 19 Julie 1688 het nie een van die kandidate die vereiste aantal stemme gekry nie. Die pous moes die deurslag gee en hy het Joseph Clemens aangestel.

Koning Lodewyk XIV het teruggeslaan en besit geneem van die pouslike gebiede in Avignon, die pouslike nuntius gevange geneem en na 'n konsilie geappelleer. Hy het probeer om die Franse kerk heeltemal uit die mag van Rome te neem. Die pous het vasgestaan. Na die val van Jakobus II van Engeland het die Franse mag gekwyn en kort na die dood van Innocentius is die saak besleg in die voordeel van die Kerk.

Pous Innocentius XI het Ferdinando d'Adda as nuntius na die hof van koning Jacobus II van Engeland gestuur. Dit was die eerste pouslike gesant na Engeland in meer as 100 jaar. Die pous het egter nie Jakobus se hardhandige herstel van die Katolieke Kerk in Engeland goedgekeur nie, veral omdat Jakobus die Franse koning Lodewyk XIV, 'n groot vyand van die pous, gesteun het. Die pous het ook nie Jakobus gehelp toe Willem III van Oranje hom uit die kussings gelig het nie. Daar is onlangs (2007) deur twee Italiaanse skrywers Rita Monaldi en Francesco Sorti in die boek Imprimatur beweer dat die pous se familie van bankiers Willem sou gefinansier het. Geen verdere bewyse daarvoor kon gevind word nie.

Innocentius XI sterf op 12 Augustus 1689 na 'n lang siekte. Sy liggaam is begrawe in 'n tombe in die Vatikaan saam met Pous Pius X en Pous Johannes XXIII. Sy monument in die Sint Pieterskerk is ontwerp en gebeeldhou deur Pierre-Ėtienne Monnot.

Die proses van saligverklaring is begin in 1714 deur Pous Benedictus XIV en verder gevoer deur Pous Clemens XI en Pous Clemens XII. Franse teenstand en beskuldigings van Jansenisme het gelei tot opskorting in 1744. In die 20ste eeu is dit hervat en op 7 Oktober 1956 het Pous Pius XII Innocentius salig verklaar. Sy feesdag is 12 Augustus, sy sterfdag.

2 Julie 1679 – Turibius van Mogroveio

Pous Innocentius het 43 nuwe kardinale aangestel in twee konsistories.




Pous Innocentius XI word as salige vereer in die Rooms-Katolieke Kerk. Sy feesdag is op 12 Augustus. Hy is salig verklaar deur Pous Pius XII op 7 Oktober 1956.



Saamgestel en vertaal uit die , , en wikipedia en aangevul uit ander bronne soos aangedui.

Basis URL: 


</doc>
<doc id="51534" url="https://af.wikipedia.org/wiki?curid=51534" title="NG gemeente Johannesburg-Wes">
NG gemeente Johannesburg-Wes

Die NG gemeente Johannesburg-Wes was 'n gemeente van die Nederduitse Gereformeerde Kerk in die Johannesburgse voorstad Mayfair-Wes wat in 1993 met die NG gemeente Brixton saamgesmelt het as die nuwe NG gemeente Vergesig.

Die ironie van die latere inlywing is dat die ringskommissie van die Ring van Langlaagte op 1 Mei 1944 juis dele van die moedergemeente Brixton afgestig het as die selfstandige gemeente Johannesburg-Wes. Volgens die bepaling van die grenslyne het die moedergemeente se sierlike kerkgebou, wat op die hoek van Indrastraat en St. Albanlaan gebou is, binne die grense van die nuwe gemeente geval. Daarom het die nuutgestigte gemeente 'n pro rata-deel van die oorspronklike boukoste aan die Brixton-gemeente uitbetaal vir die oprigting van hulle kerkgebou in Putneyweg, sowat 500 m noordoos van die ou kerkgebou. Met afstigting het die lidmate van Johannesburg-Wes 871 getel. Ná die samesmelting van die twee gemeentes, het die ou moederkerkgebou 'n Islamitiese sentrum geword en word Vergesig gehuisves in Brixton se kerkgebou, 'n hanetree van die Sentech- oftewel Brixtontoring. 

Die jaar 1944 was 'n tydperk van geweldige uitbreidings in die getal NG gemeentes in die destydse Transvaal. In dieselfde jaar is in en om die Goudstad ook die NG gemeente Bezuidenhoutsvallei, NG gemeente Kriel (Maraisburg), NG gemeente Ferndale (later Randburg) en NG gemeente Parkhurst afgestig. In Pretoria is Onderstepoort, Villieria, Quaggapoort en Lyttelton afgestig en elders in die provinsie Krugersdorp-Noord, Sanddrif, Rustenburg-Oos, Bremersdorp, Albertyn en Vereeniging-Wes. 

Op 11 November 1944 is die eerste leraar in die persoon van ds. Jacobus Joubert Krige bevestig. Die gemeente het so vinnig gegroei dat Crosby in 1946 afgestig moes word. Met dié afstigting het die pastorie van die moedergemeente binne die grense van die dogtergemeente geval en moes die kerkraad met alle spoed 'n nuwe pastorie laat bou. Die doelmatige pastorie met al die moderne geriewe is in Maart 1947 ingewy. 

Die eerste leraar vertrek in Oktober 1948 en op 2 April 1949 word die tweede leraar, ds. L.C. Holtzhausen, in die gemeente bevestig. Hy bly in die gemeente tot 1955 toe hy skakelbeampte van die Suid-Afrikaanse Buro vir Rasseaangeleenthede (SABRA) word. Twee jaar later verlaat hy die bediening. 

Hierna besluit die gemeente om 'n kerksaal te bou, veral met die oog op die bearbeiding van die jeug. Bouwerk begin in Oktober 1949. Die ruim saal is op 1 April 1950 teen 'n koste van £900 ingewy.

Teen 1952 berig die gemeente dat die lidmaattal op sowat 920 staan.

Die kerkgebou, nou 'n moskee, is geleë op die hoek van Indrastraat en St. Albanslaan in Mayfair-Wes. Die kerksaal, enkele straatblokke vanaf die kerk in St, Gothardweg geleë, is ook in 'n moskee omskep.




</doc>
<doc id="51535" url="https://af.wikipedia.org/wiki?curid=51535" title="NG gemeente Crosby">
NG gemeente Crosby

Die NG gemeente Crosby is 'n gemeente van die Nederduitse Gereformeerde Kerk in die voorstad Crosby in die weste van Johannesburg.

Die gemeente het op 6 Augustus 1946 met 500 lidmate en 22 kerkraadslede van die moedergemeentes Johannesburg-Wes (wat toe self net twee jaar oud was) en Langlaagte afgestig. Die gemeente het geen gebou of plek vir samekoms gehad nie, maar wel Johannesburg-Wes se pastorie bekom omdat dit binne die grense van die nuwe gemeente gestaan het.

Op uitnodiging van Johannesburg-Wes besluit die gemeente dat lidmate saam met die moedergemeente in sy kerkgebou sou aanbid totdat Crosby sy eie geboue kon oprig. Dié samewerking was besonder geslaagd en geseënd. Die groot taak van die leraar, kerkraad en lidmate was uiteraard die oprigting van 'n eie kerkgebou. Op 14 April 1947 begin hulle 'n boufonds en reeds in Maart 1948 begin die gemeente met die bou van 'n kerk, wat op 7 Mei 1948 ingewy is en £14 000 gekos het.

Eers nadat die derde beroep uitgebring is, kon die gemeente sy eerste leraar, prop. Theunis Botha, op Saterdag 22 Februarie 1947 bevestig. Hy sou die gemeente meer as 40 jaar dien.

Terwyl sewe omliggende gemeentes deur die jare in die NG gemeente Vergesig verenig het, het Crosby steeds afsonderlik voortbestaan, hoewel herderloos en in 2011 met net 18 doop- en 138 belydende lidmate, vergeleke met 170 doop- en 550 belydende lidmate in 1985. Geografies is Crosby een van die kleinste gemeentes in die land, naamlik 400 by 800 meter.

Die kerkgebou is geleë in Kilmorelaan in Crosby.





</doc>
<doc id="51536" url="https://af.wikipedia.org/wiki?curid=51536" title="NG gemeente Randburg">
NG gemeente Randburg

Die NG gemeente Randburg (gestig as Ferndale) aan die noordwestelike kant van Johannesburg in die voorstad met dieselfde naam, is in 1944 afgestig van die moedergemeente Linden, soos trouens in 1955 ook Fairland en Fontainebleau.

Met die afstigting was die lidmaattal ietwat meer as 400, maar het teen 1952 reeds 630 getel. Die eerste leraar was prop. J.C. Combrinck wat in 1945 in die gemeente georden is. Gedurende sy bediening het die gemeente 'n ruim en doelmatige pastorie gebou. Aanvanklik is godsdiensoefeninge in 'n kerksaal gehou, wat gebou is toe die gemeente nog deel van Linden was. 

Die tweede leraar, ds. J.P. le Roux, is op 5 November 1948 bevestig.

Uiteindelik wy die gemeente sy eie kerkgebou in 1963 in, maar verkoop dit later weens die gedaanteverwisseling van die woonbuurt en bou sy huidige kerkkompleks, op die hoek van Doverstraat en Vinelaan, Ferndale, in die laat jare tagtig. In 2010 was die leraar ds. Servaas de Kock. 





</doc>
<doc id="51537" url="https://af.wikipedia.org/wiki?curid=51537" title="NG gemeente Linden">
NG gemeente Linden

Die NG gemeente Linden was 'n gemeente van die Nederduitse Gereformeerde Kerk in die noordwestelike voorstad van Johannesburg met dieselfde naam. Op 1 Julie 2018 het dit met die NG gemeente Aasvoëlkop as die NG gemeente Aan die Berg saamgesmelt.

In "Ons gemeentelike feesalbum", 'n belangrike bron oor die ontstaan en geskiedenis van honderde NG gemeentes tot selfs in Kenia en Tanzanië, word die afstigting van die gemeente in een sin saamgevat: "Linden stig op 8 Oktober 1936 af van die moedergemeente Waterval met 'n aanvanklike ledetal van 670 en agt kerkraadslede." In "Ons kerk in die Goudstad" maak ds. A.P. Smit egter melding van 'n byna ses jaar lange "onverkwiklike" geskil tussen die kerkrade van Waterval en Johannesburg-Oos oor die vraagstuk van die dogtergemeente se afstigting.

Die moontlikheid van Linden se afstigting is die eerste maal op 27 November 1927 in die kerkraadsvergadering van Johannesburg-Oos geopper na aanleiding van 'n brief van die kerkraad van Waterval, waarin hy versoek word om gedeeltes van Emmarentia, Parkhurst (sien NG gemeente Parkhurst) en Craighall aan die te stigte gemeente af te staan. Ds. William Nicol het 'n klein kommissie saamgeroep wat op 5 Desember 'n vergadering in die kerksaal van Parkhurst met verteenwoordigers van albei gemeentes gehou het. Tydens die vergadering kom die verteenwoordigers ooreen om die afstigting by albei kerkrade aan te beveel. Waterval sou blykbaar 610 en Johannesburg-Oos 240 lidmate aan die nuwe gemeente kon afstaan. Die lidmate van Johannesburg-Oos het in Parkhurst gewoon asook gedeeltes van Emmarentia en Craighall.

Hierna besluit die kerkraad tydens 'n buitengewone vergadering ook ten gunste van die afstigting, maar tydens daaropvolgende wyksvergaderings was die meeste lidmate in Parkhurst en Craighall teen dié besluit gekant en daarom onttrek Johannesburg-Oos se kerkraad sy steun aan Waterval se voorstel. 

Nietemin gaan die Ringskommissie op 8 Oktober 1936 oor tot die stigting van Linden, sonder Parkhurst en Craighall, maar met Emmarentia ingesluit. Ds. Nicol en sy kerkraad was ontevrede met laasgenoemde se insluiting en wend hulle eers tot die Ring. Dié appèl misluk en uiteindelik gaan die kerkraad tot by die hoogste kerklike appèlhof, die Sinode. Die Sinodale Vergadering van April 1937 het Johannesburg-Oos se appèl gehandhaaf, maar dra die saak aan drie arbiters op sodat dit in der minne geskik kon word, naamlik di. P.J. Viljoen, P. Swart en J.H.R. Bartlett.

Ook hulle kon nie eenstemmigheid tussen die kerkrade oor die betwiste wyke Greenside en veral Emmarentia kry nie. Johannesburg-Oos se kerkraad het hierna voorgestel dat die wyke gesamentlik deur Johannesburg, Johannesburg-Oos en Waterval bedien moet word, maar Linden verset hom hierteen en beroep hom op die Sinode. Die Sinodale Vergadering van April 1941 lewer uitspraak in Linden se guns en verklaar Emmarentia tot 'n lynplaas.

Op 20 Mei 1937 word ds. D.F.B. de Beer as leraar in 'n groot tent bevestig. Die leraar, kerkraad en gemeente het onmiddellik aan die werk gespring en in 1938 kon die pastorie betrek word. Op 27 September 1941 is 'n begin gemaak met die bou van 'n kerk en op 6 Desember van dieselfde jaar lê ds. De Beer die hoeksteen. Groot was die belangstelling toe die kerkgebou op 3 Mei 1942 ingewy is. Dit het £7 200 gekos.

In Junie 1945 aanvaar ds. De Beer 'n beroep as sekretaris van openbare sedelikheid en op 13 Augustus 1945 word ds. M. Kruger van NG gemeente Westdene beroep en kort daarna bevestig. Hy werk vier jaar lank met groot vrug en onder sy bearbeiding is Ferndale afgestig.

Ds. Kruger aanvaar in September 1940 'n beroep na Graaff-Reinet, waarna ds. G.J.J. Boshoff van Port Elizabeth-Wes op 18 Maart 1950 bevestig word. Die gemeente begin in Junie 1951 bou aan die nuwe kerksaal, waarvan dr. D.F. Malan, eerste minister, die hoeksteen op 3 November 1951 lê. Die inwyding is beplan om saam te val met die Van Riebeeck-fees op 6 April 1952, toe dit ook 'n naam gekry het om by die geskiedkundige geleentheid te pas. 

In die vroeë dae was Linden een van die mees uitgestrekte stadsgemeentes, maar mettertyd is die gebied verdeel in talle dogtergemeentes, waaronder Fairland, Fontainebleau en Lindenpark. Voor eersgenoemde twee gemeentes in 1955 afgestig is, was die gemeente se ledetal meer as 1 700 en is hulle bedien deur sowat 70 kerkraadslede.






</doc>
<doc id="51540" url="https://af.wikipedia.org/wiki?curid=51540" title="Wolgast">
Wolgast

Wolgast is 'n stad in die uiterste noordooste van Duitsland. Dit maak deel uit van die administratiewe distrik Oos-Voorpommere en dien as administratiewe sentrum van die Amt Am Peenestrom, 'n munisipaliteit met nege ander nedersettings. Dit staan onder meer bekend as die geboortestad van die skilder Philipp Otto Runge (1777-1810), die grondlegger van die Romantiese skilderkuns in Duitsland. Sy geboortehuis naby die hawe, die "Rungehaus", is in 'n museum omgeskep. 

Die plaaslike ekonomie baseer op skeepsbou en toerisme: die Middeleeuse oustad van Wolgast is in die somer 'n trekpleister vir duisende toeriste.

Wolgast het sy oorsprong in 'n Slawiese nedersetting wat in die 6de of 8ste eeu n.C. naby die plaaslike riviermonding ontstaan het. Die waterweë in die omgewing het handelsaktiwiteite en sodoende ook die groei van Wolgast bevorder. Later het Duitse setlaars hulle in die gebied gevestig.

In die 10de en 11de eeu was die suidelike Oosseekus reeds 'n omstrede gebied waar die destydse Oossee-groot moondhede - die Heilige Romeinse Ryk, Pole en Denemarke - hul invloed laat geld het. Maar eers met die sendingwerk en kerstening deur biskop Otto von Bamberg is die Slawiese streek rondom Wolgast tot 'n Duitse hertogdom verklaar. 

Wolgast was naas Gütskow, 'n klein graafskap, en Usedom een van slegs drie plekke waar die biskop gedurende sy tweede sendingreis in 1128 besoek afgelê het. In Wolgast het dan ook die eerste Christelike kerk, 'n houtgebou as voorganger van die huidige St.-Petrikerk, ontstaan. Omstreeks 1257 was die klein nedersetting reeds 'n Duitse stad met Slawiese voorstede.


</doc>
<doc id="51541" url="https://af.wikipedia.org/wiki?curid=51541" title="NG gemeente Fordsburg">
NG gemeente Fordsburg

Die NG gemeente Fordsburg was van 6 November 1896 tot 1988 ’n gemeente van die Nederduitse Gereformeerde Kerk aan die westelike kant van die Johannesburgse middestad in die gelyknamige voorstad.

Die Kaaplandse Vrouesendingbond (VSB) is in 1889 op Wellington gestig om vroue uit te stuur na verskeie velde om sending- en opheffingswerk te doen. In 1893 kon die VSB sy eerste werksters, onder wie mej. Maria Kloppers, na Johannesburg en na Fordsburg stuur. Die werk aan die Rand was besonder moeilik, veral in die “Brickyards” waar baie Afrikaanssprekendes in die allertreurigste omstandighede gewoon het. Hier het hulle bakstene gemaak wat gebruik is om die toenemende aantal geboue in die ontluikende Johannesburg op te rig. Die werksters moes dikwels eers die huise skoonmaak voordat hulle enige ernstige gesprek met die inwoners kon aanknoop.

Mej. Ferguson besoek die werksters in 1895 (toe daar reeds vyf was) in Johannesburg en Fordsburg. Sy het diep onder die indruk gekom van die selfopofferende en veeleisende werk wat hulle daar gedoen het, want behalwe huisbesoek, bidure, Sondagskole en Kinderkranse, moes hulle gedurig siekes verpleeg, elke dag die siekes en armes van kos voorsien en ook nog werkgeleentheid vir baie soek.

Later jare sou Kloppers vertel: “Toe ek in Johannesburg kom, was dit die eerste geslag van die Afrikanervolk wat gesink het.” Die agterbuurtes was die geboorteplek van die geweldige vraagstuk waarmee Afrikaners later moes worstel en wat honderdduisende rand gekos het, naamlik die armblankes, later armlastiges genoem en nog later minderbevoorregtes. Fordsburg was die middelpunt van die werkkring, want hier het die meeste van die arbeiders gewoon en hulle huise het gestrek tot by die baksteenvelde (“Brickfields” of “Bricyards”) waar die armste en mees verwaarloosde Afrikaners gewoon het. Hier was die huishuur klein en die lewenswyse goedkoop. Honderde en honderde het al dieper in ellende gesak. Die lone was klein en die lewensmiddele onbetaalbaar duur. Binne die grense van wat later die gemeentes Fordsburg en Vrededorp sou word, is die Armblankevraagstuk gebore. Kloppers was wakker en skerpsinnig en het alles in haar vermoë gedoen om die insinking te keer, maar die nood was te groot en die werkers te min. Die aantal gesinne wat in die diepste ellende verkeer, het steeds aangegroei.

In Fordsburg het blankes, bruines en swartes deurmekaar in armoede geleef. In dié toestand het die sendingwerksters met almal in aanraking gekom. Kloppers sien talle ongewenste kinders raak en bring hulle na die sendinghuis, waaruit later die Maria Kloppers-kinderhawe in Observatory sou ontstaan.

Fordsburg is in 1896 van Langlaagte afgestig met ds. A.P. Kriel as konsulent. Kort voor die afstigting het hy geld byeen gekry om ’n eenvoudige maar netjiese kerk in dié buurt te laat bou. Dit is Desember 1895 ingewy. Vir Kriel was dit ’n plesier om daar te gaan preek en die opkoms was altyd goed. Hy het gereken dat die kerkbesoek op Fordsburg die beste aan die Rand was.

Op Woensdagmiddag 19 Februarie 1896 het in Braamfontein, nie ver van Fordsburg nie, ’n verskriklike ontploffing gebeur. Later is vasgestel dat treinwaens vol dinamiet, bestem vir die myne, drie dae lank in die son op die stasie gestaan het en dat dit tot die geweldige ontploffing aanleiding gegee het. ’n Gat van by die vier verdiepings diep is in die grond uitgehol. Huise op Vrededorp, Fordsburg en oral omheen is in puin gelê en ander erg beskadig.

Maria Kloppers, indertyd ’n werkster van die Vrouesendingbond in Fordsburg en later stigter van die Kinderhawe in Observatory, Johannesburg, was net besig in die nuwe kerk om haar voor te berei op die biduur om drieuur toe daar ’n geweldige skok was en “die dak sak op my toe. Ek sukkel om uit te kom. ’n Wonder dat iemand lewendig kon uitkom! Die deure en balke onder die vloer uitgedruk. Iemand roep: ‘Mej. Kloppers, leef jy nog? Ag, kom tog hierheen!’ Verwoesting, geklaag, geween, gejammer!”

Lyke het oral rondgelê, in baie gevalle so erg vermink dat hulle heeltemal onherkenbaar was. Van die beseerdes was ook onherkenbaar, maar kon darem hulle naasbestaandes herken. In ’n skoolgebou het ’n ry van hoofde van kinders en grootmense gelê om geëien te word. Onder die puin was onder andere ook ’n menigte lede van die VSB se Sondagskool begrawe. Vier en twintig uur na die ontploffing is klein Francina (2) in ’n holte onder die puin van hul huis gevind, waar sy met ’n emmertjie gespeel het met die geraamte van ’n stoof oor haar. Sy was die eerste van dertien kinders wat na die VSB se sendinghuis gebring is. Hieruit is later die Kinderhawe in Observatory gebore.

Gou was ds. P. Meiring en eerw. Daneel op die plekke waar die verwoesting gesaai is. Die tentoonstellingsterrein is ingerig vir die gehawende mense waar hulle in een groot saal geëet het.

Kriel het tydens die eerste begrafnisdag 127 lyke begrawe. Kiste is op muilwaens aangery. In tien van die kiste was net stukkies van menseliggame. Tientalle het aan hulle beserings beswyk en daar was gedurig ’n begrafnisstoet op pad na die kerkhof. Die dag ná die eerste begrafnis het ds. Kriel in die studeerkamer van ds. J.N. Martins van Johannesburg vooroor gesit en soos ’n kind gesnik.

Soos soveel ander geboue was die nuwe kerk op Fordsburg in puin. Net twee maande gelede is dit in gebruik geneem, maar nou het daarvan net die mure oorgebly. Een gewel was tot op die helfte weggeslaan. Die deure en vensters was verbrysel en die dak ingedruk binne die mure in. Die lidmate kon min doen om dit te help herstel, want hulle was self in ellende gedompel en moes hulle toespits op die herstel van hulle eie blyplek. Boonop was die meeste van hulle arm. ’n Tent is by die plek opgeslaan en daar is bidure gehou. Talle het om voorbidding kom vra. Mense was oral besig om na hulle dierbares te soek. Huise is in hospitale verander.

Kriel spring egter dadelik aan die werk, skryf lyste uit en gee dit aan betroubare persone sodat hulle geld kan insamel. Binne 'n kort tyd het die insamelaars £32 000 bymekaar gebring. Gratis reiskaartjies is aan mense voorsien wat na familie elders wou wegkom. Kriel kon staatmaak op die publiek se welwillendheid omdat lidmate hulle eie huis met uiterste moeite moes herstel – en selfs dít kon baie nie eens doen nie. Daarom kon die konsulent met vrymoedigheid by ander aanklop, nie net in Johannesburg nie, maar selfs so ver as Harrismith, waar hy in die kerk van ’n ou vriend gekollekteer het. In een van die dienste lê hy die saak uit. Onder die kollekte begin die orrelis speel, maar Kriel vra dat hy dit nie doen nie, sodat hy die gemeente verder oor die ramp kan inlig. En terwyl die gawes in die bordjies val, skets hy in lewende kleure wat alles op Fordsburg gebeur het.

Die geld is gevind, die kerk herbou en terselfdertyd vergroot. Eers op Sondag 28 April 1940 het die gemeente van dié gebou afskeid geneem en na Mayfair verhuis.

Reeds tydens die dienstyd van ds. J.S. Marais, leraar van 1920 tot 1925, het lidmate van Vrededorp en Brixton druk op die kerkraad van die moedergemeente begin uitoefen om hierdie wyke óf af te stig óf ’n hulpprediker aan te stel om hulle beter te bedien. Die kerkraad was geruime tyd sterk daarteen gekant. In 1921 het die skriba van die Ring van Johannesburg aan die kerkraad geskryf en hom versoek om die eerste stappe te doen tot die afstigting van Vrededorp. Die kerkraad het egter vasgeskop en aan die skriba laat weet “dat die kerkraad van Fordsburg weier om een enkel lid van sy gemeente af te staan” (Kerkraadsnotule, Februarie 1922).

Die Ring was egter vasberade dat Fordsburg te groot was vir 'n enkele predikant en het laat weet as die kerkraad nie bereid was om Vrededorp af te staan nie, moes hy minstens onderneem om ’n medewerker vir die plaaslike predikant aan te stel. Die kerkraad het meer geneig in die rigting van ’n hulpprediker, maar hulle was destyds uiters skaars, sodat ene ds. Venter eers aan die begin van 1924 kon begin werk en ook net uiteindelik drie maande lank. Daarna moes die gemeente weer enkele maande lank aansukkel tot ds. D.J.J. Rossouw as hulpprediker, veral met die oog op Vrededorp en Brixton, aangestel kon word. Hy het egter na ses maande vertrek en toe kon die kerkraad weer niks doen met betrekking tot die intensiewer bearbeiding van Vrededorp en Brixton nie. Ná ds. J.S. Marais gedwing is om te bedank, ds. J.C. Pauw bevestig is en die gemeente se sake reggeruk is, het die Ring weer die beter bearbeiding van die twee wyke onder die kerkraad se aandag gebring. Dit was veral in die lig van uitsprake deur die Transvaalse Sinode en Ringe ten gunste van kleiner gemeentes. Hulle het aangevoer ’n gemeente moes nie meer as duisend lidmate tel nie, waarna ’n hulpprediker aangestel of, nog beter, ’n gedeelte moes afgestig word.

In 1926 blyk dit op die sitting van die Ring van Johannesburg op Waterval dat Fordsburg tussen 1 500 en 1 600 lidmate tel en het die Ring die Ringskommissie gelas om weereens die kerkraad van Fordsburg te pols oor die afstigting van ’n deel van die gemeente of so nie die verkryging van ’n hulpprediker. Die Ringskommissie het die kerkraad in Oktober daardie jaar ontmoet en die saak broederlik met hom bespreek. Uiteindelik het Fordsburg se kerkraad ná ’n uitvoerige bespreking op ’n daaropvolgende vergadering ingestem om dié deel van Vrededorp wat aan die gemeente behoort, af te stig, veral vanweë die ervaring met hulppredikers. Die kerkraad het Vrederus se kerkraad toe genader om sy gedeelte van Vrededorp ook af te staan, sodat die hele voorstad as een enkele gemeente sou kon afstig. So stig die Ringskommissie Vrededorp op 26 Augustus 1927 af van Fordsburg én Vrederus, waarvan die naam toe Melville geword het om verwarring te voorkom.

Skaars is Vrededorp afgestig of die Ringskommissie skryf weer aan Fordsburg dat die gemeente steeds te groot is vir een predikant en dat hy die kerkraad oor ’n verdere afstigting wil spreek. Die kerkraad het egter gevoel die kommissie is veels te haastig. Daarom moes Fordsburg se skriba die Ringskommissie inlig “dat daar onlangs ’n afstigting plaasgevind het en dat die kerkraad besig is (om) aan die nuutgestigte gemeente Vrededorp £7 10s. per maand te betaal vir twee jaar. Voordat daardie saak nie afgehandel is nie, sien die kerkraad nie kans om tot verdere afstigting oor te gaan nie” (Kerkraadsnotule, April 1928).

Twee jaar later, toe Fordsburg sy verpligting teenoor Vrededorp nagekom het, dring die Ringskommissie aan dat die kerkraad ten minste ’n hulpprediker vir Brixton moet aanstel. Uiteindelik slaag hy in Maart 1931 om die diens van prop. D.S. Lubbe te bekom, maar toe hy ’n maand of wat later vertrek, besluit die kerkraad “om vir eers nie weer ’n hulpprediker te bekom nie” (Kerkraadsnotule, Mei 1931). So duur die toestand meer as twee jaar voort totdat ouderling P.C.N. Jooste in die kerkraadsvergadering van Oktober 1933 opstaan en die mening lug “dat die gemeente te groot geword het vir een predikant . . . en dat die tyd aangebreek het om ’n deel van die gemeente af te stig of ’n hulpprediker te verkry” (Kerkraadsnotule, Oktober 1933).

Die kerkraad het nie kans gesien om weereens ’n hulpprediker aan te stel nie en so het die oortuiging al hoe meer posgevat dat Brixton en omstreke liewer afgestig moes word. Ter voorbereiding hiervoor het die kerkraad aan die einde van 1935 die Masonic-saal (met die aangrensende twee erwe) in Brixton teen £775 aangekoop. Hoewel dié saal meer met die oog op bidure, basaars en Sondagskoolbehoeftes as die hou van wyksdienste aangekoop is, het dit tog groot stukrag aan die afstigting van Brixton gegee. Trouens, die saal was skaars twee maande in gebruik toe die afstigting van Brixton en Mayfair-Wes in Fordsburg se kerkraadsvergadering ter sprake kom. In Februarie 1937 verwys die kerkraad dan ook die saak na ’n spesiale kommissie wat uit sy geledere aangestel is.

Tydens die kerkraadsvergadering van 27 April 1937 doen die kommissie verslag dat daar in Brixton en Mayfair-Wes 855 lidmate woon en beveel hy die afstigting van dié wyke aan. Die kerkraad aanvaar nou die aanbeveling en kom ooreen oor die moontlike grense van die te stigte gemeente. Op sy vergadering die maand daarna kom die kerkraad ook ooreen om die saal in Brixton en £750 aan die dogtergemeente te skenk indien tot afstigting oorgegaan sou word. Ds. Pauw word ongelukkig kort daarna ernstig siek en toe hy met siekteverlof gaan, moes die kerkraad die verdere voorbereiding op Brixton se afstigting staak.

Ná die leraar se dood in November 1937 het die kerkraad egter die afstigting hervat en op voorstel van ouderling De Kock besluit om die voltooide waarborglyste na die Ringskommissie deur te stuur, met die versoek dat die afstigting van Brixton (met Mayfair-Wes en Crosby) so gou moontlik deurgevoer moes word. Met die afstigting hangende, besluit die kerkraad ook om te wag met die beroep van ’n nuwe leraar totdat dit ’n voldonge feit was.

Nadat die kerkraad van Langlaagte ingestem het om die blok tussen St. Fillans- en St. Gothardlaan aan die te stigte gemeente af te staan, het die Ringskommissie op 20 April 1938 die afstigting deurgevoer en Brixton tot selfstandige gemeente verklaar.

Met die oog op die vinnige uitbreiding in die rigting van Mayfair, het die kerkraad reeds in April 1927 besluit om om agt erwe in daardie wyk aan te koop. Tydens sy vergadering van Augustus 1928 besluit die kerkraad op aanbeveling van ds. Pauw om ’n spesiale kommissie aan te stel wat ondersoek moes instel na die bou van ’n nuwe saal en pastorie op dié erwe in Mayfair. Ná ’n grondige ondersoek lê hulle in Oktober daardie jaar hulle bevindings en aanbevelings voor die kerkraad, naamlik die bou van ’n saal van sowat £1200 en ’n pastorie van sowat £2000. Die kerkraad besluit om tot dié stap oor te gaan sodra die gemeente dit aanvaar op ’n algemene vergadering, wat dan ook die geval was op 13 November.

Die bouaannemer, ene Labuschagne, het die fondament in Mei 1929 begin lê en op 16 November daardie jaar is die nuwe saal en pastorie in Mayfair tydens ’n gemeentelike geselligheid feestelik ingewy. Die grond het £1 275 gekos en as ’n mens die koste van die rioolstelsel, wat in die jaar daarna aangelê is inreken, het die hele onderneming die gemeente £4 056 gekos. Hierna is die pastorie in Fordsburg self aan die koster verhuur, sodat ds. en mev. Pauw na Mayfair kon verhuis as eerste bewoners van die nuwe pastorie.

Ds. Pauw is op 14 November 1937 in die Johannesburgse Algemene Hospitaal oorlede aan die gevolge van ’n akute nierkwaal en twee dae later uit die kerkgebou, waarin hy amper twaalf jaar lank die boodskap verkondig het, begrawe. Die kerk was so vol dat die verrigtinge per luidspreker na die groot menigte buite die kerk uitgesaai moes word. ’n Lang stoet van sowat 280 motors en twee munisipale busse het sy oorskot tot by die Brixtonse begraafplaas gevolg waar die skare om sy graf 19 leraars ingesluit het.

Tydens die daaropvolgende vakature het prop. C.J. Herold die gemeente tot Mei 1938 bly bedien. Die eerste en enigste beroep is op 23 April daardie jaar op prop. J.J. Louw van Benoni uitgebring en op 30 Junie bevestig die konsulent van die gemeente, ds. J.D. van Niekerk van Langlaagte, hom as vyfde predikant van die gemeente. Sy dienstyd was die korste van al die predikante tot op daardie tydstip, want reeds op 30 Maart 1941 neem hy afskeid om ’n beroep na Springs-Oos te aanvaar.

Waarskynlik die grootste gebeurtenis tydens ds. Louw se dienstyd is die bou van ’n nuwe kerkgebou in Mayfair, naasaan die saal en pastorie. Reeds voor 1920 het die kerkraad begin bekommerd raad raak oor die “snel-toenemende Indiër-indringing” in Fordsburg. Die eerste stap om die middelpunt van die gemeente uit Fordsburg te verskuif, was die bou van die pastorie en saal in Mayfair in 1929, maar toe die ou kerkgebou in die jare dertig reeds “aan alle kante deur die Asiaat ingesluit was”, het dit ’n dringende saak geword.

Omdat daar nog skuld van sowat £2 000 op die nuwe geboue in Mayfair gerus het, het die kerkraad in Junie 1934 besluit om eers te wag met ’n voorstel van ’n ouderling dat die kerkgebou verskuif word, tot dié skuld gedelg is. In Oktober 1937 is die saak weer op ’n kerkraadsvergadering geopper en dié keer benoem hy ’n kommissie om die saak deeglik te ondersoek. In dié tyd is ds. Pauw oorlede en hoewel die kommissie in 1938 aanbeveel het dat die kerk op ’n oop stuk grond in Mayfair gebou moes word, het die kerkraad besluit om te wag totdat die volgende predikant eers bevestig was.

Ds. Louw was pas bevestig toe die kerkraad ’n boufonds in die lewe roep en die gemeente alles in die stryd begin werp om dit. Eers moes die gemeente egter sy kerkgebou in Fordsburg verkoop. Dié transaksie, waarby die ou pastorie ingesluit was, het uiteindelik £5 000 opgelewer, maar dit het die leraar en kerkraad heelwat hoofbrekens besorg. Toe die Uitvoerende Raad van die Zuid-Afrikaansche Republiek op 31 Mei 1895 grond aan Langlaagte skenk met die oog op die oprigting van kerklike geboue in Fordsburg, was dit met die voorwaarde dat, indien dit later ongeskik sou blyk te wees, die kerkraad dit sou kon verkoop, mits die opbrengs bestee sou word aan die bou van ’n kerk in die “standsdorp” waar die vorige kerk gestaan het, wat dus die moontlikheid van ’n verskuiwing na Mayfair uitgesluit het.

Die Registrateur van Aktes het die kerkraad ingelig dat die besluit van die Uitvoerende Raad eers gewysig sou moes word. Die kerkraad het dan ook dié wysiging aangevra en verkry, waarna die kerkraad in Junie 1939 besluit het om die ou pastorie en kerk in Fordsburg te verkoop en die nuwe kerkgebou in Mayfair op te rig teen £10 000.

Die boukommissie is in Julie 1939 onder voorsitterskap van ds. Louw saamgestel, het ’n plan deur die argitekte Geers en Geers laat optrek en daarna tenders aangevra. Vroeg in Januarie 1940 is dié plan van George Beckett aanvaar.

Ds. Louw het die hoeksteen van die nuwe kerkgebou in Vierdelaan, Mayfair, op 2 Maart 1940, gelê. Sowat 250 belangstellendes, onder wie ds. Pauw se weduwee, besoekende predikante en stadsraadslede, het die geleentheid bygewoon. Louw se toespraak was na aanleiding van die steenskrif: “Hierdie klip sal ’n getuie teen ons wees” (Josua 24:27). Ná nog enkele toesprake het ’n offerlegging op die steen die bedrag van £60 opgelewer.

Die bouery het fluks gevorder en reeds op Maandag 29 April 1940 is die kerkgebou ingewy. Prof. dr. D.J. Keet van die Teologiese Fakulteit aan die Universiteit van Pretoria het die wydingsrede uitgespreek. Die kerk het 600 sitplekke gebied en het, orrel, horlosie, klok, meubels ens. ingesluit, £7 712 6s. 6d. gekos.

Veral bejaarde lidmate het swaar afskeid geneem van die kerkgebou en pastorie in Sentraalweg, Fordsburg, waar die gemeente meer as 40 jaar lank aanbid het. Die amptelike afskeid was op Sondag 28 April 1940, die dag voor die inwyding van die nuwe kerkgebou. Vir die laaste maal is die Nagmaal in die ou kerk gevier en die aand om seweuur is die plegtige afskeid gehou. Al was die weer ongunstig, was die ou kerk vir oulaas stampvol. Ds. A.P. Smit skryf: “Die atmosfeer was somber. Selfs opgewekte koorliedere kon die stemming nie verander nie. Meer as een traan is in stilte gestort, veral toe die koor onder die uitgaan van die kerkgangers aan die einde van die diens, met aangrypende erns die lied, "Moet ek gaan met leë hande", gesing het.

“En so het die ou kerk en pastorie in vreemde hande oorgegaan. Dit is later gesloop en besigheidsplekke is daar opgerig.”

Die NG gemeente Mayfair (in die suidelike deel van die voorstad) het in 1953 van Fordsburg afgestig, maar is reeds in die sewentigerjare by die moedergemeente ingelyf.

Die gemeente se naam is in die tagtigerjare na Goudstad verander, waarna dit in 1988 ingelyf is by NG gemeente Langlaagte en dié saamgestelde gemeente se naam toe ’n kort rukkie Goudlaagte was. Voor die drie-in-een-gemeente ingelyf is by NG gemeente Vergesig (wat op sigself uit drie dele bestaan het en waarby Crosby-Wes ook later ingelyf is), is sy naam terug verander na Langlaagte. Fordsburg se toringkerk is na die gemeente se inlywing by Langlaagte omskep in die hoofkantoor van die Islamitiese Sultan Bahu-sentrum.

Bitter min lidmate van die NG kerk bly oor in die gedeelte van die Vergesig-gemeente wat voorheen binne die grense van Fordsburg geval het.

Die kerkgebou, nou ’n moskee, was geleë by Vierdelaan 44 in Fordsburg.





</doc>
<doc id="51542" url="https://af.wikipedia.org/wiki?curid=51542" title="NG gemeente Johannesburg">
NG gemeente Johannesburg

Die NG gemeente Johannesburg was op 14 Augustus 1887 die eerste gemeente wat die Nederduitse Gereformeerde Kerk in die Goudstad gestig het. Regstreeks en onregstreeks het uit dié gemeente oor die daaropvolgende eeu al die gemeentes op die Witwatersrand ontstaan, maar teen die tweede dekade van die 21ste eeu het daar van die Johannesburgse moedergemeente amper niks oorgebly nie: die lidmaattal was volgens die NG Kerk se jaarboek net 90 en die gemeente was jare reeds vakant.

Die eerste toestroming van mense na die mynkamp Johannesburg, wat binne tien jaar ná sy ontstaan in 1886 vir Kaapstad as die grootste stad in die latere Suid-Afrika sou verbysteek, het gevolg op die ontdekking van 'n dagsoom met gouddraende erts op die plaas Langlaagte, waarop die dorpie met dieselfde naam ontwikkel het en wat later die voorstad Langlaagte sou word. Kort na die hoofrif ontdek is, is vasgestel dat dit deur Langlaagte byna 50 km na die ooste en weste strek.

Vroeër was die algemene opvatting dat dit die Australiese rondreisende prospekteerder George Harrison was wat op 'n Sondag in Maart 1886 op 'n rotsagtige uitsteeksel van die hoofrif afgekom het op die plaas Langlaagte van die weduwee van Gerhardus Cornelis Oosthuizen. Volgens oorlewering het Harrison sy ontdekkerskleim vir ongeveer R20 verkoop.

'n Staatsondersoekkomitee het egter in 1941, ná die aanhoor van breedvoerige getuienis, besluit dat dié eer P.J. Marais toekom. Nog twee aanspraakmakers op die ontdekking van die hoofrif op Langlaagte is Hermanus Johannes van Staden, skoonseun van Oosthuizen, en ene Peter Bernardus de Ville.

Reeds 34 jaar vantevore, in 1852, het J.H. Davis die eerste goud aan die Witwatersrand op 'n plaas naby Krugersdorp ontdek, maar die regering van die ZAR het hom gedwing om stil te bly daaroor. Eers in 1886 was dit duidelik dat hierdie vonds die hoofgoudrif van die Witwatersrand was. Drie gedeeltes van die plaas Langlaagte was in Oosthuizen se besit. Die gedeeltes is uitgekoop deur president Paul Kruger vir dorpstigting en die toekenning van mineraleregte aan prospekteerders of myners.

Die dorp Johannesburg het egter ontwikkel op die plaas Randjeslaagte, van waar dit in alle rigtings uitgestrek het. Die dorp is genoem na Johann Rissik, waarnemende landmeter-generaal, en Johannes Pieter Meyer, veldkornet van die wyk.

Voor die Johannesburgse moedergemeente in 1887 gestig is, skaars 18 maande nadat goud ontdek is op Langlaagte, was die landelike gebied deel van die NG gemeente Heidelberg. Landbouers uit die Kaap, wat daarvaan af weggetrek het om onder die Britse bewind uit te kom, het al in die dekade na 1840 op die Hoëveld begin aankom. Maar dit was die kerkraad van die NG gemeente Dutoitspan wat onder leiding van ds. Abraham Kriel die eerste stap gedoen het tot gereelde bearbeiding van die goudveld deur hulle hulpprediker, prop. J.N. Martins, af te staan om die evangelie aan die lidmate op die Rand te verkondig.

Die goudstormloop het mense uit alle wêrelddele na die Rand gebring. Sover vasgestel kon word, het ds. S.J. du Toit, destydse superintendent-generaal van onderwys in die Zuid-Afrikaansche Republiek, die eerste NG diens in Johannesburg gehou. Dit was 'n opelugdiens op 'n Sondag teen die middel van 1886 in die skaduwee van 'n wilgerboom naby die terrein waarop NG gemeente Langlaagte se latere kerkgebou en die Abraham Kriel-kinderhuis gebou is. Sy teks het uit Genesis 2:12 gekom: "En die goud van die land is goed."

Onder die intrekkers op die Rand was ook lidmate van die Nederduitse Gereformeerde Kerk, wat hulle veral in groot getalle aan die westekant van die teenswoordige middestad gevestig het in wat destyds as die "Dip" bekend gestaan het. Dit was die minder gegoede buurte van Langlaagte, Fordsburg en Vrededorp, wat lank die enigste deel van die ontluikende stad was waar Afrikaners plek-plek in die meerderheid was. Die meer gegoede noordelike (Parktown, Houghton ens.) en noordoostelike voorstede (Observatory, Orange Grove ens.) was nog altyd amper uitsluitlik Engels, terwyl Afrikaners, namate hulle ekonomiese posisie verbeter het, hulle later jare ook in groot getalle in die noordwestelike dele (Melville, Westdene, Aucklandpark, Northcliff, Linden, Randburg en omstreke) gaan vestig het. In 'n mindere mate as in die "Dip" het Afrikaners ook gaan woon in die omgewing van Jeppestown, onmiddellik oos van die middestad. In 'n stadium was daar byvoorbeeld binne 'n smal strook wat 8 km wes van die middestad gestrek het, 14 NG gemeentes, maar oor dieselfde afstand na die ooste net vyf.

Dit was die kerkraad van die Dutoitspan onder leiding van ds. Abraham Kriel wat die eerste stap gedoen het tot die gereëlde bearbeiding van die goudvelde deur hul hulpprediker, prop. J.N. Martins, af te staan "om die dierbare Evangelie ook aan ons broers op die goudvelde te gaan verkondig". Prop. Martins het op 17 Mei 1887 op Johannesburg aangekom en moes in die begin sy dienste in 'n "rietstal" hou, maar reeds drie maande na sy aankoms kon die eerste kerkgebou, van hout en sink opgerig, in gebruik geneem word. Hierdie gebeurtenis het byna saamgeval met die stigting van die gemeente op 14 Augustus 1887. Prop. Martins, wat nog al die tyd voortgegaan het om die gemeente in 'n tydelike hoedanigheid te bedien, is op 21 November 1887 tot herder en leraar van die gemeente Johannesburg beroep en eers in Mei 1888 as sodanig bevestig.

In 1952 berig "Ons gemeentelike feesalbum": "Die gemeente het eintlik nooit geleentheid gehad om rustig te bestaan en opgebou te word nie. Meer as enige ander gemeente moes hy voortdurend in die brandpunt van elke stryd staan wat volk en Kerk die afgelope driekwarteeu moes stry en was hy gedurig blootgestel aan die gevare wat die onstandvastigheid van 'n sneltoenemende kosmopolitiese gemeenskap meegebring het. Bewys hiervan is dat die kerkgebou wat in 1887 opgerig is, drie jaar later deur 'n groter een op Von Brandisplein vervang moes word." Van Brandisplein (hoek van Von Brandis- en Pritchardstraat) het aanvanklik, ná die bou van die eerste NG kerkie, Kerkplein geheet. Later (omstreeks 1997) sou die regering die tweede kerkgebou uitkoop en toe is die oop ruimte langs die kerk Goewermentsplein genoem. Later is dit herdoop tot Von Brandisplein, ter ere van Carl von Brandis, Johannesburg se eerste landdros. Boere en prospekteerders het op die orige gedeelte van die plein gekampeer en later was dit ook die tuiste van die stad se eerste sinagoge. Oorkant die NG kerkie was 'n ry winkels, waaronder 'n fietswinkel van die gebroeders Hunt, wat later Williams Hunt & Kie sou word. Die mynkamp se eerste skool is ook langs die kerk gebou. Tydens sy leeftyd is die kerkie vir verskeie doele gebruik, onder meer as 'n bakkery, lesingsaal, stemlokaal tydens verkiesings en die kantoor van die "Rand Aid Association". Johannesburgers het in opstand gekom toe die regering sy voorneme bekend maak om die geboue op die perseel te sloop en so plek te maak vir 'n hofgebou, maar die besware het op dowe ore geval en die slopery het in 1909 begin. Vandag staan die Suid-Gautengse Hooggeregshof op die plein waar die NG kerk in Johannesburg sy eerste tuiste gehad het.

Die tweede kerkie was middelpunt van die gemeente tot die afstigting van die gemeentes Johannesburg-Oos en Jeppestown op 8 Julie 1897, toe 'n noodkerk (weer van hout en sink) in Jorissenstraat, Braamfontein, opgerig is. Vanweë die Anglo-Boereoorlog is die oprigting van 'n meer permanente gebou (die vierde kerk) vertraag en kon die volgende (voorlaaste) kerkgebou eers op 13 April 1904 ingewy word. "Ons gemeentelike feesalbum" skryf in 1952: "Hierdie gebou sal vanweë bouvalligheid binnekort gesloop moet word sodat die gemeente in die kort tyd van sy geskiedenis hopelik teen 1953 vir die vyfde maal 'n kerk sal inwy. So is Johannesburg!" Met die sloping van die vierde kerkgebou in die jare vyftig het die sierlike gebou van die NG gemeente Jeppestown in Fairview die oudste NG kerkgebou in die stad geword.

Ds. Martins het die gemeente tot in 1920 bly bedien, toe hy sy emeritaat aanvaar het. Reeds teen 1952 het daar 25 gemeentes bestaan in die gebied wat vroeër die moedergemeente uitgemaak het. Teen 1973, op die hoogtepunt van die NG Kerk se bestaan in die Goudstad, het die oorspronklike gebied van die moedergemeente uit vyf ringe (Johannesburg, Langlaagte, Turffontein, Linden en Melville) bestaan en was daar 47 gemeentes. Teen 2010 het dié getal tot 21 gemeentes gekrimp met die inlywing of samesmelting van Langlaagte (1892), Fordsburg (1896), Johannesburg-Oos (1897), Jeppestown (1897), Turffontein (vroeër La Rochelle, 1906), Cottesloe (vroeër Vrededorp, 1927), Brixton (1939), Rosettenville (1938), Malvern (1940), Johannesburg-Noord (1942), Bezuidenhoutsvallei (1944), Johannesburg-Wes (1944), Parkhurst (ingelyf by Parksig, nou Parkkruin Familiekerk, 1944), Crosby-Wes (vroeër Hurst Hill, 1949), Suid-Rand (1950), Johannesburg-Suid (1950), Belgravia (1952), Mayfair (1953), Aucklandpark (1958), Noordoos-Rand (1959), Sterrewag (1964) en Andrew Murray (1966), die ontstaan uit samesmeltings van Deo Gloria, Parkkruin, Vergesig, Kensington en Johannesburg-Noord/Andrew Murray Congregation asook die ontstaan van die enigste nuwe gemeente, Weltevreden.

"Die mynkamp van 1886 het die grootste stad in Suid-Afrika geword, waar wriemelende menigtes elke dag mekaar verdring tussen hoë geboue en op oorvolle strate wat maar nie al die verkeer wil vat nie; maar hoog tussen die kransagtige blokke woonstelle en kantore steek die kerkgebou van Johannesburg nog uit, asof hy wil sê: Die mens – soos gras is hy, maar die Woord van God bly tot in ewigheid!"

Op Vrydag 10 Februarie 1934 het 'n sestiental motors ds. en mev. Coetzee ontmoet op Baragwanath, langs die hoofweg van Potchefstroom. Ná die sing van Psalm 146 vers 1 en warm handdrukke deur die aanwesiges, het die stoet motors ordelik na die pastorie beweeg, waar die nuwe pastoriegesin deur etlike gemeentelede ingewag is en "Dat 's Heren zegen op u daal" toegesing is. Daardie aand het sowat 600 siele die Eendragsaal van hoek tot kant beset. Onder die eregaste, wat saam met die nuwe dominee en sy gade uit die Vrystaat gekom het, was sy bejaarde moeder en sy swaer, ds. Jacob Rabie van Zastron. Hierdie funksie het eintlik 'n dubbele karakter gedra: enersyds was dit 'n verwelkoming vir die nuwe predikant en sy eggenote en andersyds 'n afskeid vir eerw. Roode wat die gemeente met soveel sen tydens die vakature bearbei het.

Behalwe die gebruiklike adresse, het 'n paar toesprake deur die besoekende predikante en ds. Coetzee gevolg. By geleentheid van die plegtige bevestiging Saterdagaand, toe bogenoemde ds. Rabie die rede uitgespreek het, het nie minder nie as sewentien predikante en sendelinge die pas bevestigde voor die kansel die seën van die Here met 'n warme handdruk kom toewens. Onder hulle was die konsulent, ds. S. W. van Niekerk, wat van Ringsweë die bevestiging waargeneem het, ds. D.P. Cillié, oudleraar van Johannesburg wat vir die doel van Harrismith oorgekom het en eerw. T.C. Esterhuizen wat vandag nog namens ons Kerk die kleurlingsending in Johannesburg behartig. As uitgangspunt vir sy intreepreek die Sondagmôre, het ds. Coetzee hierdie woord van die Apostel gekies: Want ek het my voorgeneem om niks onder julle te weet nie, behalwe Jesus Christus, en Hom as gekruisigde (1 Korintiërs 2: 2). ("Die Kerkbode", 7 en 14 Maart 1934.)

Ds. en mev. Coetzee het met hart en siel aan die werk gegaan en binne 'n jaar na hul aankoms was daar, volgens ds. A.P. Smit, "onmiskenbare tekens van 'n geseënde opbloei in die gemeentelike lewe". Die opkomste na die eredienste het so aansienlik verbeter dat daar selfs aan die bou van 'n ekstra galery in die kerk gedink is. Veral Sondagaande was die kerk so vol dat moeilik sitplek vir almal gevind kon word. Uit die ringsverslae van 1935–1936 blyk dan ook dat van al die ringsgemeentes, dié van Johannesburg die eerste plek ingeneem het, wat erediens-kollektes betref, 'n duidelike bewys dat die eredienste deur die gemeentelede druk besoek is en dat die gemeente die kanselboodskappe en veral ook die herderlike besoekwerk hoog waardeer het. Die kerkraadsnotule uit hierdie tyd maak dan ook meermale gewag van "die aangename samewerking tussen die lede van die kerkraad" (Sept. 1937) en van die hoë waardering van die kerkraad van die selfopofferende dienste van ds. en mev. Coetzee.

So byvoorbeeld het die kerkraad op voorstel van broeders P.J. van Gass en H.J. Storm in sy vergadering op 14 September 1937, net na die geslaagde Vyftigjarige Jubelfees van die gemeente, met algemene stemme 'n mosie aangeneem, waarin ds. Coetzee verseker word "dat die kerkraad met genoeë en waardering kennis neem van die groot en heerlike werk wat hier deur hom verrig word en vertrou dat die Heer hom en sy eggenote (sy tweede vrou) krag en genade sal gee om nog lank daarmee voort te gaan tot Sy eer en tot opheffing van ons volksgenote". 'n Jaar later boekstaaf die kerkraad andermaal sy opregte dank teenoor hul toegewyde predikant "vir sy ywer in verband met die reparasies aan die kerk en die ligte (van die kerk)". (Kerkraadsnotule, Augustus 1938.) Laasgenoemde mosie staan in verband met sekere veranderings en verbeterings wat daar in die loop van 1938 aan die kerkgebou gedoen is, en waarvoor ds. Coetzee hom baie beywer het. Behalwe dat die binnekant van die kerk deur die firma Herbert Evans skoongemaak en afgewit is, het die kerkraad ook die tender van die heer F.P. Viljoen aangeneem "vir die verbetering van die kerkligte". 'n Skenking van dr. F.P. Fouche "ter gedagtenis aan wyle mev. Fouche" het die kerkraad in staat gestel om hierdie werk te laat doen. Nou was dit nog die akoestiek van die kerkgebou, wat ten spyte van etlike pogings ter verbetering in die verlede, nog baie te wense oorgelaat het.

Waar die gemeentelike lewe op-bloei, kom dit gewoonlik ook die kerkkas ten goede. So was dit ook hier. Nie alleen is einde ten laaste die gemeenteskuld gedelg nie, maar die jaarlikse ontvangste het in hierdie tyd in meerdere of mindere mate darem altyd die lopende uitgawes oortref. Hierdie verbetering moet natuurlik in die raamwerk van die beter tye gesien word. In die laat-dertiger jare het die na-oorlogse depressie-toestande eindelik begin opklaar en voorspoediger tye het ingetree. Ds. Coetzee was juis die aangewese man om van elke moontlike kans ter verbetering van die geldsake van die gemeente, die regte en die volste gebruik te maak. Pas na die aankoms van ds. Coetzee het dankofferlyste in verband met die jaarlikse dankfees die ou koevertjies vervang. Die maandelikse bydraes word weliswaar nog gevra, maar daar word nou meer as ooit tevore van die jaarlikse dankfeeste werk gemaak.

Behalwe wyksbasaars is in daardie jare groot sentrale gemeentelike basaars georganiseer, wat onder die geesdriftige en besielende leiding van ds. en mev. Coetzee gestaan het. En die gunstige gevolge het nie uitgebly nie. Reeds in Februarie 1935 — 'n jaar ná die bevestiging van ds. Coetzee —maak die finansiële kommissie van die kerkraad die broeders attent op die besliste vooruitgang van die gemeente op finansiële gebied. Dat die gemeenteskuld — vir die vermindering waarvan wyle ds. Cillié hom reeds so baie beywer het — teen hierdie tyd reeds uitgewis was, blyk uit hierdie interessante besluit wat die Susterskring kort tevore geneem het en nou in die kerkraadsvergadering ter tafel gelê word: "Aangesien die Susterskring gestig is in 'n tyd toe die gemeente met 'n swaar skuld belas was en met die doel om die kerkraad geldelik te ondersteun om die skuld af te betaal, en aangesien daar verneem word dat die gemeente nou sonder skuld is, (eie kursivering A.P.S.) en die geldelike steun nou nie meer nodig het nie, besluit die lede teenwoordig dat die Susterskring ophou om te bestaan vanaf hierdie datum en dat die kerkraad in kennis gestel word van die besluit." (Kerkraadsnotule, Mei 1935.) Na aanleiding hiervan boekstaaf die kerkraad sy dank en waardering vir wat die susters „in dae van donkerheid" deur hierdie organisasie vir die vermindering van die kerkskuld gedoen het.

Alhoewel Afrikaans reeds in 1919 deur al vier Sinodes van die Gefedereerde Ned. Geref. Kerke as amptelike kerktaal erken is, en die Transvaalse Sinode in Mei van dieselfde jaar die voorbeeld van die Vrystaatse Sinode gevolg het en die vertaling van die Bybel in Afrikaans goedgekeur het, sou dit nog oor die 14 jaar duur voordat die Bybelvertaling in Afrikaans voltooi en uitgegee sou word. In 1933 was die Afrikaanse Bybel eindelik gereed en op 29 Mei van daardie jaar het die eerste besending van 10 000 eksemplare met die Carnarvon Castle in Kaapstad aangekom. Oral in Suid-Afrika is byeenkomste gereël om die Bybel in Afrikaans te begroet. So byvoorbeeld het daar op uitnodiging van die Transvaalse Onderwysvereniging in Rusoord, Johannesburg, "'n groot aantal lede van hierdie liggaam, predikante en belangstellendes bymekaar gekom om die Afrikaanse Bybel te verwelkom". Op Sondag 27 Augustus van daardie jaar het die Hollandse Kerke in Suid-Afrika toe by wyse van "Bybelfeeste" die Afrikaanse Bybel amptelik in ontvangs geneem. Op hierdie dag is ook 'n groot sentrale Bybelfees in Johannesburg gehou en al was die gemeente Johannesburg toe nog vakant (ná die dood van ds. Cillié en die koms van ds. Coetzee, het die kerkraad tog twee verteenwoordigers uit sy midde benoem om met die feeskommissie in voeling te tree en so saam te werk vir daardie groot en heuglike Bybelfees. Voortaan sou die Woord dan ook van die Braamfonteinse kansel gereeld in lidmate se moedertaal gelees en verkondig word.

'n Teken van gesonde groei tydens die dienstyd van ds. Coetzee, was die oprigting van 'n eie gemeentelike maandblad deur dié leraar. Ds. Martins het wel 30 jaar vroeër die sogenaamde "Witwatersrand Kerk- en Skoolblad" in die lewe geroep. Dit was egter nie 'n gemeentelike blad nie, maar feitlik 'n soort Ringsblad en dit het ook maar 'n baie kortstondige bestaan gehad (1905–1906). In Januarie 1923 het die predikant van Johannesburg-0os (ds. William Nicol) met 'n gedrukte maandbrief ("Irenenuus") begin, wat gou baie gewild in sy gemeente geword het. Dit was waarskynlik met hierdie voorbeeld in gedagte, dat ds. Cillié in 1931 aan die hand gedoen het "dat 'n blaadjie gedruk en elke maand uitgegee word in ons gemeente en dat hy die skrywer daarvan sou wees". (Kerkraadsnotule, Maart 1931.) Om die een of ander rede, waarskynlik weens die daaropvolgende ernstige siekte van die plaaslike leraar, is nooit uitvoering hieraan gegee nie. Maar pas het ds. Coetzee in Johannesburg aangekom, of hy begin aan die saak te roer.

Nog in Desember van daardie jaar (1934) stem die kerkraad in beginsel ten gunste van die uitgee van so 'n maandblad. En toe het ds. Coetzee, met 'n deursettingsvermoë so eie aan hom, die saak aangepak en omstreeks Maart 1935 met die eerste nommer van "Die Fakkel" verskyn onder redakteurskap van die plaaslike predikant en bygestaan deur 'n paar onderwysers(esse) van die Hoërskool Helpmekaar. Volgens die kerkraadsnotule uit hierdie tyd is dit gedruk, eers deur ene J.C. Fick en later deur "Die Vaderland". Hierdie blaadjie het sowat twee en 'n half jaar bestaan. Die laaste nommer het in Augustus 1937 verskyn. Met die oog op die besluit van die Sinode kort tevore om 'n eie maandblad vir die Transvaalse Kerk in die lewe te roep, het die kerkraad besluit om die publikasie van "Die Fakkel" te staak en op sowat 750 eksemplare van die maandblad in te teken. Hierdie kerkblad het vanaf Desember van daardie jaar gereeld onder die naam van "Die Voorligter" (later "Lig") verskyn. (Kerkraadsnotule, Junie 1937.)

Vier jaar ná die invoering van die Afrikaanse Bybel het die gemeente Johannesburg self 'n belangrike mylpaal bereik. Reeds in September van die vorige jaar is die viering van die 50-jarige bestaan van die gemeente deur ouderling J. Joubert ter sprake gebring, waarop die kerkraad dit in beginsel goedgekeur het en die volgende tot lede van die reëlingskommissie benoem: Ds. Coetzee (voorsitter) en broeders J. Joubert, W.P. Jacobs, C.D. Wentzel, J.A. Muller, P.J. van Gass, J.H. Nel en T.A. Hugo. Later is eerw. T.C. Esterhuizen ook bygevoeg. Hierdie kommissie het aan die werk gegaan en aan die begin van Augustus 1937 kon hy by monde van sy bekwame en geesdriftige voorsitter aan die kerkraad rapporteer: "Dat die 50-jarige feesviering van die gemeente op 28 en 29 Augustus sal plaasvind; die hoofdiens sal deur die plaaslike leraar gelei word en eersdaags sal in "Die Kerkbode" 'n uitnodiging verskyn aan alle oudlede van die gemeente om die feesviering by te woon. 'n Kleiner kommissie bestaande uit die voorsitter, eerw. Esterhuizen en mnr. Van Heerden van "Die Vaderland" is aangestel om kort stukkies op te stel omtrent die gemeente wat in pamfletvorm sal verskyn, met 'n portret van die diensdoende kerkraadslede en aan die gemeentelede uitgereik sal word. Kort stukkies sal ook in "Die Vaderland" verskyn om propaganda te maak."

Hierdie gedenkfees is dan ook op gepaste en luisterryke wyse gedurende die laaste week van Augustus gevier. Die verrigtings wat reeds op Woensdagaand 25 Augustus 1937 in die Braamfonteinse kerkgebou met 'n inleidingsdiens deur die plaaslike leraar begin is, het hul hoogtepunt eers die naweek bereik, toe behalwe ds. Coetzee, 'n hele paar besoekende leraars opgetree het. Die pamflet waarna hierbo verwys is, het terselfdertyd die lig gesien onder die titel: "Vyftigjarige Fees van die Braamfonteinse Gemeente". In die kort bestek van 15 bladsye word 'n baie beknopte maar tog interessante oorsig van die geskiedenis van die gemeente gegee. (In "Die Vaderland" van 24 Augustus 1937 is dit ook weergegee by wyse van 'n paar artikels.) Met sy Vyftigjarige jubelfees het die gemeente sowat 2 500 siele getel, waarvan sowat 1 580 lidmate was. In die vyf Sondagskole het 'n veertigtal leerkragte aan 500 kinders onderrig gegee. Die kerkraad het toe uit sowat 33 broeders bestaan.

Ds. A.P. Smit skryf: "Merkwaardig was die groei van hierdie gemeente sedert sy stigting 'n half eeu gelede! Maar verbasend ook die uitbreiding van ons Kerk aan die Rand in hierdie vyftig jaar. In 1887 was Johannesburg, met sy paar honderd lidmate, nog die enigste gemeente van ons Kerk aan die Rand. Vyftig jaar later tel die gemeentes van die Ned. Herv. of Geref. Kerk aan die Rand, van Springs tot Randfontein, nie minder as twee-en-twintig nie en beloop die lidmatetal reeds 62 000! Gedurende die daaropvolgende dekade (1937–1947) sou ons Kerk aan die Rand eers met rasse skrede vooruitgaan."

Ds. Coetzee het pas in die gemeente Johannesburg aangekom, of hy het besef dat 'n hulpprediker in hierdie groot gemeente 'n dringende noodsaaklikheid was. So het die kerkraad in Augustus 1935 die diens van 'n sekere prop. Botha gevra en verkry, maar toe hy alweer in Desember van daardie jaar die gemeente verlaat, moes ds. Coetzee weer alleen die mas opkom. Op die duur kon hy egter nie volhou nie, en in Augustus 1936 het hy die kerkraad weer versoek om 'n hulpprediker aan te stel "aangesien hy voel dat die gemeentelike werk, weens die uitgebreidheid daarvan skade ly", luidens die Kerkraadsnotule, Augustus 1936. Die kerkraad het ingestem en so is prop. Martin Kruger as hulpprediker aangestel. Eers was sy betrekking tydelik, maar teen die einde van 1937 is hy tot vaste hulpprediker beroep en as sodanig georden. Nadat hy die gemeente nagenoeg twee jaar as hulpprediger getrou gedien het, het hy 'n beroep na die nuwe gemeente Westdene ontvang en teen die einde van Junie 1938 van die gemeente afskeid geneem. Hierdie laaste hulpprediker van Johannesburg was daarna predikant van onder meer Graaff-Reinet, Linden en Ontdekkers.

Ná die vertrek van ds. Gert Meij (1939–1940) het die kerkraad die beroep van 'n medeleraar vir 'n onbepaalde tyd uitgestel. Kort daarna tree daar egter nuwe ontwikkelinge in wat die studentebearbeiding van die Transvaalse Kerk op 'n nuwe grondslag geplaas het en regstreeks aanleiding gegee het tot die beroep van 'n medeleraar vir dié gemeente. Die Sinode van April 1940 het besluit om 'n tweede studentepredikant aan te stel, die werkkring onder die Transvaalse studente in twee te verdeel, naamlik Pretoria (met Heidelberg) en Johannesburg (met Potchefstroom) en aan die studenteleraars 'n vaste kerkregtelike status as medeleraars van gemeentes, met werkkring onder die studente, toe te ken. So het dit gekom dat die kerkraad van Johannesburg weer 'n medeleraar, veral met die oog op die studente, beroep het. Eers is in November 1940 die destydse studenteleraar van die Transvaalse Kerk, ds. Ben Marais beroep, maar toe hy 'n soortgelyke beroep as studentepredikant na Pretoria-Oos ontvang en dit aanneem, het die kerkraad van Johannesburg in Januarie 1941 die jong predikant van Vrededorp, ds. Johan Bezuidenhoud, as medeleraar met werkkring onder die studente van Johannesburg en Potchefstroom beroep. Ds. Bezuidenhoud het die beroep aangeneem en is op Saterdag 15 Maart 1941 in die Braamfonteinse kerkgebou deur sy kollega, ds. P.S.Z. Coetzee, bevestig, terwyl ds. G.D. Worst van Potchefstroom die rede uitgespreek het. Ds. Bezuidenhoud het ná twee jaar diens 'n beroep na Steynsburg aangeneem en middel Mei 1943 na sy nuwe werkkring vertrek.

Nadat ds. Coetzee die gemeente oor die elf jaar met besondere toewyding en vlyt gedien het, het hy 'n beroep na sy ou gemeente in die Vrystaat ontvang. Sy liggaamskragte kon op die duur die harde en spannende werk in die stad nie verdra nie en 'n verandering na 'n ligter werkkring het wenslik geword. Toe so 'n roepstem dan ook tot hom kom en dit nogal uit die geliefde Vrystaat, het hy daarin die wil van die Heer herken en besluit om na Edenburg terug te gaan. Op 5 April 1945 is by wyse van 'n gesellige byeenkoms in die Selborne-saal van hom en mev. Coetzee afskeid geneem. Daar is op gevoelvolle en gepaste wyse gewag gemaak van die groot werk wat hy vir ons Kerk en volk in Transvaal en by name aan die Rand gedoen het.

Gedurende die laaste naweek van September 1947 vier die gemeente sy 60-jarige bestaan op luisterryke wyse toe kranse gelê word by die grafte van di. Martins (oorlede 14 September 1938) en Cillié (oorlede 30 Oktober 1935). Die eerste predikantsvrou, mev. Martins, is ook in eie persoon gehuldig. (Sy het destyds in Richmondlaan, Aucklandpark, gewoon en is in Julie 1948 oorlede.) In die jaar van die diamantjubileum het die gemeente 'n sieletal van meer as 4 000 gehad en 'n lidmaattal van sowat 2 830. Daar was drie voltydse predikante en 83 kerkraadslede, van wie 48 diakens was. Die gemeente het drie Sondagskole gehad met 32 onderwysers en sowat 350 leerlinge.

Veral ná die verslapping van apartsheidswetgewing ná 1990 het wit mense vinnig uit die middestad en omliggende woonbuurte verhuis (party van die buurte was trouens al lank "grys gebiede"). Dit het meegebring dat die gemeente se lidmaattal tot slegs 110 in 1994 gedaal het. Johannesburg en Aucklandpark se kerkrade het toe samesprekings gevoer om 'n enkele gemeente te vestig, maar met twee bedieningspunte, naamlik Aucklandpark se kerkgebou by Richmondlaan 71 en dié van die moedergemeente by De Kortestraat 117, Braamfontein. Op Donderdag 1 Junie 1995 smelt die geemeentes saam. Reeds in Augustus 1995 was daar sprake dat Johannesburg-Oos (wie se kerkgebou in Doornfontein as die Irenekerk bekend staan) ook deel van die verenigde gemeente sou word om so een, multikulturele NG gemeente in die middestadgebied tot stand te bring. Dié gemeente, wat op Sondag 1 Junie 1997 ontstaan het, het steeds NG gemeente Johannesburg geheet en toe gestrek van Aucklandpark tot by Braamfontein, Berea en Hillbrow. Die gemeente se sentrum was die kerkkompleks van Aucklandpark, maar dienste is ook gehou in Braamfontein en die Irenekerk.

Die gemeente het 'n volle vier leraars gehad: ds. Johan Krige (studenteleraar in Aucklandpark sedert 8 Januarie 1982, later hoof- uitvoerende beampte van MES,) ds. Christoph Müller (woongebiede) en di. Attie Botha en Piet Smith (middestadbediening). Die drieledige gemeente het nou gestrek van Ellispark in die ooste (waar weinig min tradisionele NG lidmate oorgebly het) tot anderkant die Randse Afrikaanse Universiteit (nou die Universiteit van Johannesburg) in die weste en veral Botha en Smith het baie gedoen vir nie-lidmate in die middestad.

Toe Melville voelers uitsteek na Aucklandpark se inwoners met die oog op samewerking (Melville se lidmaattal het in 1994 al tot slegs 340 gedaal), was hulle blykbaar nie bereid om met die Braamfontein/Irenekerk-gedeelte saam te werk nie. Die samestellende dele van die Johannesburg-gemeente skei omstreeks 2001 toe Aucklandpark die kerkgeboue in Kingsway aan 'n ontwikkelaar verkoop vir die oprigting van 'n vulstasie en daardie deel van die gemeente, saam met die studente, met Mellville se NG gemeente saamsmelt om die Mellville Kruisgemeente te vorm wat aanbid in Mellville se kerk by Vierde Laan 51.

Deur die jare het heelwat boeke en ander publikasies verskyn om mylpale in die gemeente se geskiedenis te gedenk. Die eerste hiervan was reeds met die 20-jarige bestaan in 1907 met die verskyning van "Ned. Herv. of Geref. Gemeente Johannesburg, Twintig Jarigfeest, 14 Aug. 1887 – 14 Aug. 1907. Eene beknopte geschiedenis van deze Gemeente onder Gods trouwe leiding gedurende den tijd van 20 jaren.' Dié blaadjie het net 12 bladsye (van twee kolomme elk) beslaan en word in die kerklike argief in Pretoria bewaar. Dit was veral ter viering van die feit dat die gemeente weer sy voete gevind het na die Anglo-Boereoorlog. Dertig jaar later verskyn nog 'n bondige opsomming met die titel: "Brosjure ter herdenking van die 50-jarige bestaan van die Ned. Herv. of Geref. Gemeente Braamfontein". Dit beslaan 15 bladsye, eweneens met twee kolomme elk. Veel omvangryker is die 508 bladsye lange "Ons kerk in die Goudstad (1887–1947)" van ds. A.P. Smit wat die kerkrade van Johannesburg, Fordsburg, Johannesburg-Oos en Jeppestown in 1948 die lig laat sien ter viering van die 60-jarige bestaan van die kerkverband in Johannesburg. Laastens gee die feeskomitee onder leiding van ds. Bezuidenhout in 1962 'n feesbrosjure van 31 bladsye uit om die 75-jarige bestaan van die gemeente te gedenk.

Die kerkgebou was geleë by De Kortestraat 117 in Braamfontein, langs die Hoëveldse Sinode se ou sentrum.






</doc>
<doc id="51544" url="https://af.wikipedia.org/wiki?curid=51544" title="Lys van Suid-Afrikaanse musiekgroepe">
Lys van Suid-Afrikaanse musiekgroepe

Hier volg 'n alfabetiese lys van Suid-Afrikaanse musiekgroepe.















Oudag Boereorkes











</doc>
<doc id="51545" url="https://af.wikipedia.org/wiki?curid=51545" title="Karlien van Jaarsveld">
Karlien van Jaarsveld

Karlien van Jaarsveld (21 Desember 1985, Paarl) is 'n Afrikaanse sangeres. Haar debuutalbum, "As die Gordyn Val", is in 2010 uitgereik. Sy was vroeër lid van die rockgroep Revolusie, maar het teen die einde van 2008 daaruit bedank.

Karlien van Jaarsveld is die oudste van drie kinders. Haar broer, Bobby van Jaarsveld, is ook 'n sanger.

Sy het in 2005 saam met Bobby van Jaarsveld begin optree as sy kitaarspeler en agtergrondsangeres. Sy het ook 'n duet saam met Bobby gesing op sy eerste album. Karlien het omstreeks 2006 besluit om haar eie koers in te slaan en het toe 'n rockgroep gestig, Revolusie. Sy was die stigter en hoofsangeres van dié groep. Rockmusiek was altyd in haar bloed en sy het die twee jaar saam met Revolusie beskou as 'n uitstekende leerskool.

Karlien het egter in Oktober 2008 besluit om 'n sololoopbaan te volg en het Revolusie verlaat.

Johan Vorster Songs het Karlien as kunstenaar ingeneem. Karlien se album “Jakkals Trou Met Wolf Se Vrou” is uitgereik. Twee video's is ook geskiet van “Beter as Liefde” en “Jakkals Trou met Wolf se Vrou”. Die album se verkope het platinumstatus bereik.

Karlien het verskyn in die Afrikaanse fliek Platteland saam met Steve Hofmeyr, Bok van Blerk, Jay en Lianie May. Sy speel die rol van 'n parmantige matriekdogter.

Karlien was getroud met die voormalige Springbok en Blou Bul Derick Hougaard. Sy het einde 2013 die lewe geskenk aan tweelingseuns. Die liedjie "Daniël en Eliah" op haar album, My Hartjie, is aan hulle opgedra. Sy is weer getroud met Joe Breytenbach, 'n voormalige rugbyspeler.
Hul eersteling,'n dogter genaamd Elah, is op 7 Oktober 2017 gebore.

Karlien is in 2011 vir drie Huisgenoot Tempotoekennings benoem:
waarvan sy beste nuweling gewen het.

Karlien is benoem in die Ghoema-toekenning vir die volgende kategorieë:







</doc>
<doc id="51549" url="https://af.wikipedia.org/wiki?curid=51549" title="Revolusie (musiekgroep)">
Revolusie (musiekgroep)

Revolusie is 'n Afrikaanse rockgroep wat in 2006 deur Karlien van Jaarsveld (hoofsanger) gestig is, maar sy bedank in 2008 uit die groep. Die ander groeplede is Claud Samuel (hoof kitaarspeler), Rod Amsterdam (tromme) en Pieter de Jager (bas).





</doc>
<doc id="51587" url="https://af.wikipedia.org/wiki?curid=51587" title="Quang Binh">
Quang Binh

Quang Binh, Viëtnamees: "Quảng Bình", is 'n Viëtnamese provinsie. Quang Binh het sowat 858 000 inwoners (2008) en 'n oppervlakte van 8 066 km². Die hoofstad is Dong Hoi.


</doc>
<doc id="51589" url="https://af.wikipedia.org/wiki?curid=51589" title="Julian Assange">
Julian Assange

Julian Paul Assange (gebore 3 Julie 1971 in Townsville, Queensland) is 'n Australiese joernalis, publisis, Internet-aktivis en voormalig rekenaarprogrammeerder. Hy is die hoofredakteur en woordvoerder van die Internetorganisie WikiLeaks.

Assange het opspraak gemaak nadat WikiLeaks einde 2010 geheime diplomatieke dokumente van die Verenigde State van Amerika op die Internet gepubliseer het, en omdat hy beskuldig word van aanranding op twee Sweedse vroue. Vanweë die laaste is hy op 7 Desember 2010 in Engeland vasgetrek.


</doc>
<doc id="51600" url="https://af.wikipedia.org/wiki?curid=51600" title="Beauvechain">
Beauvechain

Beauvechain (Wallonies: "Bôvetchén", Nederlands: "Bevekom") is 'n Belgiese dorp en munisipaliteit in die Walloniese provinsie Waals-Brabant. Die munisipale gebied het sowat 7 000 inwoners (2011) en 'n oppervlakte van 31 km².

Beauvechain lê teen die grens met die provinsie Vlaams-Brabant. In die noordweste grens die munisipaliteit aan die Meerdaalbos. In die suide van die munisipaliteit lê 'n militêre vliegveld (Engelse naam "Beauvechain Air Base").

Plekke in die munisipale gebied van Beauvechain:
Beauvechain (dorp), Hamme-Mille, L'Écluse (Sluizen), La Bruyère, Nodebais en Tourinnes-la-Grosse (Deurne).



</doc>
<doc id="51601" url="https://af.wikipedia.org/wiki?curid=51601" title="NG gemeente Jeppestown">
NG gemeente Jeppestown

Die NG gemeente Jeppestown was 'n gemeente van die Nederduitse Gereformeerde Kerk in die ooste van Johannesburg wat op Donderdag 8 Julie 1897, dieselfde dag as NG gemeente Johannesburg-Oos, van die moedergemeente afgestig het. Dit was deels (saam met Johannesburg-Oos) die moedergemeente van die Turffontein (1906), waaruit al die gemeentes in die suide van die stad mettertyd regstreeks of onregstreeks ontstaan het en die moedergemeente van al drie die gemeentes in die ooste van Johannesburg, naamlik Malvern, Bezuidenhoutsvallei en Belgravia. Jeppestown het op 1 November 1992 met Malvern saamgesmelt om die gemeente Kensington te vorm.

Vanweë die uitgestrektheid van die NG gemeente Johannesburg en verdeeldheid in die moedergemeente, moes die ringskommissie van Heidelberg daartoe oorgaan om op dieselfde dag in 1897 twee dogtergemeentes in die oostelike deel van die bestaande gemeente af te stig. In die weste van die ontluikende stad, waar meer Afrikaanssprekendes hulle gaan vestig het, is reeds in 1892 (Langlaagte) en 1896 (Fordsburg) gemeentes afgestig. Met die stigting van Jeppestown in die moedergemeente se ou kerkgebou op Von Brandisplein, is ds. Abraham Kriel, leraar van Langlaagte en later vader van die weeshuis wat uiteindelik sy naam sou dra, as konsulent aangewys. Die grense van die gemeente het ooswaarts van die middestad af gestrek, van Endstraat (sewe straatblokke wes van die huidige Ellispark) tot aan die destydse grense van die gemeentes Heidelberg en Boksburg.

Die heel eerste gemeentebiduur is gehou op Maandag 12 Julie 1897 in die skoolgebou van mnr. Fourie in Jeppestown onder leiding van ds. Abraham Kriel van NG gemeente Langlaagte. Hy deel die gemeente mee dat die gemeente behoorlik gestig is op 8 Julie 1897 en dat op 'n gemeentevergadering op 9 Julie 1897 in die kerkgebou op Von Brandisplein gehou die volgende broers tot die kerkraad van die nuwe gemeente verkies is, naamlik tot ouderlinge die broers J. Adendorff, dr. Weich, A. van Heerden en F. Wolhuter, en tot diakens die broers P.R. Retief, J.N. Theron, Wm. Fourie, P.J. Zoutendyk, P. Mentz, J.S. Bam, P.W.J. de Klerk en G.J. Malherbe. Die kerkraadslede is op Sondag 11 Julie 1897 in die kerkgebou op Von Brandisplein deur ds. Kriel in hulle onderskeie ampte bevestig, behalwe broer Adendorff wat weens swak gesondheid eers by geleentheid van die geskiedkundige biduur bevestig kon word as ouderling. Fourie, die onderwyser in wie se skoolgeboutjie die eerste dienste en kerkraadsvergaderings plaasgevind het, het teen die tyd dat die gemeente sy vyftigjarige bestaan gevier het, nog gelewe, hoewel hy toe reeds hoogbejaard was.

Een van die eerste sake waaraan die kerkraad sy aandag moes gee, was om 'n geskikte lokaal vir die hou van dienste en bidure te vind. Die skoolgeboutjie van broer Fourie, waarin reeds sedert 1895 buitedienste gehou is, het intussen veels te beknop vir dié doel geword. Op sy eerste vergadering benoem die kerkraad dan ook 'n kommissie om na 'n geskikte kerkplaas om te sien en die terme en voorwaardes uit te vind waarteen dit gehuur kan word. Gedurende die eerste maande het die kerkraad maar meesal in die huis van ouderling Adendorff vergader, maar soms ook in die skoolgeboutjie. By afwesigheid van die konsulent is die voorsitterstoel meestal ingeneem deur broer Adendorff omdat hy die oudste kerkraadslid was.

Heel gou kon die kommissie verslag doen dat hulle die Jeppestown Hall vir ses maande vanaf 1 Augustus 1897 teen £8 per maand gehuur het, met toesegging van nog ses maande teen £7 per maand. Die kerkraad keur dit goed en vra die "Hall Commissie" voorts om vir "harmonium en bespeling" te sorg. Die gemeente was verlig dat hulle voortaan die veel ruimer saal in McIntyre-straat kon gebruik. Die saal was egter ook nie in alle opsigte geskik nie, want daar is dikwels selfs tot in die vroeë oggendure van die Sondag gedans en dan moes dit inderhaas die oggend voor die diens gereed gemaak word vir die diens. Daarom is spoedig pogings in die werk gestel om 'n doelmatige saal daar te stel.

Die gemeente se eerste paar beroepe vir 'n leraar het misluk en so moes die gemeente 'n hele paar maande sonder 'n eie predikant klaarkom. Die kerkraad moes lelik bontstaan om 'n "voorganger" vir die dienste te bekom. Na heelwat rondval kon hulle uiteindelik die volgende reëlings tref: Ds. Kriel sou sy hulpprediker, prop. Daniël Theron (later die predikant van NG gemeente Fordsburg en algemene sendingsekretaris van die Transvaalse Kerk) vir die duur van die vakature afstaan vir die eerste en die derde Sondag van die maand. Vir dienste te Caseys, die gemeente se tweede bedieningspunt, sou eerw. Maclean genader word, terwyl die broers ouderlinge origens self sou instaan. Toe die sending-kandidaat F.N. van Niekerk met vakansie in Jeppestown uitslaan, het die kerkraad hom oorreed om vir die duur van die vakature die gemeente te bearbei. Hulle sou steeds van prop. Theron se diens gebruik maak op die eerste en derde Sondag van die maand, sodat eerw. Van Niekerk op daardie Sondae die dienste te Caseys kon waarneem. Maar toe Van Niekerk na drie maande van troue diens die jong gemeente teen die middel van November 1897 verlaat en ook die tweede beroep (op ds. J.D. Kestell van NG gemeente Harrismith) misluk, was die kerkraad weereens in die verleentheid. Hulle klop eers by prof. Marais van die Kweekskool op Stellenbosch aan vir 'n proponent, maar toe die hoogleraar niemand kon vind nie, is weer die toevlug tot ds. Martins van Johannesburg geneem. Ds. Martins en sy kerkraad was bereid om hul hulpprediker, prop. G.J. Rudolph, aan Jeppestown af te staan om gereeld die dienste in die "Hall" waar te neem asook die gewone herderlike werk in die gemeente te doen op voorwaarde dat die kerkraad 'n deel (£10) van sy maandelikse salaris sou betaal. Jeppestown aanvaar die aanbod en so het dit gekom dat prop. Rudolph die gemeente bedien het tot met die aankoms van sy eerste predikant, ds. Paul Nel, wat later moderator van die Transvaalse Kerk sou word, teen die einde van Februarie 1898.

Die derde beroep wat op 22 Desember 1897 uitgebring is op ds. Paul Nel van Makwassie het geslaag en so kon Jeppestown uiteindelik sy eie herder en leraar verwelkom. Vir die gemeente wat toe reeds sewe maande sonder predikant moes aansukkel, was die laaste week van Februarie 1898 'n tyd van jubelende vreugde. Hoewel ds. Nel en sy gesin reeds op 17 Februarie aangekom het, het sy plegtige bevestiging eers 'n week later op Donderdag 24 Februarie 1898 plaasgevind.

Op daardie aand was die Presbiteriaanse kerkgebou van eerw. Douglas stampvol. Agt predikante was onder die skare van gemeentelede en belangstellendes. Ds. Abraham Kriel het die diens gelei en ook die bevestiging waargeneem. Die bevestigingsrede is deur die bekende ds. H.S. Bosman van Pretoria uitgespreek na aanleiding van Rom. 12:6-8. Onmiddellik ná hierdie plegtigheid het ds. Nel die kansel bestyg en sy intreerede gelewer. Sy teks was die antwoord van Petrus aan die kreupel gebore man by die tempelpoort: "Silwer en goud het ek nie; maar wat ek het, dit gee ek vir jou: In die Naam van Jesus Christus, die Nasaréner, staan op en wandel (Hand. 3:6). Ds. Nel doen 'n beroep op die kerkraad en gemeente om hom deur die daad sowel as voorbidding te steun. Hy sluit af met die woorde: "Te veroordelen is duivelisch, te criticeeren is menschelijk; te onderteunen goddelijk." ('n Beskrywing van die plegtigheid het verskyn in "De Vereeniging", orgaan van die Transvaalse Kerk.) 'n Week later is ds. en mev. Nel op 'n groot ontvangsgesellingheid deur die gemeente onthaal en by hierdie geleentheid is daar ook van die konsulent, ds. Abraham Kriel, afskeid geneem. Ds. Nel was nog betreklik jonk, want hy het so pas sy dertigste verjaardag herdenk.

'n Kerk of selfs net 'n eie saal het dringend noodsaaklik geword, want al hoe meer gemeentelede het hul gemoedsbesware gelug teen verdere aanbidding in 'n openbare saal waarin van tyd tot tyd gedans is. Enkeles het selfs botweg geweier om dienste in die Jeppestown Hall by te woon. Ds. Nel was skaars twee maande in die gemeente of hy en die kerkraad pak die bou van 'n saal met alle mag aan. Reeds in April 1898 besluit die kerkraad ten gunste van die beginsel om 'n saal vir kerklike doeleindes en 'n pastorie te bou. 'n Kommissie kry die taak om 'n geskikte perseel te vind en die nodige geld te probeer bymekaar maak. Reeds teen die middel van Mei kan die kerkraad weer oor die saak vergader toe die kommissie aanbeveel om vier standplase van ene mnr. Noble aan te koop en stappe te doen ten einde die twee aangrensende standplase ook in die hande te kry. Die kerkraad aanvaar die aanbeveling en besluit om tenders vir die saal en pastorie te vra. Hulle stel mnr. G. Flemming as argitek aan. Die boukommissie, wat op dieselfde vergadering benoem word, kry opdrag om 'n kerksaal met sitplek vir 400 tot 500 mense te laat bou en begroot £3 000 vir die saal sowel as die pastorie.

Kort daarna koop die kerkraad die vier standplase van mnr. Noble aan vir £850, waarvan die koopsom kontant betaal is. Die "Troyeville Sindikaat" het in hierdie tyd twee standplase aan die kerkraad geskenk, met die gevolg dat die kerkraad afsien van die aankoop van die twee standplase aangrensende dié van Noble en besluit om die kerksaal op daardie grond te bou. Die pastorie en die toekomstige nuwe kerk sou wel op die standplase van Noble gebou word. Later is ook hiervan afgesien en besluit om die pastorie op die stanplase aangrensende Commissionerstraat te plaas.

Heel gou spring die gemeente aan die werk met die bou van sy eerste kerkgebou waarvan staatsekretaris F.W. Reitz (voormalige president van die Oranje-Vrystaat, die hoeksteen op 8 Oktober 1898 lê. Dié gebou sou later dien as kerk vir die Gereformeerde kerk Johannesburg-Oos.

Op 5 Mei 1906 lê genl. Koos de la Rey die hoeksteen van die karaktervolle, nuwe kerkgebou op die hoek van Corrie en Op-de-Bergenstraat, Fairview, wat die amptelike webwerf van Johannesburg se stadsraad beskryf as "een van die stad se mooiste kerke". Die gemeente die het gebou amptelik op 26 Januarie 1907 ingewy. Die kerkgebou is op 9 Maart 1973 tot Nasionale Gedenkwaardigheid verklaar en die ou kerk waarskynlik op 5 November 1976.

Die argitek en bouaannemer was Hermann Kallenbach en sy vennoot, A.M. Reynolds. Kallenbach het NG kerke oral in Suid-Afrika ontwerp, onder meer op Laingsburg, Barkly-Oos, Hanover en Riversdal. Ander geboue wat hy ontwerp het, sluit die Joodse sinagoge in Benoni en die Lewis & Marks-gebou (1937) in Johannesburg se middestad in.

Kallenbach het Jeppestown se kerkgebou in die vorm van 'n Griekse kruis (waarvan al vier arms ewe lank is) ontwerp, deels om op die vierkantige erf te pas en deels in reaksie op die heersende mode destyds om Rooms-Katolieke kerke in die vorm van 'n Romeinse kruis (twee lang arms en twee kortes) te ontwerp. Die gebou het 'n hoë toring waarin die oorspronklike klok steeds hang. Die gemeente het drie klokke uit Skotland bestel, maar toe hulle destyds in Jeppestown aankom, was daar net plek vir een in die toring omdat dit te smal was.

Die gebou spog met versonke vensters met witgepleisterde rame en randversierings, maar eenvoudige ongepleisterde baksteenmure. Die ingang bestaan uit twee swaar houtdeure in 'n boograam waarop die Hollandse inskripsie "Gaat in tot Zijn poorten met lof" (Ps. 100:4) aangebring is. Binne-in die kerk staan die oorspronklike orrel, wat eweneens uit Skotland bestel is, vandag nog agter die preekstoel onder 'n groot, ronde venster bestaande uit vier vyf-kantige klawers. Die dakbalke vestig die aandag op die staalplafonne. Die kerk het twee galerye en die houtvloere is onbedek. Die oorspronklike houtplaat met die wykindelings daarop en die oorspronklike doopvont van rooikoper en silwer is vandag nog in die kerk te sien. Die gebou bied sitplek aan net sowat 300 kerkgangers.

Die kerkgebou is op 5 Mei 1946 heringewy nadat dit deeglik opgeknap is. In 1997 het huidige en oudlidmate van Kensington, oudleraars belangstellende die honderdjarige ontstaan van die gemeente in die Fairview-kerkgebou gedenk met 'n spesiale erediens en ete in die kerksaal. Ná die samesmelting van Jeppestown en Malvern het die kerkgebou in laasgenoemde se besit gebly, maar nadat dit ’n tyd lank aan Faith and Victory in Jesus Christ Ministries verhuur is, het dié kerkgenootskap dit in 2016 gekoop. Die orrel is voor die verkoop na die Anlikaanse kerk All Saints in Homevale, Kimberley, verskuif.

Die Laerskool Malvern, wat op 3 Desember 1991 gesluit het, het sy ontstaan te danke aan die ywer van ds. Louis Johannes Fourie (12 Oktober 1882 – 23 Januarie 1941), predikant van die Jeppestown van 1913 tot 1921. Die onderwys van die Afrikaanssprekende kind deur medium van sy eie moedertaal was ’n saak waaroor die jong predikant sterk gevoel het. Saam met die predikant van die NG gemeente Johannesburg-Oos, ds. William Nicol, het hy hom aan die voorpunt gestel van die stryd vir die verkryging van Afrikaansmediumskole aan die Rand in die vroeë 1920's. 

Ds. Fourie se dienstyd in Jeppestown saamgeval saam met die bloeityd van die Tweede Afrikaanse Taalbeweging. Sedert die verskyning van "Die Brandwag" in Mei 1910 is doelbewuste pogings aangewend om meer belangstelling vir die volkstaal, Afrikaans, op te wek en veral om vir hierdie sogenoemde "kombuistaal" die status van amptelike taal te verkry. Dit was 'n opdraande stryd om deur die harde kors van verset, veral in kerklike kringe, te breek. Maar vandat die Kaaplandse Provinsiale Raad in April 1914 Afrikaans as een van die voertale op skool erken het, het die een oorwinning ná die ander gevolg: in 1916 die erkenning van Afrikaans deur die NG Kerk, in 1918 dié deur die staat, en in 1925 kon die finale en volledige erkenning van Afrikaans deur die staat. 

Ds. Fourie het hom reeds kort na sy aankoms in Jeppestown met die doelstellings van hierdie Afrikaanse Taalbeweging vereenselwig. Hy het veral baie sterk vir die invoer van Afrikaans in die skool gevoel, en toe Afrikaans as sodanig in 1916 erken word, het hy hom doelbewus vir die stigting van 'n Afrikaansmediumskool in sy gemeente begin beywer. Dit het nie te lank geduur nie of hy het etlike kerkraadslede (onder wie G.J. Malherbe, B.C. Bezuidenhoud en W. Jooste) tot die saak van Afrikaans "bekeer". (Om taktiese redes is wel nog in die kerkraadsnotule van "Hollands" gepraat, maar vanaf 1920 baie duidelik van "Afrikaans".) 

Veral nadat die Kerk in 1916 Afrikaans naas Hollands erken het, het die broeders die saak met vrymoedigheid in die kerkraadsvergaderings begin bespreek. In die notule van Januarie 1917 is byvoorbeeld opgeteken: "Na die lees van die (godsdiens-) verslag, word breedvoerig gepraat oor ons taal, en wel oor die hooghartige wyse waarop neergesien word op alles wat Hollands of Afrikaans is. Broeder Jooste spreek oor die Hollands in die Troyeville-skool. Op ander Engelsmediumskole is dit nie veel beter gesteld nie, waarskynlik nog slegter." By hierdie geleentheid het ds. Fourie die wenslikheid van die stigting van 'n Afrikaansmediumskool geopper: "Die Voorsitter spreek oor die wenslikheid van hier 'n hoërskool te hê, met Hollands as voertaal; hy het reeds aan die hoofde van skole op die Oos-, Wes- en Sentraal-Rand geskrywe." Op voorstel van br. G J. Malherbe het die kerkraad besluit om 'n kommissie uit sy midde aan te stel om hierdie saak te propageer. Benewens br. Malherbe, sou broeders B. C. Bezuidenhoud en Jooste saam met ds. Fourie in hierdie kommissie dien. 

Uit die verslag wat ds. Fourie 'n paar maande later namens hierdie kommissie in die kerkraadsvergadering voorgelê het, het dit geblyk hy en br. Malherbe het reeds 'n onderhoud oor hierdie saak met die direkteur van onderwys gehad. Die kommissie het toe aan die hand gegee om deur middel van petisies te werk en die ouers van skoolgaande kinders wakker te skud. Te "Jeppe Extension" was byvoorbeeld baie Hollandssprekende ouers wat 'n „laere Hollandsmedium-skool" wou hê. Voorts het die kommissie gerapporteer stappe word teen 'n sekere skoolhoof in die vooruitsig gestel, indien hy sou voortgaan met sy beleid om "die Hollandse punte nie by die Engelse te voeg vir die klasposisie nie". 

Die kerkraad het blykbaar ingestem met die wenk van die kommissie om vir hierdie saak onder die ouers te petisioneer, want hierna het ds. Fourie persoonlik met 'n petisie rondgegaan. "Hy het self al die moontlike huisgesinne besoek om kinders vir die skool te werf," het sy weduwee omstreeks 1947 onthou. Teen November 1917 kon hy aan sy kerkraad bekendmaak dat hy reeds die "name van honderd kinders op die lyste vir die Hollandsmediumskool het en dat hy die lyste so spoedig moontlik by die skoolraad sal indien". 

Toe die getal name op die petisies in Maart van die volgende jaar op 150 staan, het die kerkraad aan bogenoemde kommissie opdrag gegee "om dadelik in hierdie saak handelend op te tree". Ná 'n harde stryd het ds. Fourie en sy kommissie eindelik daarin geslaag om hierdie Afrikaansmediumskool te verkry. Vir ds. Fourie persoonlik, hy wat hom vroeg en laat vir hierdie saak beywer het, moes dit 'n blye dag gewees het toe die Malvern-Afrikaansmedium-skool omstreeks Julie 1920 in die plaaslike kerksaal geopen kon word. Reeds op 8 Maart 1921 het Jeppestown se kerkraad aan ds. Fourie demissie verleen nadat hy ’n beroep na Middelburg, Kaap, aangeneem het.

Ná ds. Nel se vertrek in 1907 word ds. J.F. Botha, later van Tarkastad, Wellington en Molteno, in 1908 in die gemeente bevestig. Hy bly sowat vier jaar hier, tot hy die gemeente onder uiters tragiese omstandighede verlaat om na die NG gemeente Tarkastad in die Oos-Kaapse Middelland te vertrek. Hy het naamlik in 1912 'n beroep na Tarkastad ontvang en dit in Junie daardie jaar aangeneem. Pas het hy die beroep aanvaar, of die doodsengel besoek die pastorie hier in Jeppestown en neem die pastoriemoeder teen die einde van Junie 1912 weg. Kort daarna, op 4 Julie, het dié kort beriggie in die amptelike kerkblad, die "Kerkbode", verskyn: "Van hier (Jeppestown) is Saterdag per telegram berig ontvang dat die eggenote van ds. J.F. Botha, wat reeds jare lank lydende was, in die hospitaal oorlede is." Al verwysing na haar begrafnis in die kerkraadsnotule is dié kort aantekening op 1 Julie 1912: "Die kerkraad besluit om die 'cabs' by die begrafnis van die oorlede eggenote van ons leraar uit die kerkkas te betaal."

Onder dié omstandighede was ds. Botha se vertrek uit die Goudstad dubbel swaar en treurig, vir die gemeente sowel as vir hom. Met die dood en begrafnis van die pastoriemoeder nog so vars in die geheue van die gemeente en die wond nog so rou in die leraar se hart, is daar geen afskeidsgesellighede of -geleenthede gereël nie. Die hele afskeid het in stilte geskied. Reeds op 1 Julie, 'n paar dae ná mev. Botha se begrafnis, het die konsulent, ds. H.A. Lamprecht van die Johannesburg-Oos, oorgekom en op 'n spesiale kerkraadsvergadering eervolle ontslag aan ds. Botha gegee. Onder dié hartseer omstandighede het ds. Botha, vergesel van sy kinders, van wie die meeste nog heel klein was, die ou pastorie en gemeente van Jeppestown gegroet en na Tarkastad vertrek, waar hulle vier sou woon.

Ds. Louis Fourie, wat bly tot 1921, was ds. Botha se opvolger, wat opgevolg is deur ds. P.A. Roux in dieselfde jaar wat ds. Fourie vertrek. Daar was dus net vier predikante in die eerste 40 jaar. In die volgende 40 jaar van sy bestaan is die gemeente deur meer as 12 leraars bedien, waarvan die meeste slegs enkele jare lank vertoef het. Van 1937 tot omstreeks 1960 het die gemeente 'n dubbele predikantspos gehad.

In 1952 berig "Ons gemeentelike feesalbum" oor die gemeente se sosiaal-ekonomiese omstandighede: "Dwarsdeur sy geskiedenis het dit op finansiële gebied met die gemeente maar nie maklik gegaan nie. Die stadswaartse trek, veral van die minder gegoedes van die platteland, het steeds die getalsterkte aangevul en vandag die vroegste jare is van die sg. 'sendingdames' van die Kaaplandse Vrouesendingbond gebruik gemaak om geestelike en opheffingswerk onder minder bevoorregtes te doen. In die latere jare bied Jeppestown die arbeidsveld vir twee gereelde maatskaplike werksters, asook een of twee geestelike werksters in die vele fabrieke." Die gemeente self beaam dit. So lui die godsdiensverslag vir 1953-'54 byvoorbeeld: "Ons meen dat ons proporsioneel meer hulpbehoewendes en veragterdes het as enige ander gemeente . . . By die Morris Freeman behuising-skema word van die aller-swakste gesinne deur die stadsraad in ons gemeente ingevoer. Sodra hulle toestand verbeter, word hulle na Suid-Heuwels of elders oorgeplaas."

Morele agteruitgang bly ook nie uit nie. In 1961 spreek twee predikante, eers ds. G.A. Cruywagen van die buurgemeente Malvern en toe ds. S.P. du Plessis van Jeppestown, hulle skerp uit oor die toename in sedelike verval onder Johannesburgse Afrikaners. In 'n opspraakwekkende preek beweer Cruywagen dat sowat 3 000 blankes en veel meer gekleurdes prostitute was. Du Plessis bevestig sy gevolgtrekkings in 'n onderhoud met "Die Vaderland" en noem 'n hele aantal gevalle van Afrikaanse dogters en vroue wat in ontug verval het. Die berig in die uitgawe van 21 November 1961 onder die opskrif "Nog 'n predikant onthul stadseuwels" lui onder meer: "In die jare dat hy leraar aan die Rand was, het hy 'n volk gevind wat besig is om sedelik te verval, wat ontrou is in die huwelik, wat hom skuldig maak aan dronkenskap en kinderverwaarlosing en wat kerkloos geword het.

Die gemeente bereik 'n hoogtepunt wat die lidmaattal betref in die jare veertig. Volgens "Beeld" was daar toe meer as 2 000 lidmate en meer as 2 000 kinders in die Sondagskool. Marius Basson, destyds diaken in Kensington, wat 'n gemeentemuseum in die kerkgebou ingerig het en elkeen van die portale aan een van die samestellende dele van Kensington-gemeente afgestaan het, het aan die dagblad gesê: "Vir die jaarlikse Sondagskoolfoto moes die kinders en onderwysers na Ellispark stap om genoeg plek te hê." Die gemeente het ook destyds 'n goeie koor, verskeie jeugverenigings en die Jeppestownse Strewersvereniging gehad, wat reeds in 1898 gestig is.

Met die geleidelike verval van die gemeente se onmiddellike omgewing en die gedurige verhuising van Afrikaanssprekendes na woonbuurte verder weg van die sentrale gedeeltes van die Rand, het Jeppestown en al drie haar dogtergemeentes begin kwyn. In 1973 het die moedergemeente nog 536 belydende lidmate gehad, maar teen 1979 het dit gedaal tot 365. In 1980 is Bezuidenhoutsvallei (wat 442 lidmate in 1973 gehad het en 317 in 1979) by Jeppestown ingelyf, maar in 1985 was laasgenoemde se lidmaattal net 383 en in 1990 'n skamele 251. In daardie jaar was daar 346 belydende lidmate in Malvern, waarby Belgravia in 1980 ingelyf is. Teen die einde kon Jeppestown nie meer 'n voltydse leraar bekostig nie, maar het prop. Terblanche Jordaan, wat getroud was met die aktrise Brümilda van Rensburg, as tentmaker aangestel. In 1992 smelt Jeppestown en Malvern saam as Kensington, wat in 1994 303 belydende gehad het, net sowat die helfte van die gesamentlike lidmaattal vier jaar vantevore. Jordaan is as leraar van die nuwe gemeente beroep, maar die sinode keur die beroep af omdat hy nog nie sy diensplig voltooi het nie. Kensington gebruik die ou Malvern-kerkterrein in Kingstraat en verhuur die ou Jeppestown-kerkgebou uit aan 'n ander kerkverband.

Die kerkgebou is geleë by Corriestraat 76 in Fairview.





</doc>
<doc id="51604" url="https://af.wikipedia.org/wiki?curid=51604" title="Brusselse Hoofstedelike Gewes">
Brusselse Hoofstedelike Gewes

Die Brusselse Hoofstedelike Gewes of die "Gewes Brussel-Hoofstad" (Nederlands: "Brussels Hoofdstedelijk Gewest", Frans: "Région de Bruxelles-Capitale", Duits: "Region Brüssel-Hauptstadt") is een van die drie Belgiese geweste. Die gewes het 'n bevolking van sowat 1 208 542 (soos op 1 Januarie 2019)
en 'n oppervlakte van 161 km². Die hoofstad is Brussel. Die amptelike tale is Frans en Nederlands. Die gewes het nie provinsies nie en word omgewe deur die provinsie Vlaams-Brabant van die Vlaamse Gewes.

In die suidooste van die Brusselse Hoofstedelike Gewes lê die Zoniënwoud (Frans: Forêt de Soignes), 'n uitgestrekte en oue bos.

Die Brusselse Parlement fungeer as die wetgewende liggaam van die Hoofstedelike Gewes. Ten opsigte van bevoegdhede wat onder die Gewes se bevoegdhede val, berei afgevaardigdes wette voor, en debatteer en stem daaroor. Die Brusselse parlement keur die gewestelike begroting goed en oefen die beheer oor die regering van die Hoofstedelike Gewes uit. So kan 'n mosie van wantroue teen ministers en staatssekretarisse ingestel word.

Die parlement het 89 lede wat in 'n algemene verkiesing vir 'n ampstermyn van vyf jaar deur alle Belgiese volwassenes gekies word wat in een van die miunisipaliteite van die Brusselse Hoofstedelike Gewes woonagtig is. Die afgevaardigdes is volgens taal in twee groepe verdeel en word volgens proporsionele kandidatelyste verkies: 72 afgevaardigdes deur Franssprekende en 17 deur Nederlandssprekende kiesers.

Die lede van die regering word net soos die staatssekretarisse deur die parlement verkies. Hulle moet self afgevaardigdes wees en word ná hul verkiesing deur hul opvolgers op die kandidatelys as afgevaardigdes vervang.

Net soos die Vlaamse en Waalse Geweste het die Brusselse Hoofstedelike Gewes bevoegdhede ten opsigte van

Die Franse en Nederlandse Gemeenskappe se kommissies oefen bevoegdhede ten opsigte van kultuur, onderwys, sport en sosiale uitkerings op die gebied van die Brusselse Hoofstedelike Gewes uit.

Die Brusselse Hoofstedelike Gewes het slegs een administratiewe arrondissement:

Die Brusselse Hoofstedelike Gewes bestaan uit negentien munisipaliteite:



</doc>
<doc id="51611" url="https://af.wikipedia.org/wiki?curid=51611" title="Manchester United">
Manchester United

Manchester United Football Club is 'n Engelse professionele sokkerklub, wat in Old Trafford, Manchester gebaseer is. Hulle speel in die Engelse Premier League. Manchester United is gestig as Newton Heath Lyr Football Club in 1878 en die klub het sy naam verander 1902. In 1910 het die klub verhuis na Old Trafford en is vandag een van die mees suksesvolle klubs in Engelse sokker.

Manchester United het die meeste ligatitels (20) van enige Engelse klub, 'n gesamentlike rekord 11 FA Cups, vier League Cup’s, en 'n rekord-twintig FA Community Shields gewen. Die klub het ook drie Europese toernooie (een UEFA Cup Winners 'Cup, een UEFA Super Cup, een Intercontinental Cup) en een FIFA Klub Wêreldbeker gewen. In 1998–1999, het die klub 'n kontinentale trippel, van die Premier League, die FA Cup en die UEFA Champions League gewen.

Manchester United is die derde rykste sokkerklub in die wêreld vir 2011-12, in terme van inkomste, met 'n jaarlikse omset van €395 900 000, en die tweede mees waardevolle sportspan in 2013, ter waarde van $3 165 000 000. Die klub is in Mei 2005 gekoop deur Malcolm Glazer in 'n transaksie wat die waarde van die klub op byna £800 000 000 gestel het. In Augustus 2012 het Manchester United gelys op die New York Aandelebeurs.


</doc>
<doc id="51612" url="https://af.wikipedia.org/wiki?curid=51612" title="Coetzee">
Coetzee

Coetzee is 'n Afrikaanse van en kan na die volgende mense verwys:



</doc>
<doc id="51614" url="https://af.wikipedia.org/wiki?curid=51614" title="Kevin Leo">
Kevin Leo

Kevin Leo (gebore 18 Augustus 1971 in Rustenburg) is 'n Suid-Afrikaanse sanger wat opera- en ligte Afrikaanse liedjies sing. Hy tree ook gereeld saam met Jakkie Louw op onder die verhoognaam "Jakkals en Leo"; en saam met Mathys Roets en Danie Niehaus as "Drie van die Bestes". Hy is bekend vir treffers soos "Se C´est la vie", "Ek sal jou nooit vergeet" en "Liewe broer".

In 1994 dring hy deur tot die finale rondte van die Crescendo-kompetisie in die afdeling mansvokaal.

Leo neem in Junie 2006 aan die internasionale operakompetisie "Valsesia Musica" in die Piëmontese Valsesia-Alpevallei in Italië deel en behaal die vierde plek. Tydens die wennerskonsert is Leo as "Pavarotti Pocco" of "Klein Pavarotti" voorgestel.






</doc>
<doc id="51615" url="https://af.wikipedia.org/wiki?curid=51615" title="Anderlecht">
Anderlecht

Anderlecht is 'n Belgiese stad en munisipaliteit in die Brusselse Hoofstedelike Gewes. Die munisipale gebied het sowat 108 000 inwoners (2011) en 'n oppervlakte van 18 km². Die amptelike tale is Nederlands en Frans.

Dit is 'n ou plek, Anderlecht word al omstreeks 1050 in geskrifte genoem.

Die munisipaliteit beskik oor 'n belangrike voetbalklub, die RSC Anderlecht.



</doc>
<doc id="51616" url="https://af.wikipedia.org/wiki?curid=51616" title="Alvin Bruinders">
Alvin Bruinders

Alvin Bruinders (gebore in 1975) is 'n Afrikaanse akteur, komediant, seremoniemeester, radio-omroeper en sanger. Hy is veral bekend vir sy rolle in TV-programme soos "Vetkoekpaleis", "Gautengaleng", "Stoute Boude" en "Andries Plak" (SAUK2, deur PG du Plessis geskryf).

Hy was in 2002 in 'n ernstige motorongeluk en moes verskeie operasies ondergaan. Daar is onder meer staalpenne in sy arm geplaas om die gebruik van een van sy hande te behou.

Bruinders is op 16 Desember 2006 met die sangeres Anrika in die eg verbind.




</doc>
<doc id="51618" url="https://af.wikipedia.org/wiki?curid=51618" title="Tzipi Hotovely">
Tzipi Hotovely

Tzipora (Tzipi) Hotovely, Hebreeus: צפורה (ציפי) חוֹטוֹבֵלי , (gebore 2 Desember 1978 in Rehovot) is 'n Israelse politikus wat aan die Likoed-party behoort. 

Sedert Februarie 2009 is sy 'n lid van die Knesset. Sy was die jongste verkose lid van die 18de Knesset gewees. In Maart 2013 was sy aangestel as 'n adjunk-minister in die Netanyahu III-kabinet. In Mei 2015 is sy aangestel as 'n adjunk-minister vir buitelandse sake in die Netanyahu IV-kabinet.

Hotovely het in die regte gestudeer aan die Bar-Ilan-Universiteit en die Tel Aviv-Universiteit. Verder het sy aan twee seminaries Judaïsme gestudeer. As student was sy 'n lid van die Wêreldunie van Joodse studente (World Union of Jewish Students) gewees en het sy 'n byeenkoms van die WUJS in Suid-Afrika bygewoon. Sy het ook 'n byeenkoms van die Wêreld Bnei Akiva, die grootste Sionistiese jeugorganisasie, in Parys bygewoon.

Sedert 2006 skryf sy rubrieke vir die Maariv-koerant. Ook tree sy op in politieke debatte op die Israelse televisie.

Sy het 'n regs-Judaïstiese oortuiging en is teen die stigting van 'n Palestynse staat. Haar verkryging van 'n setel in die Knesset sien sy as goddelike voorsienigheid.

Tzipi Hotovely is getroud en woon in Rehovot. Haar ouers kom uit Georgië.



</doc>
<doc id="51620" url="https://af.wikipedia.org/wiki?curid=51620" title="Aalst, Oos-Vlaandere">
Aalst, Oos-Vlaandere

Aalst (Frans: "Alost") is 'n Belgiese stad en munisipaliteit in die Vlaamse provinsie Oos-Vlaandere. Die munisipale gebied het sowat 83 000 inwoners (2014) en 'n oppervlakte van 78 km².

Die Dender-rivier vloei deur die stad. Aalst is 13 km van Dendermonde af.

Aalst se tweelingstad in Suid-Afrika is Worcester.





</doc>
<doc id="51621" url="https://af.wikipedia.org/wiki?curid=51621" title="Schaarbeek">
Schaarbeek

Schaarbeek (Frans: "Schaerbeek") is 'n Belgiese stad en munisipaliteit in die Brusselse Hoofstedelike Gewes. Die munisipale gebied het sowat 126 000 inwoners (2011) en 'n oppervlakte van 8 km². Die amptelike tale is Nederlands en Frans.



</doc>
<doc id="51622" url="https://af.wikipedia.org/wiki?curid=51622" title="Genk">
Genk

Genk is 'n Belgiese stad en munisipaliteit in die middel van die Vlaamse provinsie Limburg en het 'n oppervlakte van 88 km² en sowat 65 000 inwoners (2011).

Die Provinsiale Domein Bokrijk is in Genk geleë. Dit herberg 'n opelugmuseum en 'n bostuin.

Plekke in die munisipale gebied van Genk:
Bokrijk, Boxbergheide, Bret-Gelieren, Driehoeven, Genk-Centrum, Hoevezavel, Kolderbos, Langerlo, Nieuw Texas, Nieuwe Kempen, Sledderlo, Termien, Vlakveld, Waterschei, Winterslag en Zwartberg.




</doc>
<doc id="51623" url="https://af.wikipedia.org/wiki?curid=51623" title="Rehovot">
Rehovot

Rehovot of "Rechovot" - 'uitgestrekte plek', Hebreeus: רחובות , Arabies: رحوفوت , is 'n Israeliese stad en munisipaliteit in die Sentrale distrik. Die munisipale gebied het 138 000 inwoners (2017) en 'n oppervlakte van 23 km². Die stad is in 1890 deur Poolse Jode gestig.

Belangrike geboue is die Weizmann Instituut vir Wetenskap, die Kaplan-siekehuis en die landbou-fakulteit van die Hebreeuse Universiteit van Jerusalem. Danksy die Weizmann Instituut is daar baie inligtingstegnologie-ondernemings. Daar word ook baie lemoene gekweek.

Sedert 2009 is Rahamim Malul (Shas) burgemeester van die munisipaliteit.





</doc>
<doc id="51625" url="https://af.wikipedia.org/wiki?curid=51625" title="Alberto Gilardino">
Alberto Gilardino

Alberto Gilardino (gebore 5 Julie 1982 in Biella) is 'n Italiaanse wêreldbeker-bekroonde sokkerspeler wat as 'n aanvaller vir die Liga A-klub AC Fiorentina en die Italiaanse nasionale sokkerspan speel.

Gilardino begin sy loopbaan by Piacenza en speel sy eerste wedstryd in Liga A in die 1999-2000 seisoen.


</doc>
<doc id="51626" url="https://af.wikipedia.org/wiki?curid=51626" title="La Louvière">
La Louvière

La Louvière (Pikardies en Wallonies: "El Lovire") is 'n Belgiese stad en munisipaliteit in die Waalse provinsie Hainaut. Die munisipale gebied het 'n oppervlakte van 64 km² en sowat 78 000 inwoners (2011).

Vroeër was La Louvière 'n gehug van Saint-Vaast gewees, maar danksy die Industriële Revolusie (die steenkool-ondernemings) het La Louvière sterk gegroei en in 1869 'n munisipaliteit geword.

Plekke in die munisipale gebied van La Louvière:
Besonrieux, Boussoit, Haine-Saint-Paul, Haine-Saint-Pierre, Houdeng-Aimeries, Houdeng-Gœgnies, La Louvière (stad), Maurage, Saint-Vaast, Strépy-Bracquegnies en Trivières.



</doc>
<doc id="51629" url="https://af.wikipedia.org/wiki?curid=51629" title="Cornelis Bertie Brink">
Cornelis Bertie Brink

Ds. Cornelis Bertie Brink (13 November 1901 distrik Ceres tot 8 Februarie 1972 Johannesburg) het onder meer as leraar in die Nederduitse Gereformeerde Kerk 'n leidende rol gespeel in die Afrikanergemeenskap van die Goudstad en as moderator van die Transvaalse Sinode (1951 tot 1957) in die land se kerklike lewe. Hy het hom as een van die Kerk se sterkste leiers laat ken.

Brink kry sy teologiese opleiding aan die Kweekskool op Stellenbosch en word einde 1927 tot die bediening toegelaat as hulpleraar van ds. A.J. Louw op Heidelberg, Transvaal. Daarna bedien hy Dullstroom (1928), Witbank (1934) en van 1945 af Johannesburg (Braamfontein). Oral bou hy die gemeentes op deur harde werk en verstandige optrede. In Johannesburg beywer hy hom veral vir die onderwys van Afrikaanse leerders. 

Hy tree ook al meer in die Transvaalse Sinode op die voorgrond, sodat hy in 1944 aktuarius, in 1948 assessor en in 1951 moderator word. Van 1953 tot 1955 dien hy as voorsitter van die Raad van die Kerke en in 1959 word hy ook tot moderator van die Suid-Transvaalse Streeksinode verkies. In 1959 aanvaar Brink die benoeming as Sendingsekretaris van Noord-Transvaal, maar bly net 'n kort ruk in die amp omdat 'n breinoperasie hom in 1963 verplig om af te tree. Hy verrig egter nog hulpdiens in verskeie gemeentes en in 1968 word hy weer assessor, dié keer van die Suid-Transvaalse Sinode.

Hy het die kerk tydens verskeie geleenthede in die buiteland verteenwoordig. Dié Bolandse seun, "wat sy hele bediening in die Transvaal deurgebring het, was 'n begaafde leier, 'n helder denker en 'n boeiende prediker - inderdaad 'n gawe van God aan die Kerk".


</doc>
<doc id="51632" url="https://af.wikipedia.org/wiki?curid=51632" title="NG gemeente Mayfair">
NG gemeente Mayfair

Die NG gemeente Mayfair het in 1953 afgestig van die NG gemeente Fordsburg, waarvan die kerkgebou ook in die Johannesburgse voorstad Mayfair was, maar is in 1976 weer by die moedergemeente ingelyf.

Ds. Z.A.N. van den Heever het in 1953 as eerste leraar van Mayfair van die moedergemeente af oorgekom. Hy bly in die gemeente tot hy in 1969 na Rhodesië vertrek. Die tweede en laaste leraar was ds. J.C. Krüger, wat Van den Heever opvolg en aanbly tot inlywing by die moedergemeente.

Anders as al die ander geboue van die NG kerk in die omgewing wat óf aan ander Christelike kerke of Islamitiese instellings verkoop of verhuur word, huisves Mayfair se ou kerkgebou al sedert 1979 die vereniging Blind SA. Die gebou was uniek in dié opsig dat die saal bo-op die kerk was.

Die kerkgebou, ontwerp deur die argitekte Leendert Geers, is geleë in Agstelaan in Mayfair.



</doc>
<doc id="51644" url="https://af.wikipedia.org/wiki?curid=51644" title="Broers">
Broers

Broers is 'n Afrikaanse musiekgroep wat uit die Snyman-broers, Christo, Cobus en Stephan bestaan. Die jongste broer, Stephan, gebruik die verhoognaam Nic Stevens vir sy solo-loopbaan. Die twee ouer broers tree ook saam onder die verhoognaam Christo en Cobus op.

In 2008 het hulle treffer "Huistoe" 'n Tempo-nominasie ontvang as gewildste liedjie van die jaar en die Broers se DVD, "Broers Tussen die Sterre" is genomineer vir die kategorie, beste DVD van die jaar.





</doc>
<doc id="51646" url="https://af.wikipedia.org/wiki?curid=51646" title="NG gemeente Johannesburg-Suid">
NG gemeente Johannesburg-Suid

Die NG gemeente Johannesburg-Suid was, soos die naam aandui, 'n gemeente van die Nederduitse Gereformeerde Kerk in die suidelike voorstede van Johannesburg.

Die hele suide van Johannesburg het op 28 Februarie 1906 as die La Rochelle (vanaf 1938 Turffontein) van die gemeentes Johannesburg-Oos en Jeppestown afgestig wat op hul beurt gelyktydig op 8 Julie 1897 van die Johannesburgse moedergemeente afgestig het. La Rochelle se westelike dele het eers tot die gemeente Johannesburg-Oos behoort en bestaan uit die voorstede Ophirton (nou ’n nywerheidsgebied) en Booysens. Die oostelike dele, Caseys Town (Turffontein) en La Rochelle, het van Jeppestown afgestig.

Reeds in Maart 1902 het die kerkraad van Johannesburg-Oos sy ernstige aandag aan die geestelike bearbeiding van Booysens en Ophirton begin gee. Op hierdie datum het die kerkraad broeders W.A. Joubert en S.J. Oberholster gemagtig “om 'n koop aan te gaan van 'n standplaas in Ophirton, vir die som van £175 nie te bowe gaande nie, geskik vir die bou van 'n kerk”. 

Die volgende stap was om die lidmate van die wyk vir 'n gemeentevergadering byeen te roep om hulle te pols oor die bou van 'n wykskerk. So 'n vergadering is dan ook vir 31 Maart 1902 belê, maar toe die Britse militêre owerheid die vereiste verlof daartoe weier (die Tweede Vryheidsoorlog was toe nog aan die gang), moes daarvan afgesien word. Die wyksmense was ewenwel so sterk ten gunste van hierdie onderneming dat die kerkraad besluit het om 'n boukommissie aan te stel en onverwyld te begin bou. Die volgende broeders is daarop tot lede van die boukommissie benoem: W.A. Joubert, S. Oberholster, E. du Plessis, S. Terreblanche, J. Wagner en J.M. van Wyk. Hierdie kommissie moes dadelik planne laat teken vir 'n “steenen Kerk" van 50 x 30 voet. 'n Tender vir £1 007 van ene Van der Riet is 'n maand later aangeneem. 

Op 4 Junie 1902 kon ds. H.S. Bosman van Pretoria in teenwoordigheid van 'n groot aantal belangstellendes die hoeksteen lê. Binne drie maande was die hulpkerk voltooi en gereed om ingewy te word. Hierdie plegtigheid het op Sondag 17 Augustus 1902 om halfdrie die middag plaasgevind, met 'n indrukwekkende wydingsrede deur ds. J.M. Louw van Boksburg. Nog voor die einde van daardie jaar is 'n harmonium-orreltjie aangeskaf en ene mev. Howell as orreliste vir Ophirton aangestel. 

Toe ds. C.P. Pauw begin 1904 as hulpprediker van Johannesburg-Oos gemeente aangestel word, was dit veral met die oog op die behoeftes van Ophirton, waar hy hom dan ook moes vestig. Ná die vertrek van ds. Pauw het die kerkraad van Johannesburg-Oos, in samewerking met dié van Jeppestown, prop. D.J. de Villiers weer as hulpprediker aangestel. Hy moes die wyke Ophirton en Booysens (in die gemeente Johannesburg-Oos) en die wyke Turffontein en La Rochelle (in die gemeente Jeppestown) as ’n afsonderlike werkkring onder die gesamentlike toesig van genoemde twee kerkrade bearbei. 

Hierdie reëling was die eerste stap in die rigting van die afstigting van hierdie wyke tot een gemeente. Nog ’n stap wat die gevoel vir selfstandigheid by Ophirton versterk het, was die verkiesing van twee kerkraadslede (een ouderling en een diaken) vir hierdie wyk van Johannesburg-Oos. En so het sake ontwikkel tot, ná heelwat onderhandelings tussen die kerkrade van Johannesburg-Oos en Jeppestown enersyds en die Ringskommissie andersyds, eindelik op 28 Februarie 1906 'n nuwe gemeente met die naam La Rochelle in die hulpkerkgebou van Turffontein gestig kon word, waartoe voortaan ook die wyke Ophirton en Booysens van Johannesburg-Oos sou behoort.

Die afstigting van die gemeente Johannesburg-Suid op 15 November 1950 van die moedergemeente van die hele suidelike deel van Johannesburg, Turffontein, was dus in ’n sekere opsig die skeiding van die twee dele wat in 1906 in die gemeente La Rochelle saamgevoeg is, want by afstigting het Johannesburg-Suid bestaan uit die volgende stedelike gebiede: Booysens, Turffontein Wes, Robertsham (waar die kerk gebou is), Crown Gardens en Mondeor, wat op 6 September 1961, dieselfde dag as Kroonrand, van Johannesburg-Suid sou afstig as die NG gemeente Mondeor. So het Turffontein in werklikheid ’n dogter van Jeppestown geword en Johannesburg-Suid van Johannesburg oos, 44 jaar nadat hulle saam uit twee moeders afgestig is. Nog 44 jaar later is hulle noodgedwonge weer saamgevoeg met hul eenwording as die NG gemeente Deo Gloria.

In die buitestedelike gebiede binne die gemeentegrense het ook twee gemeentes afgestig: Danie Theron vir die kleinhoewes van Eikenhof in 1957 en die kleinhoewes in die omgewing van Walkerville in 1959 as NG gemeente Grasmere, waarvan die naam later verander is na Spioenkop en wat tans val binne die Sinode van Wes-Transvaal.

Die eerste leraar, prop. (later dr.) Johan Loedolff, is op op 17 Februarie 1951 in die gemeente bevestig. Hy verlaat die gemeente in 1954 om verder te studeer en word later dosent in sosiologie aan die Universiteit van Pretoria, waar hy oorspronklik in 1950 ook sy teologiese studies voltooi het.

Loedolff se opvolger, ds. Johannes Lodewicus Coetzee, word in 1955 bevestig en dien die gemeente tot die samesmelting met Turffontein as NG gemeente Deo Gloria op 24 April 1994. Dit was enersyds vanweë die verhuising van groot getalle Afrikaanssprekendes uit sekere dele van Johannesburg se suidelike voorstede, maar andersyds omdat Turffontein se onderversekerde kerkgebou in 1992 afgebrand en die gemeente nie kon bekostig om dit te herbou nie en Johannesburg-Suid se leraar afgetree het. Dié samesmelting het 'n einde gebring aan die 88-jarige bestaan van die oudste gemeente suid van die middestad, van wie al die gemeentes in die suide dogters of kleindogters is of was.

Die gemeente het in 1994 (die laaste inskrywing in 'n NG Kerk-jaarboek) 62 dooplidmate en 252 belydende lidmate gehad en Turffontein 90 dooplidmate en 346 belydende lidmate.

Johannesburg-Suid se gebouekompleks op die hoek van Alamein- en Fancestraat in Robertsham is die tuiste van die saamgestelde gemeente, wat in 2010 net 58 dooplimate en 367 belydende lidmate oorgehad het en waarvan ds. A.D.P. de Villiers sedert 1999 die leraar was. In 2015 het die getalle afgeneem tot onderskeidelik 5 en 236 en die jaar daarna 10 en 174. Ds. Marius Oosthuizen was die "vaste termyn-posbediener".

Die kerkgebou is geleë in Alameinweg in Robertsham.





</doc>
<doc id="51649" url="https://af.wikipedia.org/wiki?curid=51649" title="Sagtewareontwikkelaar">
Sagtewareontwikkelaar

'n Sagterwareontwikkelaar is 'n persoon of 'n organisasie wat betrokke is in die sagtewareontwikkelingsproses. Sagtewareontwikkeling behels meer as net ontwerp en kodering.


</doc>
<doc id="51651" url="https://af.wikipedia.org/wiki?curid=51651" title="NG gemeente Turffontein">
NG gemeente Turffontein

Die NG gemeente Turffontein was 'n gemeente van die Nederduitse Gereformeerde Kerk in die suide van Johannesburg in die destydse Transvaal. Dit is in 1906 gestig en was jare lank 'n groot gemeente met 'n sieletal van soms selfs meer as 3 000.

Turffontein het egter op 24 April 1994 met Johannesburg-Suid saamgesmelt as NG gemeente Deo Gloria, 88 jaar nadat Turffontein afgestig is en 44 jaar ná die afstigting van Johannesburg-Suid. Dit was deels weens die verhuising van baie Afrikaanssprekendes uit sekere dele van Johannesburg se suidelike voorstede na aangenamer woonbuurte, maar veral omdat Turffontein se onderversekerde kerkgebou in Maart 1992 afgebrand en die gemeente dit nie kon bekostig om dit te herbou nie. Dié samesmelting het 'n einde gemaak aan die 88-jarige bestaan van die oudste gemeente suid van die middestad, van wie al die gemeentes in die suide dogters of kleindogters is of was.

Met die gelyktydige afstigting van die gemeentes Jeppestown en Johannesburg-Oos op 8 Julie 1897 van die oorspronklike gemeente aan die Rand, NG gemeente Johannesburg, is Caseys Town (later meer bekend as Turffontein), by Jeppestown gevoeg. Reeds voor dié afstigting het die predikante van Johannesburg, di. J.N. Martins en P.G.J. Meiring, op Caseys buitedienste in 'n klein kerksaaltjie gehou. Gedurende die eerste jare van die geskiedenis van Jeppestown het die bearbeiding van die suidelike buitewyk vir die kerkraad heelwat hoofbrekens besorg. Veral die reëlings in verband met die wyksdienste het heelwat moeilikhede opgelewer, want ds. Paul Nel kon hoogstens twee Sondae per maand daar kom preek sodat daar van tyd tot tyd na ander leraars gesoek moes word om met die dienste te kom help. Soms het ds. Meiring, toe hy reeds na Johannesburg-Oos vertrek het en soms weer ds. Daniël Theron van Fordsburg kom help, maar toe dié hulp later gestaak word, moes Jeppestown van die hulp van ene broeder Maclean, 'n sendeling, gebruik maak. Toe hy egter ook ná 'n paar maande moed opgee, moes ds. Nel van Jeppestown maar weer alleen die mas met Turffontein opkom.

Die kerksaaltjie in Turffontein was altyd baie beknop en het mettertyd boonop bouvallig geword. Daarom besluit die boukommissie van Jeppestown op aanbeveling van die kerkraad in Julie 1903 om liewer 'n nuwe kerksaal vir Turffontein te bou en die ou gebou te herstel en dan vir skooldoeleindes te verhuur. Enkele maande later neem die boukommissie die tender aan van mnr. T.D. Hannecke vir £1 509 en kon met die bouery 'n begin gemaak word. Ds. Meiring van Johannesburg-Oos lê die hoeksteen op Saterdag 30 Julie toe ds. Nel die hoop uitspreek "dat dit nie meer lank sal duur voordat te Turffontein 'n selfstandige gemeente gestig sal word nie" (aangehaal in die Transvaalse kerkblad "De Vereeniging" se uitgawe van Augustus 1904). Dit is nie bekend presies wanneer dié geboutjie voltooi en ingewy is nie.

Teen die middel van November was die bouaannemer se werk blykbaar klaar, want die kerkraad besluit daardie maand tydens sy vergadering om met die inwyding te wag "tot na die aankoms van die meublement". Reeds in Augustus het die Jeppestown-kerkraad 'n afsonderlike tender van die broers Van Hoogstraten vir £400 aangeneem vir die ameublement en preekstoel. Om een of ander rede is die lewering van dié meubels se lewering vertraag, sodat die inwyding 'n ruk lank moes uitgestel word. Dit het blykbaar wel nog voor die einde van 1904 gebeur.

In "De Vereeniging" van 26 Augustus 1903 word die wenslikheid van die afstigting van die voorstede suid van die "Rief" uitgespreek. Jeppestown en Johannesburg-Oos het albei hierby belang gehad, omdat die voorstede binne die grense van dié twee gemeentes geval het. Onder meer Ophirton en Booysens was deel van Johannesburg-Oos, terwyl Turffontein en La Rochelle onder Jeppestown geressorteer het. Omdat die bearbeiding van dié gebiede vir albei kerkrade heelwat probleme opgelewer het, het Johannesburg-Oos se kerkraad met die voorstel vorendag gekom om tesame met Jeppestown 'n hulpprediker aan te stel wat die wyke op afstigting kon voorberei. Dr. H.A. Lamprecht, wat intussen vir Meiring opgevolg het, het sterk hieroor gevoel en in Augustus 1905 Jeppestown se kerkraadsvergadering bygewoon Johannesburg-Oos se voorstel ter tafel gelê. Ds. Nel en sy kerkraad het die wenslikheid van dié oplossing ingesien en tydens dieselfde vergadering besluit om so 'n ooreenkoms met hulle sustergemeente aan te gaan. Die twee kerkrade stel toe vir ds. J.D. de Villiers, destydse hulpprediker van Jeppestown, aan die werk van albei die gemeentes suid van die "Rief" te behartig. Ds. De Villiers was te vinde vir die aanstelling, wat die afstigting van die suide verhaas het.

Skaars twee maande het ds. De Villiers onder die lidmate in dié voorstede gewerk, of sommige van hulle dien versoekskrifte om afstigting by die betrokke kerkrade in. Die eerste versoeke het uit Ophirton en Booysens gekom. Vroeg in Oktober 1905 besluit dié wyke tydens 'n gemeentevergadering ten gunste van afstigting en besluit om 'n versoekskrif in dié verband aan Johannesburg-Oos se kerkraad te rig. Die kerkraad het die versoek op 10 Oktober oorweeg en die volgende voorstel met algemene stemme aanvaar: "Die kerkraad neem met groot belangstelling kennis van die vergadering te Ophirton en die besluit daar geneem, en is gewillig om hom ten dienste van die lede te Ophirton te stel, mits die vereistes van die wet nagekom word."

Min of meer tegelykertyd het die lidmate van die wyk Turffontein ook begin roer. Binne 'n weke ná Johannesburg-Oos se besluit het 'n soortgelyke versoek uit Turffontein voor Jeppestown se kerkraad gedien. Daarin het hulle gevra "om die afstigting van 'n nuwe gemeente ten suide van die Rif, asook finansiële steun vir (die bou van) 'n pastorie en die instandhouding van die openbare erediens", luidens Jeppestown se kerkraadsnotule. Hoewel die kerkraad die versoek om afstigting by die Ring sou aanbeveel, kon hy hom nie tot enige finansiële steun verbind nie. Die kerkraad wou eers met Johannesburg-Oos oorleg pleeg en vasstel wat laasgenoemde bereid sou wees om aan die nuwe gemeente af te staan.

Enkele weke later maak Jeppestown se ds. Nel en twee van sy ouderlinge hulle verskyning op die kerkraadsvergadering van Johannesburg-Oos. Nadat hulle bekend gemaak het dat hulle kerkraad bereid is om eiendom ter waarde van £3 800 aan die nuwe gemeente te skenk, naamlik sekere standplase op Turffontein en La Rochelle met die kerksale daarop, het die kerkraad van Johannesburg-Oos onderneem om van hulle kant, benewens die kerkeiendom op Ophirton wat sowat £1 600 werd was, 'n skenking van £250 per jaar vir 'n tydperk van vier jaar aan die te stigte gemeente toe te ken. Die nuwe gemeente sou dus kon reken op die welwillendheid en morele steun van die twee moedergemeentes asook 'n taamlike ruim bruidskat van drie kerksale (waarvan die een op Turffontein nog nuut en baie doelmatig was) asook 'n skenking van £1 000.

Hiermee was die voorbereidings tot afstigting afgehandel sodat die Ringskommissie van Potchefstroom op Woensdagmôre 28 Februarie 1906 in die kerksaal op Turffontein byeen kon kom en die amptelike stigting deurvoer. Daardie aand is 'n gemeentevergadering in dieselfde gebou gehou en die eerste kerkraadslede gekies. Twee weke daarna verskyn die amptelike berig ten opsigte van die stigting van "'n nuwe gemeente, ten suide van die Rif, met die naam die Ned. Herv. of Geref. Gemeente La Rochelle" ("De Vereeniging", 8 Maart 1906). Die berig meld ook dat Jeppestown aangestel is as konsulent van die nuwe gemeente. Die grense is ook in die berig aangekondig.

Die naam van een van die voorstede binne die gemeente grense is aan die gemeente gegee, naamlik La Rochelle. Met die naamgewing het 'n lid van die Ringskommissie, ds. Louw van Heidelberg, La Rochelle ("Die Rots") in verband gebring met "die Rots Christus". Voorts wou die stigters deur die naam in herinnering bring dat La Rochelle in Frankryk indertyd die laaste vesting van die Hugenote was, vanwaar hulle oor die hele wêreld, ook Suid-Afrika, verstrooi is.

As eerste predikante van die gemeente dien di. C.F. Mynhardt (1907 – '10) en S.W. van Niekerk (1911 – '21). Die derde predikant van die gemeente, ds. T.A. Broodrijk, is op 29 Oktober 1921 bevestig. Die pastorie word aangekoop en die gemeente besluit om 'n kerk te bou. Op 4 September 1925 vind die heuglike gebeurtenis van die inwyding van die nuwe kerkgebou plaas. Die orrel kon die gemeente eers op 3 September 1927 in gebruik geneem. In 1929 vernietig 'n stormwind die ou kerksaal langs die nuwe kerkgebou. 'n Nuwe kerksaal word gebou en in Mei 1930 ingewy. Gedurende hierdie tydperk van veeleisende werksaamhede is ds. Broodryk bygestaan deur prop. J.H. van Loggerenberg wat van Desember 1929 tot September 1930 die plaaslike leraar behulpsaam was. Op 17 Mei 1932 rapporteer die leraar weereens aan die kerkraad dat die kerkskuld ten volle betaal is. Ds. Broodryk se dienstydperk in hierdie gemeente was 'n tydperk van uiterste harde werk en stres. Die eise wat gestel was in die opbou van die gemeente op geestelike en stoflike gebied het uiteindelik sy tol geëis toe die geliefde ds. Broodryk op 17 Augustus 1932 te sterwe kom. Hy is ter ruste gelê in die tuin voor die sierlike kerkgebou van sy geliefde eerste en laaste gemeente, wat hy tot eer van God en tot heil van siele laat oprig het.
Op 4 Desember 1932 neem mev. Broodryk en haar twee kindertjies van hulle geliefde gemeente afskeid in die kerk. So sluit die tydperk van elf jaar van ongekende
vooruitgang, harde arbeid en vreugde vir pastorie en gemeente in groot droefheid af.

Eerw. T.C. Esterhuysen het gedurende die nege maande van vakature die treurende gemeente met groot liefde en toewyding bearbei. Gedurende hierdie tyd het dit vir die
kerkraad duidelik geword dat afstigting in die toekoms onvermydelik sou wees, gevolglik het hulle in Rosettenville agt standplase teen 'n bedrag van £1 600
aangekoop. Binne 'n tydperk van elf jaar (1932) is sowat £11 000 se finansiële ondernemings voltooi en betaal. Ds. Broodrijk, wie se gesondheid maar altyd veel te wense oorgelaat het, word in Augustus in die hospitaal opgeneem vir 'n operasie waaraan hy op 17 Augustus 1932 beswyk. Op die grafsteen voor sy geliefde kerkgebou staan die woorde wat sy hele lewe gekenmerk het: "Wat hy kon, het hy gedoen." Dié graf sou die gemeente jare nadat hy met Johannesburg-Suid as Deo Gloria saamgesmelt het, veel hoofbrekens besorg omdat die kerkterrein nie ontwikkel kon word alvorens sy graf nie verskuif is nie.

Di. A.H. Stander (Mei 1933 tot April 1948) en J. de Jager (1948 tot 1958) se dienstyd word gekenmerk deur groot uitbreiding wat afstigtings noodsaaklik gemaak het. In Mei 1938 word Rosettenville afgestig. Die naamsverandering van die gemeente geskied nou van La Rochelle na Turffontein, aangesien die voorstad La Rochelle nou in Rosettenville-gemeente val. In Augustus 1947 word nog 'n nuwe gemeente, Forest Hill, afgestig.

Met die koms van ds. en mev. J. de Jager ontvang die gemeente Turffontein (voorheen La Rochelle) hulle vyfde pastoriepaar. Binne die eerste jaar van ds. De Jager sy bediening moes die kerkraad weer aandag gee aan die moontlikheid van nog afstigtings. Die nodige voorbereidende stappe is gedoen en in November 1950 vind die derde afstigting binne 'n tydperk van elf jaar plaas, naamlik die afstigting van die Johannesburg-Suid. Met hierdie afstigting – wat al die buitestedelike wyke ingesluit het – het die gemeente van Turffontein nou n suiwer stedelike gemeente geword met 'n ledetal van ongeveer 980 lidmate. Binne 'n kort tyd is die £3,000 bruidskat aan Johannesburg-Suid betaal en kon die gemeente geld bymekaar maak om haar eie geboue te verbeter. Op 15 November 1950 is die gemeente NG Johannesburg-Suid amptelik afgestig van Turffontein. Hierdie afstigtingsvergadering het plaasgevind in Booysens-polisiekantoor in die sogenaamde "quad".

Turffontein smelt op 24 April 1994 met Johannesburg-Suid saam as NG gemeente Deo Gloria. Dit was net mooi 88 jaar na Turffontein afgestig is en 44 jaar na die afstigting van Johannesburg-Suid, 44 jaar na die ontstaan van Turffontein.

Dit was enersyds weens die verhuising van groot getalle Afrikaanssprekendes uit sekere dele van Johannesburg se suidelike voorstede (veral dié naaste aan die middestad), maar andersyds veral omdat Turffontein se onderversekerde kerkgebou in Maart 1992 afgebrand en die gemeente nie kon bekostig om dit te herbou nie. Ook het Johannesburg-Suid se leraar (ds. J.L. Coetzee wat as tweede en laaste leraar amper 40 jaar lank van 1955 tot 1994 die gemeente bedien het) afgetree. Dié samesmelting het 'n einde gebring aan die 88-jarige bestaan van die oudste gemeente suid van die middestad, van wie al die gemeentes in die suide dogters of kleindogters is of was.

Turffontein het in 1994 (die laaste inskrywing in 'n NG Kerk-jaarboek) 90 dooplidmate en 346 belydende lidmate gehad en Johannesburg-Suid 62 dooplidmate en 252 belydende lidmate.

Johannesburg-Suid se gebouekompleks op die hoek van Alamein- en Fancestraat in Robertsham is die tuiste van die saamgestelde gemeente, wat in 2010 net 58 dooplimate en 367 belydende lidmate oorgehad het en waarvan ds. A.D.P. de Villiers sedert 1999 die leraar was.






</doc>
<doc id="51658" url="https://af.wikipedia.org/wiki?curid=51658" title="Turksvy">
Turksvy

Die turksvy ("Opuntia tuna") is 'n plant in die kaktusfamilie, "Cactaceae". Turksvye is van Suid-Amerika na Suid-Afrika gebring, en word oor die algemeen as 'n ernstige pes en bedreiging beskou.

Turksvye het oorspronklik slegs in die Westelike Halfrond, oor die grootste gedeeltes van Noord- en Suid-Amerika, voorgekom. In die laat 1800's is turksvye na Australië gebring, waar hulle groot ekologiese skade in die oostelike state aangerig het. Hulle word ook in die Mediterreense streke van Noord-Afrika aangetref, veral in Tunisië, die mees noordelikste land van Afrika, sowel as die suidelike dele van Europa, veral op die eiland van Malta.

Die spesie kan met behulp van die turksvyvlieg uitgeroei word. Dit kan ook uitgekap en as veevoer gebruik word, maar die dorings moet eers afgebrand word.

Sien ook Opuntia




</doc>
<doc id="51666" url="https://af.wikipedia.org/wiki?curid=51666" title="Osasco">
Osasco

Osasco is 'n stad in die noorde van die Brasiliaanse deelstaat São Paulo, sowat 16 km wes van São Paulo. Die stad het 'n bevolking van 718 646 in 2009 gehad en het 'n oppervlakte van 64,935 km².



</doc>
<doc id="51672" url="https://af.wikipedia.org/wiki?curid=51672" title="Alken">
Alken

Alken (Limburgs: "Alleke") is 'n Belgiese dorp en munisipaliteit in die suidweste van die Vlaamse provinsie Limburg. Die munisipale gebied het 'n oppervlakte van 28 km² en sowat 11 000 inwoners (2011).

In Alken word die Cristal Alken-bier gebrou.

Plekke in die munisipale gebied van Alken:
Alken (dorp), Sint-Joris en Terkoest.



</doc>
<doc id="51674" url="https://af.wikipedia.org/wiki?curid=51674" title="As, België">
As, België

As is 'n Belgiese dorp en munisipaliteit in die ooste van die Vlaamse provinsie Limburg. Die munisipale gebied het 'n oppervlakte van 22 km² en sowat 8 000 inwoners (2011).

Die eerse steenkool van Limburg is in 1901 hier gevind.

Plekke in die munisipale gebied van As:
As-Centrum, Cité Cockerill, Dennengaerde, Niel-bij-As, Statiewijk, Ter Heide, Witte dorp en Zevenhuizen.



</doc>
<doc id="51675" url="https://af.wikipedia.org/wiki?curid=51675" title="Beringen">
Beringen

Beringen (Limburgs: "Berringe") is 'n Belgiese stad en munisipaliteit in die weste van die Vlaamse provinsie Limburg, aan die grens met die provinsie Vlaams-Brabant. Die munisipale gebied het sowat 43 000 inwoners (2011) en 'n oppervlakte van 78 km².

Die Vlaamse Mynmuseum is in Beringen gevestig.

Plekke in die munisipale gebied van Beringen:
Beringen, Beringen-Mijn, Beverlo, Brelaar-Heide, Koersel, Korspel, Paal, Stal en Tervant.



</doc>
<doc id="51676" url="https://af.wikipedia.org/wiki?curid=51676" title="Bilzen">
Bilzen

Bilzen (Limburgs: "Bilze") is 'n Belgiese stad en munisipaliteit in die suidooste van die Vlaamse provinsie Limburg. Die munisipale gebied het sowat 31 000 inwoners (2011) en 'n oppervlakte van 76 km².

In die plek Rijkhoven lê die Alden Biesen, 'n baie groot kasteel.

Plekke in die munisipale gebied van Bilzen:
Beverst, Bilzen (stad), Eigenbilzen, Grote-Spouwen, Hees, Hoelbeek, Kleine-Spouwen, Martenslinde, Merem, Mopertingen, Munsterbilzen, Rijkhoven, Rosmeer, Schoonbeek, Sint-Jozefsparochie en Waltwilder.




</doc>
<doc id="51680" url="https://af.wikipedia.org/wiki?curid=51680" title="NG gemeente Aucklandpark">
NG gemeente Aucklandpark

Die NG gemeente Aucklandpark was 'n gemeente van die Nederduitse Gereformeerde Kerk in die noordwestelike voorstad van Johannesburg met dieselfde naam.

Aucklandpark het in 1958 van Melville afgestig met sowat 750 belydende lidmate. Die gemeente het sedert die middel jare sestig as die studentegemeente vir NG studente aan die Goudstadse Onderwyskollege en die Randse Afrikaanse Universiteit opgetree. In 1971 het die gemeente 704 belydende lidmate en 700 studentelidmate gehad, in 1979 578 belydend (die studente is nie aangegee nie), in 1985 705 belydend en 1 942 studente, in 539 belydend en 1 865 studente en in 1994 550 belydend en 1 760 studente.

Veral ná die verslapping van apartsheidswetgewing ná 1990 het wit mense vinnig uit die middestad en omliggende woonbuurte verhuis (party van die buurte was trouens al lank "grys gebiede"). Dit het meegebring dat die NG gemeente Johannesburg se lidmaattal tot slegs 110 in 1994 gedaal het. Aucklandpark en Johannesburg se kerkraad het toe samesprekings gevoer om 'n enkele gemeente te vestig, maar met twee bedieningspunte, naamlik Aucklandpark se kerkgebou by Richmondlaan 71 en dié van die moedergemeente by De Kortestraat 117, Braamfontein.

Op Donderdag 1 Junie 1995 smelt die gemeentes saam. Reeds in Augustus 1995 was daar sprake dat Johannesburg-Oos (wie se kerkgebou in Doornfontein as die Irenekerk bekendstaan) ook deel van die verenigde gemeente sou word om so een, multikulturele NG gemeente in die middestadgebied tot stand te bring. Dié gemeente, wat op Sondag 1 Junie 1997 ontstaan het, het steeds NG gemeente Johannesburg geheet en toe gestrek van Aucklandpark tot by Braamfontein, Berea en Hillbrow. Die gemeente se sentrum was die kerkkompleks van Aucklandpark, maar dienste is ook gehou in Braamfontein en in die Irenekerk.

Die gemeente het 'n volle vier leraars gehad: ds. Johan Krige (studenteleraar in Aucklandpark sedert 8 Januarie 1982, later hoof- uitvoerende beampte van MES), ds. Christoph Müller (woongebiede) en di. Attie Botha en Piet Smith (middestadbediening). Dié drieledige gemeente het toe gestrek van Ellispark in die ooste (waar weinig min NG lidmate oorgebly het) tot anderkant die Randse Afrikaanse Universiteit (nou die Universiteit van Johannesburg) in die weste. Veral Botha en Smith het baie gedoen vir nie-lidmate in die middestad.

Toe Aucklandpark voelers uitsteek na Melville met die oog op samewerking (Melville se lidmaattal het in 1994 al tot 340 gedaal en Aucklandpark het 'n aanbod van 'n koper vir hulle kerkgebou gekry), was die ou moedergemeente blykbaar nie bereid om met die Braamfontein/Irenekerk-gedeelte saam te werk nie. Die samestellende dele van die Johannesburg-gemeente skei omstreeks 2003 toe daar sprake was dat Aucklandpark die kerkgeboue by Richmondlaan 71 aan 'n ontwikkelaar sou verkoop vir die oprigting van 'n vulstasie en daardie deel van die gemeente, saam met die studente, met Melville se NG gemeente saamsmelt om die Mellville Kruisgemeente te vorm. Hulle aanbid sedertdien in Mellville se kerk by Vierde Laan 51.

Melville Kruisgemeente se lidmaattal het van sowat 1 300 met die vereniging binne enkele jare tot sowat duisend (studente ingesluit) gedaal, maar daarna verder teruggesak tot 564 belydende en 99 dooplidmate in 2016. Ds. Ben Klut is die studenteleraar vanaf 2000 en sy vrou, ds. Elise Klut, gemeenteleraar vanaf 2006.

Tydens die inlywing van die gemeente Johannesburg se Auckland Park-wyke by Melville, is die Auckland Park-kerk aan die petroleummaatskappy BP (SA) verkoop, wat dit wou sloop om plek vir ’n vulstasie aan die besige Kingsway te maak. Eers nadat die gebou verkoop is, is agtergekom die grond waarop die gebou staan, het 'n voorwaarde in die oorspronklike skenkingsakte wat vereis dat die perseel slegs vir gemeenskaplike doel benut mag word. Dit het dus die bou van enige kommersiële onderneming daarop verbied. Alles in die kerk is afsonderlik verkoop: die orrel, banke, ens.


Die kerkgebou is geleë by Richmondlaan 71, Johannesburg.



</doc>
<doc id="51683" url="https://af.wikipedia.org/wiki?curid=51683" title="Bocholt, België">
Bocholt, België

Bocholt (Limburgs: "Bóggetj" of "Bogget") is 'n Belgiese dorp en munisipaliteit in die noorde van die Vlaamse provinsie Limburg, aan die grens met die Nederlandse provinsie Limburg. Die munisipale gebied het sowat 13 000 inwoners (2011) en 'n oppervlakte van 59 km².

Die munisipaliteit herberg die grootste bier-museum van Europa, die Bocholter Brouwerijmuseum van die bier-Brouwerij Martens, wat eweneens in Bocholt gesetel is.

Plekke in die munisipale gebied van Bocholt:
Bocholt (dorp), Kaulille, Lozen en Reppel.



</doc>
<doc id="51684" url="https://af.wikipedia.org/wiki?curid=51684" title="Bocholt">
Bocholt

Bocholt kan wees:



</doc>
<doc id="51685" url="https://af.wikipedia.org/wiki?curid=51685" title="Moksja (begrip)">
Moksja (begrip)

In Indiese gelowe is moksja (Sanskrit: मोक्ष) of moekti (Sanskrit: मुक्ति), wat letterlik "vrystelling" beteken (beide afgelei van die woordstam "moek", "om los te laat, te laat gaan"), die vrystelling van "samsara" en die gepaardgaande lyding betrokke by die geknegdheid aan die kringloop van herhalende sterfte en hergeboorte.

Heelwaarskynlik is die "moksja"-konsep vir die eerste keer in Indië ontwikkel deur nie-Ariese mense buite die kastestelsel wie se geestesbeskouinge dan deurslaggewend op latere godsdienstige denkwyses in Indië was. Boeddhisme en Djainisme is voortsettings van hierdie tradisie, en die vroeë Oepanisjadiese beweging is daardeur beïnvloed. Hergeboorte is waarskynlik van hierdie godsdienskultuur oorgeneem deur die Brahmin-ortodoksie. Die vroegste bekende geskrifte met hierdie konsepte is deur die Brahmins opgestel in die vroeë Oepanisjads.

Daar is drie hoofsieninge rakende moksja in Wedanta-filosofie.

Volgens Advaita Wedanta, gaan verkryging van die bevryding gepaard met die besef dat die Atman (persoonlike siel van 'n persoon) identies is aan die "Brahman", die oorsprong van alle geestelike en ervaringsbestaan. Die onderskeid tussen die "self" en die "eie liggaam" word beklemtoon; die "Neti neti" ("nie dit, nie dat") leermetodiek word aanvaar. Moksja word gesien as die finale bevryding van 'n persoon se wêreldse selfbeskouing en 'n losmaking van die boeiende ervaringsdualiteit, asook die besef van die onderliggende eienatuur: "sat" (die ware wese), "cit" (die suiwer bewussyn) en "ananda", die oorstelpende belewenis, verhewe bo sintuiglike ervaring (sien "satcitananda"). Adwaita voer aan dat die "Atman", "Brahman" en "Paramatman" almal een en dieselde is – naamlik die vormlose "Nirgoena Brahman", 'n konsep gunter die tasbare, begrypbare of die onderskeid tussen die eksistente en nie-eksistente.

In die Dvaita (dualisme) en Wisjista-dvaita (gekwalifiseerde monisme) skole van die Waisjnawa-tradisies, word moksja gedefinieer as die minsame, ewige unie met god (Isjwara) wat as die mees volmaakte bestaan geag word. Die "bhakta" (toegewyde) behaal die verblyfplek van die opperheer in 'n vervolmaakte toestand, maar behou sy of haar indiwiduele identiteit, met 'n vergeestelike vorm, persoonlikheid, smake, tydverdrywe, ensomeer.

In Hindoeïsme, is "atma-djnana" (selfbesef) die sleutel tot die verkryging van moksja. Die Hindoe is iemand wat een of meer vorme van Joga beoefen - Bhakti, Karma, Djnana, Radja – wetend dat god onbeperk is en in vele verskillende vorme bestaan, beide persoonlik en onpersoonlik.

Daar word geglo in vier Jogas (dissiplines) of "margas" (weë) vir die verkryging van moksja. Dit is naamlik: werksaamheid vir die opperwese (Karma Yoga), besef van die opperwese (Djnana Joga), meditering oor die opperwese (Radja Joga) en diens aan die opperwese in misname toewyding (Bhakti Joga). Verskillende skole in Hindoeïsme plaas verskillende klem op een pad of die ander, waarvan enige van die beroemdstes die tantriese en jogiese praktyke is, wat elke in Hindoeïsme ontwikkel is.

Wedanta-benaderings word verdeel tussen streng nie-dualiteit ("advaita"), nie-dualiteit met kwalifikasie (soos "wisjisjta-dvaita"), en dualiteit ("dvaita"). Die sentrale middel tot moksja wat deur hierdie drie vertakkings aanbeveel word, verskil.


'n Persoon moet moksja op sy of haar eie verkry, met die leiding van 'n goeroe. 'n Goeroe of 'n "siddha" inspireer maar tree nie tussenbeide nie.

In die toestand van moksja of moekti, is volslae vrede ("sjanti") geleë, asook volslae kennis ("wiweka"), en volslae verligting ("kaiwalja"). Paradys ("svarga") word gesien as 'n plek van tydgebonde attraksies wat deur die soeker vermy moet word ter wille van die navolging van die deurslaggewende doelwit van unie / samespanning met die opperwese deur Joga. In werklikheid, sou selfs die verkryging van tussentydse spirituele kragte ("siddhis") vermy moet word, aangesien dit as struikelblokke kan meewerk in aanloop tot uiteindelike bevryding, "moekti".


</doc>
<doc id="51691" url="https://af.wikipedia.org/wiki?curid=51691" title="Borgloon">
Borgloon

Borgloon (Limburgs: "Loeën", Frans: "Looz") is 'n Belgiese stad en munisipaliteit in die suidweste van die Vlaamse provinsie Limburg. Die munisipale gebied het sowat 10 000 inwoners (2011) en 'n oppervlakte van 51 km². Borgloon lê in die Haspengouw.

Die Sint-Odulfuskerk dateer uit die 10e eeu.

Plekke in die munisipale gebied van Borgloon:
Bommershoven, Borgloon (stad), Broekom, Gors-Opleeuw, Gotem, Groot-Loon, Haren, Hendrieken, Hoepertingen, Jesseren, Kerniel, Kuttekoven, Rijkel en Voort.



</doc>
<doc id="51695" url="https://af.wikipedia.org/wiki?curid=51695" title="Vesta (mitologie)">
Vesta (mitologie)

Vesta was die maagde godin van die hart, huis, en familie in die Romeinse godsdiens. Vesta se teenwoordigheid was gesimboliseer deur die heilige vuur wat in haar hart en tempels gebrand het. Haar naaste Griekse ekwivalent is Hestia.


</doc>
<doc id="51697" url="https://af.wikipedia.org/wiki?curid=51697" title="Bocholt, Duitsland">
Bocholt, Duitsland

Bocholt (Nedersaksies: "Bokelt") is 'n stad en munisipaliteit in die Duitse deelstaat Noordryn-Wesfale aan die grens met die Nederlandse provinsie Gelderland. Die munisipale gebied het sowat 73 000 inwoners (2011) en 'n oppervlakte van 119 km².

In 779 was Bocholt vir die eerste keer as "Buocholt" genoem. In 1222 het die plek stadsregte gekry.

Die 1. FC Bocholt is 'n sokkerklub uit Bocholt.



</doc>
<doc id="51698" url="https://af.wikipedia.org/wiki?curid=51698" title="Bree">
Bree

Bree is 'n Belgiese stad en munisipaliteit in die noordooste van die Vlaamse provinsie Limburg, aan die grens met die Nederlandse provinsie Limburg (vir 'n baie klein stukkie). Die munisipale gebied het sowat 15 000 inwoners (2011) en 'n oppervlakte van 65 km².

Plekke in die munisipale gebied van Bree:
Beek, Bree (dorp), Gerdingen, 't Hasselt, Opitter, Tongerlo en Vostert.



</doc>
<doc id="51699" url="https://af.wikipedia.org/wiki?curid=51699" title="Diepenbeek">
Diepenbeek

Diepenbeek (Limburgs: "Djoppenbeek" of "Diejpenbik") is 'n Belgiese dorp en munisipaliteit in die middel van die Vlaamse provinsie Limburg. Die munisipale gebied het sowat 18 000 inwoners (2011) en 'n oppervlakte van 41 km².

Die Katolieke Regina Paciskerk se dak, geleë in die gehug Lutselus, is in die late nag van 25 Desember 2010 ineengestort. Oorsaak is waarskynlik die baie sneeu op die dak. Daar is nie gewondes of dooies nie.

Plekke in die munisipale gebied van Diepenbeek:
Bijenberg, Crijt, Diepenbeek (dorp), Dorpheide, Keizel, Lutselus, Pampert, Piannesberg, Reitje, Rooierheide, Rozendaal en Zwartveld.



</doc>
<doc id="51700" url="https://af.wikipedia.org/wiki?curid=51700" title="Dilsen-Stokkem">
Dilsen-Stokkem

Dilsen-Stokkem (Limburgs: "Dilse-Stokkem") is 'n Belgiese stad en munisipaliteit in die noordooste van die Vlaamse provinsie Limburg, geleë aan die Maas-rivier, wat o.a. hier die grens vorm met die Nederlandse provinsie Limburg. Die munisipale gebied het sowat 20 000 inwoners (2011) en 'n oppervlakte van 66 km². Dilsen is die administratiewe setel van die munisipaliteit.

Plekke in die munisipale gebied van Dilsen-Stokkem:
Boyen, Dilsen, Elen, Lanklaar, Rotem en Stokkem.



</doc>
<doc id="51702" url="https://af.wikipedia.org/wiki?curid=51702" title="Halen">
Halen

Halen (Limburgs: "Hôle") is 'n Belgiese stad en munisipaliteit in die weste van die Vlaamse provinsie Limburg, aan die grens met die provinsie Vlaams-Brabant. Die munisipale gebied het sowat 9 000 inwoners (2011) en 'n oppervlakte van 36 km².

Plekke in die munisipale gebied van Halen:
Halen (stad), Loksbergen en Zelem.



</doc>
<doc id="51703" url="https://af.wikipedia.org/wiki?curid=51703" title="Ham (België)">
Ham (België)

Ham is 'n Belgiese munisipaliteit in die weste van die Vlaamse provinsie Limburg, aan die grens met die provinsie Antwerpen. Die munisipale gebied het sowat 10 000 inwoners (2011) en 'n oppervlakte van 33 km². Die administratiewe setel is in Kwaadmechelen.

In die weste van die munisipaliteit (Kwaadmechelen) word die Brabantse- en in die ooste (Oostham) die Limburgse dialek gepraat.

Plekke in die munisipale gebied van Ham:
Genebos, Genendijk, Kwaadmechelen en Oostham.



</doc>
<doc id="51704" url="https://af.wikipedia.org/wiki?curid=51704" title="Hamont-Achel">
Hamont-Achel

Hamont-Achel (Limburgs: "Haëmet-Achel") is 'n Belgiese stad en munisipaliteit in die noorde van die Vlaamse provinsie Limburg, wat aan die Nederlandse provinsie Noord-Brabant grens. Die munisipale gebied het sowat 14 000 inwoners (2011) en 'n oppervlakte van 44 km². Hamont is die administratiewe setel van die munisipaliteit.

Die Achelse Kluis is 'n abdy (klooster), wat gedeeltelik in die munisipaliteit Hamont-Achel en gedeeltelik in die Nederlandse munisipaliteit Valkenswaard lê.

Plekke in die munisipale gebied van Hamont-Achel:
Achel en Hamont.



</doc>
<doc id="51707" url="https://af.wikipedia.org/wiki?curid=51707" title="Joesif Joelijewitsj Karakis">
Joesif Joelijewitsj Karakis

Joesif Joelijewitsj Karakis (Russies: Ио́сиф Ю́лиевич Кара́кис) (29 Mei 1902, naby Balta - 23 Februarie 1988, Kiëf) was ’n Sowjet-argitek, stadsbeplanner, skilder en onderwyser. Hy was een van die produktiefste argitekte van Kiëf.

Hy het dosyne argitektoniese monumente ontwerp, asook meer as 2 000 skole. Hy was die argitek van meer as 4 000 geboue in die voormalige Sowjetunie.

In Kiëf was hy onder meer verantwoordelik vir:

Hy het ook verskeie gebou ontwerp of help ontwerp in Moskou (Koersk-stasie), Tasjkent, Chisinau, Bekabod (Oezbekistan), Charkof, Skomorochi, Komsomolsk, ens. 


</doc>
<doc id="51717" url="https://af.wikipedia.org/wiki?curid=51717" title="NG gemeente Windhoek-Oos">
NG gemeente Windhoek-Oos

Die NG gemeente Windhoek-Oos is 'n gemeente van die Nederduitse Gereformeerde Kerk in Namibië. Die gemeente lê in Windhoek, is in 1960 gestig en het 1 011 gemeentelede, van wie 727 belydend (2010). In 1966 het die gemeente 'n eie kerkgebou gekry en in 1984 'n eie kerksaal. Die lidmate is Afrikaans-, Duits-, Engels- en Herero-sprekend. Die gemeente beskik oor baie kinders; die gemiddelde ouderdom is daardeur 33 jaar oud (2010).


En:




</doc>
<doc id="51727" url="https://af.wikipedia.org/wiki?curid=51727" title="Laerskool Menlopark">
Laerskool Menlopark

Laerskool Menlopark is 'n publieke skool vir Afrikaans-sprekende primêre leerders wat in "Tiende Straat", Menlopark, Pretoria naby Hoërskool Menlopark geleë is.

Laerskool Menlopark is op 7 Januarie 1953 geopen met 310 skoliere.

In 1954 het die skoolhoof, mnr. B.H.P. du Toit, 'n skoolwapen en -leusekompetisie vir die leerlinge uitgeskryf. Die wenner was Estelle Knobel (tans Rosseau), 'n standerd 5-leerling. In hierdie wapen is Afrikaner-patriotisme en liefde vir die natuur saamgesnoer.

Die gemsbok is 'n dier wat gekenmerk word deur sy ongelooflike gehardheid en sy statige trotse houding. By hierdie trotse gemsbok pas die leuse "Wees Fier", die refrein van die gedig "Komaan" van Jan F.E. Cilliers. Die strewe is dat hierdie leuse en wapen 'n rigtinggewende krag gedurende die leerlinge se skoollewe en ook latere loopbane sal wees.

Die skepper van die skoollied was dr. O.A. van der Stoep, wat ook op 'n latere stadium Die Hoërskool Menlopark se skoollied geskryf het. Alhoewel die ontstaan van die melodie en woorde spontaan en feitlik gelyktydig plaasgevind het, was dit volgens 'n sekere patroon en moes dit voldoen aan bepaalde vereistes wat dr. van der Stoep vir homself neergelê het. Die lied moes slegs een strofe hê; dit moes eenvoudig en singbaar wees vir kinders vanaf graad 1 tot graad 7. Die lied moes dus kort en saaklik, maar met diepe krag van woorde wees. Die inspirasie het gekom terwyl dr. van der Stoep in 1963 met vakansie in die Kalahari was.

Die woorde lui:






</doc>
<doc id="51729" url="https://af.wikipedia.org/wiki?curid=51729" title="Hoërskool Menlopark">
Hoërskool Menlopark

Hoërskool Menlopark is 'n openbare Afrikaans-medium sekondêre skool wat in Menlopark, Pretoria, naby Laerskool Menlopark geleë is. Skoliere verwys na hulleself as "Parkies". Die skool is in 1963, met 12 klaskamers en 372 leerders in grade 8, 9 en 10 (destyds standerds 6, 7 en 8) begin.

Die skool se skoollied, Excelsa Petamus is in 1965 deur "Mnr. J.J. Botha" (lirieke) en "Dr O.A. van der Stoep" (musiek) geskryf. Die eerste strofe van die skoollied lui as volg:




Gesorteer volgens laaste skooljaar (datum in hakies):

Menlo se alumni-assosiasie, bekend as "Menlo Alumni", is is 2006 gestig.



</doc>
<doc id="51730" url="https://af.wikipedia.org/wiki?curid=51730" title="Hechtel-Eksel">
Hechtel-Eksel

Hechtel-Eksel is 'n Belgiese munisipaliteit in die noordweste van die Vlaamse provinsie Limburg, aan die grens met die provinsie Antwerpen. Die munisipale gebied het sowat 12 000 inwoners (2011) en 'n oppervlakte van 77 km². Hechtel is die administratiewe setel van die munisipaliteit.

Plekke in die munisipale gebied van Hechtel-Eksel:
Eksel en Hechtel.



</doc>
<doc id="51731" url="https://af.wikipedia.org/wiki?curid=51731" title="Heers">
Heers

Heers (Limburgs: "Hiër") is 'n Belgiese dorp en munisipaliteit in die suidweste van die Vlaamse provinsie Limburg, aan die grens met die Waalse provinsie Luik. Die munisipale gebied het sowat 7 000 inwoners (2011) en 'n oppervlakte van 53 km².

Die Heers-kasteel dateer uit die 13de eeu. Die Herk-rivier ontspring in dese munisipaliteit.

Plekke in die munisipale gebied van Heers:
Batsheers, Gutschoven, Heers, Heks, Horpmaal, Klein-Gelmen, Mechelen-Bovelingen, Mettekoven, Opheers, Rukkelingen-Loon, Vechmaal en Veulen.



</doc>
<doc id="51732" url="https://af.wikipedia.org/wiki?curid=51732" title="Herk-de-Stad">
Herk-de-Stad

Herk-de-Stad (Limburgs: "Herk", Frans: "Herck-la-Ville") is 'n Belgiese stad en munisipaliteit in die weste van die Vlaamse provinsie Limburg, aan die grens met die provinsie Vlaams-Brabant. Die munisipale gebied het sowat 12 000 inwoners (2010) en 'n oppervlakte van 43 km².

Plekke in die munisipale gebied van Herk-de-Stad:
Berbroek, Donk, Herk-de-Stad (stad), Schakkebroek en Schulen.



</doc>
<doc id="51733" url="https://af.wikipedia.org/wiki?curid=51733" title="Wilhelm I van Duitsland">
Wilhelm I van Duitsland

Wilhelm I uit die dinastie Hohenzollern, volle naam Wilhelm Friedrich Ludwig, (* 22 Maart 1797 in Berlyn, Duitsland; † 9 Maart 1888 in Berlyn) het tussen 1861 en 1888 as koning van Pruise en tussen 1871 en 1888 as die eerste Duitse keiser geregeer.

Wilhelm was die kleinseun van die prins August Wilhelm van Pruise en die seun van Friedrich Wilhelm IV. Hy word ná die Unifikasie van Duitsland in Versailles op 63-jarige leeftyd, Duitse keiser en regeer vir 17 jaar.

Sy regering is gekenmerk deur die buitelandsbeleid van sy Rykskanselier Otto von Bismarck, wat verbonde met Oostenryk-Hongarye, die Ottomaanse Ryk en die Koninkryk van Italië gesluit het. Sy regeringsstyl was konserwatief en teen die vroeë Sosiaaldemokrasie (die huidige SPD) en die Rooms-Katolieke Kerk gerig. Hy oorleef verskeie aanvalle, wat die vervolging van die Sosiaaldemokrasie vererger het. Tydens sy regering het die Duitse Keiserryk sy eerste kolonies verower.


</doc>
<doc id="51734" url="https://af.wikipedia.org/wiki?curid=51734" title="Tongeren">
Tongeren

Tongeren (Limburgs: "Tóngere", Frans: "Tongres") is 'n Belgiese stad en munisipaliteit in die suide van die Vlaamse provinsie Limburg, aan die grens met die Waalse provinsie Luik. Die munisipale gebied het 'n oppervlakte van 88 km² en sowat 30 000 inwoners (2011).

Tongeren is die oudste stad van België. Die stad dateer uit die tyd van die Romeinse Ryk en is omstreeks 15 v.C. as "Atuatuca Tungrorum" gestig. In die 2de eeu is die stad se naam na "Municipium Tungrorum" gewysig.

Plekke in die munisipale gebied van Tongeren:
Berg, Blaar, Diets-Heur, Hamal, Henis, 's Herenelderen, Ketsingen, Klein-Mal, Kolmont, Koninksem, Lauw, Mal, Mulken, Neerrepen, Nerem, Offelken, Overrepen, Piringen, Riksingen, Rutten, Sluizen, Tongeren (stad), Vreren en Widooie.



</doc>
<doc id="51735" url="https://af.wikipedia.org/wiki?curid=51735" title="Friedrich III van Duitsland">
Friedrich III van Duitsland

Friedrich III uit die dinastie Hohenzollern, volle naam Friedrich Wilhelm Nikolaus Karl van Pruise, (* 18 Oktober 1831 in Potsdam, Duitsland; † 15 Junie 1888 in Potsdam) het 1888 as die tweede Duitse keiser en koning van Pruise geregeer.

Friedrich was die kleinseun van die koning Friedrich Wilhelm IV en die seun van Wilhelm I. Sy regeringstyd was slegs 99 dae lang en die jaar 1888 word die Driekeiserjaar in die Duitse geskiedenis.

Sy regeringsstyl was liberal en deur die keelkanker kon hy op sy kroning nie meer praat nie en sterf reeds ná 'n 56-jarige leeftyd.


</doc>
<doc id="51736" url="https://af.wikipedia.org/wiki?curid=51736" title="15 v.C.">
15 v.C.




</doc>
<doc id="51739" url="https://af.wikipedia.org/wiki?curid=51739" title="Huis van Hohenzollern">
Huis van Hohenzollern

Die Huis van Hohenzollern is ’n ou en belangrike Duitse vorstehuis wat eeue lank konings, grawe en hertôe opgelewer het.






</doc>
<doc id="51741" url="https://af.wikipedia.org/wiki?curid=51741" title="Dawid Roux">
Dawid Roux

Dawid Roux (gebore 1959 in Lichtenburg) is 'n Suid-Afrikaanse fotograaf.

In 1982 begin hy by Beeld, 'n Media24 oggendkoerant in Suid-Afrika, as 'n leerlingfotograaf te werk. Hy word in 1998 as Beeld se hooffotograaf aangestel, in 2003 as fotoredakteur by Beeld en in 2009 as nasionale fotoredakteur van Foto24.

Hy was ook in 2009 'n stigterslid van Foto24, 'n foto-agentskap van Media24 wat hoofsaaklik sorg vir die fotobehoeftes van Rapport, Beeld, Die Burger en Volksblad.

In 2011 word hy fotoredakteur van Sondag en Scoop koerante. Hy verlaat Media24 in 2014 en begin sy eie fotografiebesigheid.


</doc>
<doc id="51742" url="https://af.wikipedia.org/wiki?curid=51742" title="S.P.E. Boshoff">
S.P.E. Boshoff

Stephanus Petrus Erasmus Boshoff (* 14 Julie 1891 op Vaalbank, Senekal – † 30 April 1973, Potgietersrus) was 'n bekroonde Afrikaanse akademikus, skrywer en taalpatriot. Hy het deur sy lang openbare loopbaan diep spore in die Afrikaanse volkslewe op kulturele, opvoedkundige en taalkundige gebied getrap.

Stephanus Petrus Erasmus Boshoff is op 14 Julie 1891 op die plaas Vaalbank in die distrik Senekal in die Oranje-Vrystaat gebore as die jongste van twaalf kinders. Sy vader, Johannes Jurgens Boshoff (25 Augustus 1847 – 29 Desember 1918) is Vrystaatse Volksraadslid by die uitbreek van die Anglo-Boereoorlog en is kommandant van die Boeremagte tydens die oorlog. Sy moeder is Jacoba Christina de Waal (18 Junie 1848 – 16 Desember 1919). Hy begin eers skoolgaan na die oorlog verby is en hy en sy moeder terugkeer uit die konsentrasiekamp.

Sy eerste skoolopleiding is op Riebeek-Wes in die Kaapprovinsie en in 1905 gaan hy na die Hoër Jongenskool in die Paarl. In 1907 slaag hy die Junior Sertifikaat en in 1908 matriek, albei in die eersteklas, en sit dan sy studie voort met behulp van beurse.

Met die Thomas Robertson-beurs studeer hy vanaf 1909 aan die Grey-universiteitskollege in Bloemfontein en lê die Intermediêre eksamen in die eersteklas af. In 1911 verwerf hy die B.A.-graad en staan eerste in sy groep met onderskeidings in Engels, Nederlands en Duits. Hiervoor ontvang hy ’n goue medalje van die kanselier en die Koningin Victoria-beurs.

Hy hou in 1912 skool op Senekal en in 1913 in Bloemfontein, terwyl hy terselfdertyd met buitemuurse studie sy M.A.-graad in Engels en Nederlands aan die Grey-Universiteitskollege verwerf. Hierna vertrek hy na Nederland, waar hy sy doktorale eksamen aan die Gemeentelike Universiteit van Amsterdam aflê, maar met die uitbreek van die Eerste Wêreldoorlog in 1914 keer hy noodgedwonge terug na Suid-Afrika. Hier neem hy aan die Rebellie van 1914 deel, onder leiding van generaal C.F. Beyers.

Op 29 September 1915 tree hy in die huwelik met Hester Catharina Cecilia Barnard van Senekal en die egpaar het drie kinders, Beyers, Constantia en Frankie.

In Augustus 1915 word hy tydelik in die plek van prof. Jan Kamp aangestel aan die Teologiese Skool op Potchefstroom en in 1917 word hy professor in Engels en Nederlands aan die Potchefstroom Universiteitskollege, terwyl hy ook Geskiedenis doseer. In 1920 gaan hy met ’n jaar studieverlof na Amsterdam en promoveer in 1921 met onderskeiding met ’n proefskrif oor “"Volk en taal van Suid-Afrika”", waarna hy weer sy betrekking aan die Potchefstroomse Universiteit opneem. Hierdie proefskrif word vandag nog beskou as die fondament waarop baie Afrikaanse taalkundiges gebou het.

Boshoff vestig hom weer in Potchefstroom en benewens sy veeleisende akademiese verpligtinge, was hy ook stadsraadslid en vanaf 1924 tot 1926 burgemeester. Dit is ook in hierdie tydperk dat hy sy jarelange verbintenis met die Suid-Afrikaanse Akademie vir Wetenskap en Kuns begin.

In 1922 word Boshoff tot lid van die Taalkommissie van die Suid-Afrikaanse Akademie benoem – 'n tydperk wat vir hom vyftig jaar lank meer as net 'n akademiese opdrag was; daaraan het hy hom met geesdrif en jaloerse ywer gewy, omdat hy bewus was hoe belangrik die uitbou en bestendiging van 'n eie taal vir die geesteswaardes van sy volk was. As erkenning van sy ywer en diepe vakkundige kennis word Boshoff op 3 September 1924 tot lid van die Suid-Afrikaanse Akademie verkies. As ywerige hardwerkende en produktiewe lid lewer hy oorspronklike werk wat uit sy eie gees en brein vaste riglyne in die taal vir die Akademie en die Afrikaanse taal blywende waarde gehad het en nog het.

Toe die Suid-Afrikaanse Akademie in 1925 'n taaladviseur vir die Bybelvertaling in Afrikaans moes benoem, was hy die aangewese man wat die Afrikaanse woordgebruik en sintaksis so eenvoudig, suiwer en funksioneel as moontlik sou hou. 'n Erepenning vir hul puik dienste in verband met die Bybelvertaling in Afrikaans is deur die Akademie in 1932 aan hom en sy mede-taaladviseurs, proff. D.F. Malherbe en T.H. le Roux, oorhandig.

In 1950 word hy tot voorsitter van die Suid-Afrikaanse Akademie gekies. Deur sy inisiatief word die Vaktaalburo onder beskerming van die Akademie in die lewe geroep en Boshoff word die eerste direkteur, waarop hy as voorsitter van die Akademie bedank. As eerste direkteur lewer hy tot by sy uittrede in 1958 'n buitengewone, rigtinggewende en grootse bydrae.

Sy ywer het selfs wyer gestrek, want jare lank verteenwoordig hy die Akademie in die komitee vir Taaladvies van die Suid-Afrikaanse Uitsaaikorporasie (SAUK). Hierbenewens word ook op sy inisiatief die Instituut vir Linguistiek in 1962 deur die Akademie ingestel.

In 1930 word die professoraat in Nederlands en Afrikaans deur die Universiteit van Kaapstad hom aangebied, maar na twee jaar word hy as Direkteur van Onderwys van Transvaal aangestel. Sy belangstelling in taalonderwys op skool word bewys deur sy talle skooltaalboeke. By sy vertrek uit Kaapstad het 'n Afrikaanse tydskrif die volgende mooi waardering van Boshoff gegee:

Voortreflike dienste lewer hy aan sy volk op landswye vlak toe hy in 1936 as hoof van die Universiteitskorrespondensiekollege in Pretoria aangestel word, totdat dit in 1948 deur die Helpmekaarkorrespondensiekollege uitgekoop word.

Talle artikels oor letterkunde, volkskunde, geskiedenis, kuns en taal dui aan hoe sy kennis, belangstelling en beskouings die volle volkslewe oorspan het. In die Tydskrif vir Wetenskap en Kuns het deur die loop van jare dosyne van sy insiggewende artikels verskyn. Hy kon as referent met groot akademiese saamtrekke en as spreker op volksvergaderings pitkos as uitstaande intellektuele reus uitdeel; maar ook het hy homself diensbaar gestel as lid en/of voorsitter van tientalle rade en kommissies. By hom het dit gegaan om taal- en volksdiens, en nie om eie gewin nie.

Hy was, benewens wat reeds genoem is, ook onder andere lid van die Maatschappij der Nederlandse Letterkunde, die Historische Genootschap van Utrecht, Pleknamekomitee, lid van die Transvaalse Munisipale Vereniging, die Spellingkommissie van die Akademie; die Matrikulasieraad, die Beurskomitee van die Universiteit van Suid-Afrika, voorsitter van 'n Regeringskommissie oor Openbare Vakansiedae, en ook, van 1952 tot 1969, voorsitter van die Raad van die Universiteit van Suid-Afrika.
In 1959 word die Stalsprys vir Geesteswetenskappe vir sy taalkundige bydraes aan hom toegeken. Agt jaar later (1967) word hy vir die tweede keer met dié gesogte onderskeiding bekroon. Dit was 'n aanduiding van Boshoff se toewyding aan en belangstelling in die herkoms van die Afrikaanse woord. Die hersiene uitgawe van die standaardwerk, Etimologiese Woordeboek van Afrikaans, in samewerking met prof. G.S. Nienaber, 'n mede-bekroonde, het in 1967 verskyn, onder die nuwe titel: Afrikaanse etimologieë. Boshoff het hieromtrent opgemerk: "Dit was 'n liefdesdiens wat ek oor 50 jaar vertroetel het – 'n gesoek en gesnuffel om 'n 6000 woorde se herkoms in die fynste na te loop."

As mens was hy iemand met 'n reusewerkkrag, skerpsinnige oordeel en 'n bewonderenswaardige geheue. Hy was 'n geleerde wat altyd met die jongste ontwikkeling op sy vakgebied tred gehou het. Hy het 'n wil van staal gehad, was beslis en kon 'n man vierkantig in die oë kyk. Daarbenewens had hy 'n wonderlike humorsin.

Hy is op 30 April 1973 op Potgietersrus oorlede.
In "Vaalrivier die Broederstroom" beskryf hy die aktiwiteite van generaal C.F. Beyers en sy manskappe tydens die Rebellie van 1914, met die klem op die laaste dae van generaal Beyers.

Sy rebellie-dagboek verskyn in geredigeerde formaat as "Rebelliesketse", waarin hy verskeie veldslae asook die tronklewe beskryf.

"Jannies, Johnnies en Jantjies" is ’n historiese drama, waarin hy S.J. du Toit se "Magrieta Prinsloo" op allegoriese wyse verwerk.

"Beskouinge en feite" is essays oor veral kultuur-onderwerpe.

Sy verdere geskrifte is hoofsaaklik taalkundig van aard, soos sy "Radiopraatjies oor Afrikaans", "Etimologiese Woordeboek" (later verwerk as "Afrikaanse etimologieë") en "Ons en ons taal".

Sy belangstelling in taalonderwys op skool word gestaaf deur sy talle skoolhandboeke, wat in samewerking met ander uitgegee word in die reekse "Ons taal is ons trots" vir verskeie standerds en "Luister, lees en leer: Afrikaans Moedertaal" vir verskeie standerds.

Talle vakkundige artikels van hom verskyn in tydskrifte, hoofsaaklik die "Tydskrif vir Wetenskap en Kuns".

Hy doen ook waardevolle werk met die versameling en bewaring van volksliedjies, wat in samewerking met L.J. du Plessis in twee dele in 1918 uitgegee word en ’n soortgelyke versameling minneliedjies in 1921.

Saam met Gerrit Dekker stel hy die bloemlesing "Van Maerlants tot Boutens" uit die Nederlandse poësie saam.

Ongepubliseer is sy werk oor "’n Kritiese ondersoek in die verhouding van ons Afrikaanse volk tot ons letterkundige toestande", waarmee hy in 1912 ’n tweede prys verwerf in ’n prysvraag van die Suid-Afrikaanse Akademie.

Boshoff is een van die taaladviseurs met die eerste Afrikaanse Bybelvertaling en ontvang saam met die ander taaladviseurs, professore D.F. Malherbe en T.H. le Roux, in 1932 ’n Erepenning van die Akademie vir hierdie werk.

Die Akademie ken in 1959 die Stalsprys aan hom toe vir sy taalkundige bydraes.

Die Universiteit van die Oranje-Vrystaat ken in 1960 ’n eredoktorsgraad aan hom toe en die Universiteit van Suid-Afrika herhaal hierdie eer in 1964.

In 1963 word hy verkies as ’n erelid van die Akademie. In 1967 kry hy vir die tweede keer die Stalsprys vir Taalwetenskap na aanleiding van die verskyning van sy boek "Afrikaanse Etimologieë" (in samewerking met G.S. Nienaber), wat ’n verwerking is van die "Etimologiese Woordeboek" wat reeds voorheen verskyn het.

Bronne verskil oor sy sterfdatum, met sy jaar van oorlye wat afwisselend ook as 1974, 1972 en 1971 weergegee word. Die datum hier weerspieël word deur meeste van die beskikbare bronne as die sterfjaar aangedui.




</doc>
<doc id="51748" url="https://af.wikipedia.org/wiki?curid=51748" title="Herstappe">
Herstappe

Herstappe (Limburgs: "Herstap") is 'n Belgiese dorp en munisipaliteit in die suide van die Vlaamse provinsie Limburg, aan die grens met die Waalse provinsie Luik. Die munisipale gebied het 85 inwoners (2011) en 'n oppervlakte van 1,35 km². Hiermee is dit die kleinste munisipaliteit van België.

Plekke in die munisipale gebied van Herstappe:
Herstappe (dorp).



</doc>
<doc id="51750" url="https://af.wikipedia.org/wiki?curid=51750" title="Austin Stevens">
Austin Stevens

Austin James Stevens (gebore 19 Mei 1950 in Pretoria) is 'n Suid-Afrikaanse herpetoloog (kenner van reptiele en amfibieë) en natuurfotograaf wat veral bekend is as aanbieder van dokumentêre reekse oor slange. Austin is ook die outeur van twee boeke.

Enkele van Stevens se werke met vermeldings:

Boeke:

DVD's:



</doc>
<doc id="51751" url="https://af.wikipedia.org/wiki?curid=51751" title="ARKive">
ARKive

ARKive is 'n globale inisiatief om films, foto's en klankopnames van die wêreld se spesies in 'n sentrale digitale biblioteek te versamel en vir die nageslag te bewaar. 
As sulks, word dit soms as die nuwe Noag se ark of Noag se aanlyn Ark beskryf. 

Die ARKive projek is 'n inisiatief van Wildscreen, 'n VK-geregistreerde opvoedkundige liefdadigheidsorganisasie wat in Bristol gebaseer is. Hulle werk wêreldwyd om die publiek se begrip en waardering van biodiversiteit te verhoog, deur van beelde gebruik te maak.



</doc>
<doc id="51752" url="https://af.wikipedia.org/wiki?curid=51752" title="Frans II">
Frans II

Frans II uit die dinastie Habsburg, volle naam Franz II Joseph Karl, (* 12 Februarie 1768 in Florence, Italië; † 2 Maart 1835 in Wene, Oostenryk) het tussen 1792 en 1806 as laaste Keiser van die Heilige Romeinse Ryk en tussen 1804 en 1835 as die eerste Keiser van Oostenryk geregeer.

Frans was die kleinseun van die keiser Franz I Stephan en die seun van die keiser Leopold II. Sy regeringstyd was deur sy teenstander Napoléon Bonaparte oorheers. Frans II moes die Heilige Romeinse Ryk ontbind, nadat hy deur Napoléon gedwing is om te abdikeer, waarna Frans homself as keiser van Oostenryk laat kroon het.


</doc>
<doc id="51755" url="https://af.wikipedia.org/wiki?curid=51755" title="Ferdinand I van Oostenryk">
Ferdinand I van Oostenryk

Ferdinand I uit die dinastie Habsburg, volle naam Ferdinand I Karl Leopold Joseph Franz Marcellin, (* 19 April 1793 in Wene, Oostenryk; † 29 Junie 1875 in Praag, Tsjeggië) het tussen 1830 en 1848 as Koning van Hongarye en Kroasië en tussen 1835 en 1848 as Keiser van Oostenryk geregeer.

Ferdinand I was die kleinseun van die keiser Leopold II en die seun van die keiser Frans II. Ná die Rewolusie van 1848 het hy abdikeer en Frans Joseph I word Keiser.


</doc>
<doc id="51756" url="https://af.wikipedia.org/wiki?curid=51756" title="Huis van Habsburg">
Huis van Habsburg

Die Huis van Habsburg is ’n ou en belangrike Oostenrykse vorstehuis wat eeue lank keisers, konings, grawe en hertoë opgelewer het. Die naam van die dinastie is afgelei van die Habsburg, 'n kasteel in die huidige Switserse kanton Aargau. Die oudste dokument, waarin na die dinastie verwys word, dateer van 1108.

Tans is daar sowat 600 persone wat die adellike familienaam "von Habsburg" dra. Karl von Habsburg (Karl Habsburg-Lothringen, * 1961), die oudste seun van Oostenryk-Hongarye se laaste kroonprins Otto von Habsburg (1912−2011), het as hoof en spreker van die Huis van Habsburg gefungeer en die familie se gedragskode toegepas. Alhoewel die Huis van Habsburg tradisioneel aanhangers van die Rooms-Katolieke Kerk was, is daar tans ook Protestantse lede.







</doc>
<doc id="51757" url="https://af.wikipedia.org/wiki?curid=51757" title="Frans Josef I van Oostenryk">
Frans Josef I van Oostenryk

Frans Josef I uit die dinastie Habsburg, volle naam Franz Joseph Karl, (* 18 Augustus 1830 in Wene, Oostenryk; † 21 November 1916 in Wene) het tussen 1848 en 1867 as laaste keiser van die Keiserryk Oostenryk en tussen 1867 en 1916 as eerste keiser van Oostenryk-Hongarye regeer.

Frans Josef I was die kleinseun van Frans II en die seun van Frans Karel. Sy jonger broer Maksimilian I het tydens die Franse intervensie onder Napoléon III van Frankryk tussen 1864 en 1867 die Tweede Meksikaanse Keiserryk regeer. Frans Josef I het ná die nederlaag in die Duitse Oorlog teen die Koninkryk Pruise in 1866 die Austro-Hongaarse Kompromie in 1867 voltooi en Oostenryk-Hongarye gestig. Hy het ná die sluipmoord op aartshertog Frans Ferdinand in Sarajewo, Serwië, oorlog verklaar, wat die begin van die Eerste Wêreldoorlog was.


</doc>
<doc id="51758" url="https://af.wikipedia.org/wiki?curid=51758" title="Karel I van Oostenryk">
Karel I van Oostenryk

Karel I uit die dinastie Habsburg, volle naam Karl I Franz Joseph Ludwig Hubert Georg Maria, (* 17 Augustus 1887 in Neder-Oostenryk, Oostenryk; † 1 April 1922 in Funchal, Madeiraeilande, Portugal) het tussen 1916 en 1918 as laaste keiser van Oostenryk-Hongarye geregeer.

Karel I was die kleinseun van Karel Lodewyk en die seun van Otto Frans Josef. By sy kroning in 1916 was Oostenryk-Hongarye sedert 1914 in die Eerste Wêreldoorlog met die Duitse Keiserryk, die Koninkryk van Bulgarye en die Ottomaanse Ryk teen Frankryk, die Russiese Ryk, die Verenigde Koninkryk en die Verenigde State.

Ná die oorwinning deur die Geallieerdes in die Eerste Wêreldoorlog het hy op 11 November 1918 die vrywillige uittrede as heerser en dié van sy seun as troonopvolger aangekondig. Karel I het Oostenryk via Switserland, Hongarye, die Swartsee en Gibraltar verlaat vir Madeira. Hier het hy tot en met sy afsterwe in 1922 in Funchal gewoon.

Op 3 Oktober 2004 het pous Johannes Paulus II Karel I as eerwaardig in die Rooms-Katolieke Kerk verklaar.


</doc>
<doc id="51759" url="https://af.wikipedia.org/wiki?curid=51759" title="Heusden-Zolder">
Heusden-Zolder

Heusden-Zolder (Limburgs: "Heuze-Zolder") is 'n Belgiese munisipaliteit in die weste van die Vlaamse provinsie Limburg. Die munisipale gebied het sowat 32 000 inwoners (2011) en 'n oppervlakte van 53 km². Die administratiewe setel is in Zolder.

Plekke in die munisipale gebied van Heusden-Zolder:
Berkenbos, Boekt, Bolderberg, Eversel, Heusden, Lindeman, Viversel, Voort en Zolder.



</doc>
<doc id="51760" url="https://af.wikipedia.org/wiki?curid=51760" title="Hoeselt">
Hoeselt

Hoeselt (Limburgs: "Hoeiselt") is 'n Belgiese dorp en munisipaliteit in die suide van die Vlaamse provinsie Limburg. Die munisipale gebied het sowat 10 000 inwoners (2011) en 'n oppervlakte van 30 km².

Plekke in die munisipale gebied van Hoeselt:
Alt-Hoeselt, Hoeselt-Centrum, Onze-Lieve-Vrouwparochie, Romershoven, Schalkhoven, Sint-Huibrechts-Hern en Werm.



</doc>
<doc id="51761" url="https://af.wikipedia.org/wiki?curid=51761" title="Van Diens Af">
Van Diens Af

Van Diens Af (VDA) is 'n Afrikaanse rockgroep uit Secunda in Mpumalanga, Suid-Afrika wat in 2008 gestig is. Die groeplede is William Jonker (stem), Anton van Wyk (kitaar) en Kevin Curry (dromme). Henk van Heerden was op baskitaar voor hy oorgegee het aan Carl Dugdale.

In April 2009 het die groep sy E.P. opgeneem wat in week 10 op Jakaranda FM se "Demostation" sy verskyning gemaak het, en week 10 gewen het. Die E.P het ook die aandag van die span by "David Gresham Records" getrek, en is een van die liedjies op die "ROKOFF CD" saam met groot name soos Jack Parow, Straatligkinders, Foto na Dans, Die Heuwels Fantasties en nog vele meer.

In 2010 het hulle 'n kontrak met David Gresham-rekords geteken vir die opneem van hulle eerste album "Dit Wat Was". Die eerste enkelspeler van die album, "Hou My Vas" het goed gedoen op MK en die "SA top-10" op TUKS FM en MFM gehaal as ook die "Rock top-10" en "top-40" nommer 1 plekke behaal het. Die enkelspeler "Hou My Vas" is ook op MK se "Hoordosis 5" gespeel.

VDA is genomineer vir 'n Huisgenoot Tempo asook drie Vonk-toekennings waarvan hulle die afdeling Beste Rockalbum van 2010 gewen het.






</doc>
<doc id="51763" url="https://af.wikipedia.org/wiki?curid=51763" title="Houthalen-Helchteren">
Houthalen-Helchteren

Houthalen-Helchteren (Limburgs: "Hôtele-Helichtre") is 'n Belgiese munisipaliteit in die middel van die Vlaamse provinsie Limburg. Die munisipale gebied het sowat 30 000 inwoners (2011) en 'n oppervlakte van 78 km². Die administratiewe setel is in Houthalen-Centrum.

Plekke in die munisipale gebied van Houthalen-Helchteren:
Helchteren, Houthalen-Centrum, Houthalen-Oost en Meulenberg.



</doc>
<doc id="51767" url="https://af.wikipedia.org/wiki?curid=51767" title="Ronse">
Ronse

Ronse (Frans: "Renaix") is 'n Belgiese stad en munisipaliteit in die suidweste van die Vlaamse provinsie Oos-Vlaandere, aan die grens met die Waalse provinsie Hainaut. Die munisipale gebied het sowat 25 000 inwoners (2011) en 'n oppervlakte van 34 km².

Ronse lê in die Vlaamse Ardenne.





</doc>
<doc id="51771" url="https://af.wikipedia.org/wiki?curid=51771" title="Suid-Soedan">
Suid-Soedan

Suid-Soedan (Engels: "South Sudan"), amptelik die Republiek Suid-Soedan ("Republic of South Sudan"), is 'n landingeslote land in Oos-Afrika en grens aan Soedan in die noorde, Ethiopië in die ooste, Kenia, Uganda en die Demokratiese Republiek van die Kongo in die suide en die Sentraal-Afrikaanse Republiek in die weste. Die hoofstad en grootste stad is Joeba, hoewel die regering 'n nuwe hoofstad beplan. Suid-Soedan het 'n bevolking van 8 260 490 in 2008 gehad en beslaan 'n oppervlakte van 619 745 km².

Suid-Soedan het op 9 Julie 2011 as gevolg van 'n positiewe referendum sy onafhanklikheid van Soedan verklaar en is sedertdien die wêreld se jongste onafhanklike land. Kort daarna het egter nuwe etniese geweld uitgebreek wat in 2013 tot 'n burgeroorlog ontwikkel het. Suid-Soedan word algemeen as 'n mislukte staat beskou. Die Suid-Soedanese regering is tans op soek vir 'n nuwe stad wat as hoofstad kan dien, waarvan Ramciel die gunsteling is. Dit word egter deur die voortdurende Suid-Soedanese burgeroorlog bemoeilik.

Suid-Soedan se geografie word veral deur die Wit Nyl wat dié land van suid na noord deurvloei en saam met die Blou Nyl een die Nylrivier se twee hooftakke vorm. Die hoofstad Joeba is weerskante die Wit Nyl geleë en noord van dié stad begin die Wit Nyl die Sudd vorm, een van die wêreld se grootste vleilande en die grootste binnedelta in Afrika.

Tussen 1972 en 1983 en van 2005 tot 2011 was Suid-Soedan 'n outonome gebied in Soedan. Daar was twee burgeroorloë tussen Noord- en Suid-Soedan: Die eerste Soedannese burgeroorlog vanaf 1955 tot 1972 en die tweede Soedannese burgeroorlog vanaf 1983 tot 2005. Die konflik is die oudste in die geskiedenis van Afrika. Tussen 9 Januarie en 15 Januarie 2011 is 'n referendum om die onafhanklikheid van Suid-Soedan gehou, waarin 99 persent van die stemgeregtigdes vir die onafhanklikheid van Suid-Soedan gestem het. Op 9 Julie 2011 het Suid-Soedan die 54ste onafhanklike land van Afrika geword en sedert 14 Julie 2011 is Suid-Soedan die 193ste lidland van die Verenigde Nasies. Op 27 Julie 2011 het Suid-Soedan as 54ste lidstaat by die Afrika-unie aangesluit. Daarbenewens is Suid-Soedan 'n kandidaatland van beide die Arabiese Liga en die Britse Statebond.

Suid-Soedan het 'n diverse bevolking met baie etniese groepe en taalfamilies. Volgens die Verenigde Nasies se 2016-skatting het die land 'n bevolking van sowat 12 miljoen gehad. Die hoofstad en grootste stad is Joeba weerskante die Wit Nyl, gevolg deur Wau. Ander nedersettings sluit in Rokon en Yei.

Volgens die 2011-skatting bly sowat 4,6 miljoen Dinka in Suid-Soedan, amper 35,8% van die totale bevolking en die grootste etniese groep in dié land. Die naasgrootste etniese groep is die Nuer met sowat 3 miljoen of 15,6% van die bevolking.

Suid-Soedan se amptelike taal is Engels, hoewel die 60 inheemse tale amptelike erkenning geniet. Van die tale in Suid-Soedan is veral Nilo-Sahariese tale wat verder in verskeie takke verdeel word. Die belangrikste taal is Dinka wat deur amper 1,4 miljoen mense gebesig word, gevolg deur die nou verwante Nuer met byna 900 000 moedertaalsprekers.

Arabies was voorheen 'n amptelike taal in Suid-Soedan, maar is deur die regering geskrap. Suid-Soedan se Arabiese dialek staan bekend as Joeba-Arabies en is 'n lingua franca in dié land.

Die Suid-Soedanese regering is van plan om Swahili as amptelike taal te erken om sy betrekkinge met die Oos-Afrikaanse lande, waar Swahili 'n amptelike taal is, te verdiep. Suid-Soedan het Tanzaniese onderwysers genooi om Swahili-lesse in Suid-Soedanese skole aan te bied.

Die meeste Suid-Soedanese is Christene (60,5%), veral Rooms-Katolieke, gevolg deur Tradisionele Afrika-godsdienste (32,9%), Moslems (6,2%) en ander (0,4%).

Met onafhanklikheid in 2011 het Suid-Soedan tot in 2015 uit tien deelstate bestaan:

In 2015 is 28 nuwe deelstate gestig en in 2017 is vier deelstate nuutgestig, sedertdien bestaan Suid-Soedan uit 32 deelstate. Uit "Eastern Nile" is in 2017 die nuwe deelstate "Northern Upper Nile" met die hoofstad Renk en "Central Upper Nile" met die hoofstad Malakal afgestig. Dele van "Latjoor" is as "Maiwut" met die hoofstad Maiwut afgestig en van "Gbudwe" is die deelstaat "Tumbura" met die hoofstad Tumbura afgestig.




</doc>
<doc id="51772" url="https://af.wikipedia.org/wiki?curid=51772" title="Darfoer">
Darfoer

Darfoer (Arabies: دار فور / dār fūr, Engels: "Darfur") is 'n streek van Soedan en lê in die weste van die land en grens an Libië in die noorde, Tsjad in die weste, die Sentraal-Afrikaanse Republiek en Suid-Soedan in die suide. Darfoer het 'n oppervlakte van 509 075 km² en het in 2010 sowat 5 000 000 inwoners gehad. Sedert 2003 is daar die Darfoer-konflik, waarin 400 000 Mense sterf en 2 500 000 uit Darfoer gevlug het.


</doc>
<doc id="51773" url="https://af.wikipedia.org/wiki?curid=51773" title="Joeba">
Joeba

Joeba (Engels: "Juba", Arabies: جوبا) is die hoofstad en grootste stad van Suid-Soedan. Die stad het 'n bevolking van 372 410 in 2011 gehad. Joeba is in 1922 gestig en is weerskante die Wit Nyl geleë. Noord van die stad vorm die Wit Nyl die Sudd, een van die wêreld se grootste vleilande en die grootste binnedelta in Afrika.
Die Suid-Soedanese regering is tans op soek vir 'n nuwe stad wat as hoofstad kan dien, waarvan Ramciel die gunsteling is. Dit word egter deur die voortdurende Suid-Soedanese burgeroorlog bemoeilik.



</doc>
<doc id="51774" url="https://af.wikipedia.org/wiki?curid=51774" title="Nic Stevens">
Nic Stevens

Nic Stevens is die verhoognaam van Stephan Snyman, 'n Afrikaanse sanger wat ook saam met sy bloedboers in die musiekgroep Broers optree. Sy eerste album, "Everybody", is in 2001 deur Snyman-musiekproduksies vrygestel. In 2004 word sy eerste Afrikaanse album, "Jonk Bly" uitgereik. Hy is bekend vir treffers soos "Toeter Skoeter", "Jonk Bly", "Dis altyd lente" en "Jy maak my mal".

Snyman het 'n B.Mus-graad by die Universiteit van Kaapstad verwerf met klavier as hoofinstrument. Hy bespeel ook die trompet en kitaar.

In 2005 word sy liedjie "Jonk Bly" op kykNET se top 10 aangewys as die 4de beste liedjie van die jaar.




</doc>
<doc id="51775" url="https://af.wikipedia.org/wiki?curid=51775" title="Christo en Cobus">
Christo en Cobus

Christo en Cobus is 'n musiekgroep wat uit die broers Christo Snyman en Cobus Snyman bestaan. Hulle tree ook saam met hulle jongste boetie, Nic Stevens onder die verhoognaam Broers op.





</doc>
<doc id="51776" url="https://af.wikipedia.org/wiki?curid=51776" title="Wes-Vlaams">
Wes-Vlaams

Wes-Vlaams ("West-Vlams", "West-Vlams, West-Vloams", Nederlands: "West-Vlaams") is 'n Nederfrankiese dialek, wat tot die Nederlandse taal behoort. Wes-Vlaams word tot die Hollands-Frankiese dialekte en die suidwestelike dialekgroep gereken. 

Wes-Vlaams word in die westelike deel van België gepraat: hoofsaaklik in die provinsie Wes-Vlaandere, verder in die noord- en middel-weste van die provinsie Oos-Vlaandere en in die munisipaliteit Komen-Waasten van die provinsie Hainaut (gedeeltelik). Daarbenewens word Wes-Vlaams ook in die weste van die Nederlandse gebied van Zeeuws-Vlaandere en in Frans-Vlaandere (gedeeltelik) gepraat.

Die Wes-Vlaamse streektaal het invloede van die nabygeleë Pikardies, 'n Romaanse streektaal, ondergaan.

Die ooste van Wes-Vlaandere en die weste van Oos-Vlaandere vorm 'n oorgangsgebied tussen die Wes-Vlaamse en die Oos-Vlaamse dialek. 




</doc>
<doc id="51777" url="https://af.wikipedia.org/wiki?curid=51777" title="Eilandgebiede van die Verenigde State van Amerika">
Eilandgebiede van die Verenigde State van Amerika

Die Eilandgebiede van die Verenigde State van Amerika (Engels: "Insular Areas of the United States") is 'n term vir 'n groep van eilande van die Verenigde State van Amerika, wat geen deel van die 50 deelstate van die Verenigde State van Amerika of die Distrik van Columbia uitmaak nie. Die eilandgebiede is in die Karibiese See en die Stille Oseaan geleë en sluit die klein afgeleë eilande van die Verenigde State van Amerika in.






</doc>
<doc id="51779" url="https://af.wikipedia.org/wiki?curid=51779" title="Klein afgeleë eilande van die Verenigde State van Amerika">
Klein afgeleë eilande van die Verenigde State van Amerika

Die Klein Afgeleë Eilande van die Verenigde State van Amerika (Engels: "United States Minor Outlying Islands") is 'n term vir 'n groep van eilande van die Verenigde State van Amerika, wat geen deel van die 50 deelstate van die Verenigde State van Amerika of die Distrik van Columbia uitmaak nie. Die Klein Afgeleë Eilande is in die Karibiese See en die Stille Oseaan geleë en maak deel uit van die eilandgebiede van die Verenigde State van Amerika.




</doc>
<doc id="51781" url="https://af.wikipedia.org/wiki?curid=51781" title="Oos-Vlaams">
Oos-Vlaams

Oos-Vlaams (Oos-Vlaams: "Uuëst-Vloams", Nederlands: "Oost-Vlaams") is 'n Nederfrankiese dialek, wat tot die Nederlandse taal behoort. Oos-Vlaams word tot die Brabants-Frankiese dialekte en die suidelik-sentrale dialekgroep gereken.

Oos-Vlaams word in die westelike deel van België gepraat: hoofsaaklik in die provinsie Oos-Vlaandere, verder in die noordooste en die suidooste van die provinsie Wes-Vlaandere, in die munisipaliteit Zwijndrecht van die provinsie Antwerpen en in 'n paar Hainautse dorpe by die Oos-Vlaamse grens. Daarbenewens word Oos-Vlaams ook in die ooste van die Nederlandse gebied van Zeeuws-Vlaandere gepraat.

Die Oos-Vlaamse streektaal het invloede van die Franse taal en die Brabantse streektaal ondergaan.

Die ooste van Wes-Vlaandere en die weste van Oos-Vlaandere vorm 'n oorgangsgebied tussen die Wes-Vlaamse en die Oos-Vlaamse dialek. Hierdie grensgebied is oral taamlik breed, behalwe naby die stad Aalter. Verder vorm die ooste van Oos-Vlaandere 'n oorgangsgebied met die Brabantse dialek. In die omgewing van die rivier die Dender, soos in Denderleeuw en Aalst, vertoon die dialek al baie Brabantse kenmerke.

Daar is twee egte taaleilande in Oos-Vlaandere, plekke waar die dialek baie verskil van die andere dialekte, naamlik Gents en Ronses. Gent is die hoofstad van die provinsie Oos-Vlaandere. Albei die dialekte vertoon baie Franse kenmerke.




</doc>
<doc id="51782" url="https://af.wikipedia.org/wiki?curid=51782" title="Zeeuws-Vlaanderen">
Zeeuws-Vlaanderen

Zeeuws-Vlaanderen (Nederlands: "Zeeuws(ch)-Vlaanderen", Seeus: "Zeêuws-Vlaonderen", Wes-Vlaams: "Zêeuws-Vloandern") is 'n deel van die Nederlandse provinsie Zeeland. Die gebied lê aan die suidekant van die Westerschelde en grens aan die Belgiese provinsies Wes-Vlaandere en Oos-Vlaandere. Zeeuws-Vlaandere het 'n oppervlakte van 876 km² en daar woon ongeveer 107 000 inwoners (2010). Die streek bestaan uit drie munisipaliteite, van wes na oos: Sluis, Terneuzen en Hulst.

In die weste van Zeeuws-Vlaanderen word Wes-Vlaams - wat ook wel tot die Seeuse dialek gereken word - en in die ooste Oos-Vlaams gepraat.

In die middel van Zeeuws-Vlaanderen is die Calvinistiese kerke oorheersend (munisipaliteit Terneuzen) en in die ooste die Katolieke Kerk (munisipaliteit Hulst).

Oorspronklik het Zeeuws-Vlaanderen tot die Graafskap Vlaandere behoort, maar in die Tagtigjarige Oorlog het dit as die Generaliteitsland Staats-Vlaandere in die hande van die Republiek van die Sewe Verenigde Nederlande geval en is in 1814 by die provinsie Zeeland gevoeg.

Sedert 2003 is Zeeuws-Vlaanderen danksy die Westerschelde-tonnel met die Zeeuwse eiland Zuid-Beveland verbind.



</doc>
<doc id="51787" url="https://af.wikipedia.org/wiki?curid=51787" title="Laerskool Aristea">
Laerskool Aristea

Laerskool Aristea is 'n primêre skool in Kraaifontein, Kaapstad, Suid-Afrika. Die skool is op 1 Januarie 1976 deur Mnr. J. Vosloo geopen met 455 leerders en 17 onderwysers.
Vandag 2011 is Mnr. Boshoff die hoof daar is meer as 1000 leerlinge wat die skool bywoon
Die skool se skoollied:

Uit jou waterryke bodem
tussen heuwels rustig blou
spruit 'n blom so rein en enig
word simbool van plig en troue.

Dis die skool wat voortbou
op verlede sterk en skoon
aan 'n toekoms wat die deugde
van 'n edel volk sal toon.

Met geloof in God en volk en land
wil ons werk en speel en leer.
aan jou. Laerskool Aristea."




</doc>
<doc id="51801" url="https://af.wikipedia.org/wiki?curid=51801" title="Kinrooi">
Kinrooi

Kinrooi (Limburgs: "Kinder") is 'n Belgiese dorp en munisipaliteit in die noordooste van die Vlaamse provinsie Limburg, wat in die noorde en die ooste grens aan die Nederlandse provinsie Limburg. In die ooste lê Kinrooi aan die grensrivier Maas. Die munisipale gebied het sowat 12 000 inwoners (2011) en 'n oppervlakte van 55 km².

Plekke in die munisipale gebied van Kinrooi:
Geistingen, Kessenich, Kinrooi, Molenbeersel en Ophoven.



</doc>
<doc id="51802" url="https://af.wikipedia.org/wiki?curid=51802" title="Laerskool Gene Louw">
Laerskool Gene Louw

Laerskool Gene Louw is 'n Afrikaanse en Engelse parallel-medium primêre skool in Durbanville, Suid-Afrika. Die skool is in Tulipstraat, Amanda Glen in Durbanville geleë. Die skoolhoof is Mnr. A.C. van der Westhuizen.




</doc>
<doc id="51803" url="https://af.wikipedia.org/wiki?curid=51803" title="Sluis (munisipaliteit)">
Sluis (munisipaliteit)

Sluis (Seeus en Wes-Vlaams: "Sluus") is 'n Nederlandse stad en munisipaliteit in die suidweste van die provinsie Zeeland, in die streek van Zeeuws-Vlaandere. Die munisipale gebied grens in die suide aan die Belgiese provinsie Oos-Vlaandere, in die weste aan die Belgiese provinsie Wes-Vlaandere, in die noordweste aan die Noordsee, in die noorde aan die Westerschelde en in die ooste aan die munisipaliteit Terneuzen. Die munisipale gebied het sowat 24 000 inwoners (2012) en 'n oppervlakte van 307 km². Oostburg is die administratiewe setel van die munisipaliteit.

In die munisipaliteit word Seeus-Vlaams gepraat, 'n variant van die Wes-Vlaamse dialek.

Plekke in die munisipale gebied van Sluis:
Aardenburg, Akkerput, Bakkersdam, Balhofstede, Biezen, Boerenhol, Breskens, Cadzand, Cadzand-Bad, De Munte, Draaibrug, Eede, Groede, Heille, Het Eiland, Hoofdplaat, Hoogeweg, Kapitalendam, Klein-Brabant, Koninginnehaven, Kruisdijk, Kruishoofd, Maaidijk, Marollenput, Moershoofde, Mollekot, Nieuwesluis, Nieuwland, Nieuwvliet, Nieuwvliet-Bad, Nummer Eén, Oostburg, Oostburgsche Brug, Oudeland, Plakkebord, Ponte, Ponte-Avancé, Pyramide, Retranchement, Ronduit, Roodenhoek, Sasput, Scherpbier, Schoondijke, Sint Anna ter Muiden, Sint Kruis, Slijkplaat, Slikkenburg, Sluis (stad), Smedekensbrugge, Steenhoven, Stroopuit, Terhofstede, Tragel, Turkeye, Valeiskreek, Veldzicht, Vuilpan, Waterlandkerkje, IJzendijke en Zuidzande.



</doc>
<doc id="51804" url="https://af.wikipedia.org/wiki?curid=51804" title="Uitsaaines">
Uitsaaines

Uitsaaines is 'n Afrikaanse Internet-radiostasie wat net Afrikaanse musiek speel en lewendige Afrikaanse programinhoud aanbied. Hulle gebruik omroepers van dwarsoor die wêreld.

Die radiostasie is deur die sanger en liedjieskrywer Raymond Greenberg begin. Hy is ook een van die hoof omroepers op die stasie.




</doc>
<doc id="51811" url="https://af.wikipedia.org/wiki?curid=51811" title="Navassa">
Navassa

Navassa ook Navassa-eiland (Engels: "Navassa Island", Frans: "Île de la Navasse" of "La Navasse", Kreools: "Lanavaz" of "Lavash") is 'n klein afgeleë eiland van die Verenigde State van Amerika en 'n onbewoonde eiland in die oostelike Karibiese See. Die eiland het 'n oppervlakte van 5,2 km. Navassa lê oos van Jamaika, ten suide van Kuba en ten weste van Haïti. Die eiland word deur die Verenigde State van Amerika geadministreer en deur Haïti geëis, wat die naaste land is.


</doc>
<doc id="51812" url="https://af.wikipedia.org/wiki?curid=51812" title="Baker-eiland">
Baker-eiland

Baker-eiland (Engels: "Baker Island") is 'n klein afgeleë eiland van die Verenigde State van Amerika en 'n onbewoonde eiland in die noordelike Stille Oseaan, wat tot Polinesië behoort. Die eiland het 'n oppervlakte van 1,64 km². Baker-eiland lê noordoos van Australië, ten suidweste van Hawaii en ten noorde van Nieu-Seeland. Die naaste eiland is die onbewoonde Howland-eiland in die noorde.


</doc>
<doc id="51817" url="https://af.wikipedia.org/wiki?curid=51817" title="Howland-eiland">
Howland-eiland

Howland-eiland (Engels: "Howland Island") is 'n klein afgeleë eiland van die Verenigde State van Amerika en 'n onbewoonde eiland in die noordelike Stille Oseaan, wat tot Polinesië behoort. Die eiland het 'n oppervlakte van 1,84 km. Howland-eiland lê noordoos van Australië, ten suidweste van Hawaii en ten noorde van Nieu-Seeland. Die naaste eiland is die onbewoonde Baker-eiland in die suide.


</doc>
<doc id="51820" url="https://af.wikipedia.org/wiki?curid=51820" title="Jarvis-eiland">
Jarvis-eiland

Jarvis-eiland (Engels: "Jarvis Island") is 'n klein afgeleë eiland van die Verenigde State van Amerika en 'n onbewoonde eiland in die suidelike Stille Oseaan, wat tot Polinesië behoort. Die eiland het 'n oppervlakte van 4,5 km. Jarvis-eiland lê noordoos van Australië en Nieu-Seeland, ten suidweste van Hawaii en ten noorde van die Cookeilande.


</doc>
<doc id="51823" url="https://af.wikipedia.org/wiki?curid=51823" title="Dollar">
Dollar

Die dollar (meestal voorgestel met 'n "$"-teken) is die naam van die amptelike geldeenheid van baie lande, onder andere:

En verskeie andere.


</doc>
<doc id="51825" url="https://af.wikipedia.org/wiki?curid=51825" title="Amerikaanse dollar">
Amerikaanse dollar

Die Amerikaanse dollar of VSA-dollar (Engels: "United States dollar" of "US-Dollar", Chamorro: "Amerikanon Pesu", Filippyns: "Dolyar ng mga Amerikano", Frans: "Dollar américain", Hawais: "Dala —ʻAmelika", Nederlands: "Amerikaanse Dollar", Portugees: "Dólar Americano", Samoaans: "Amerika Tala", Spaans: "Dólar estadounidense", Tetoem: "Dólar amerikanu"; afgekort VS$) is die amptelike geldeenheid van die Verenigde State van Amerika en sy eilandgebiede, asook van Bonaire, die Britse Maagde-eilande, Ecuador, El Salvador, Liberië, die Marshalleilande, die Gefedereerde State van Mikronesië, Oos-Timor, Palau, Panama, Saba, Sint Eustatius, die Turks- en Caicos-eilande en Zimbabwe.

Die VSA neem die dollar in 1792 in gebruik. Die geldeenheid word sedert die Tweede Wêreldoorlog as anker-valuta in die internasionale handel beskou. Vir die rede word die pryse van goud en olie internasionaal in dollars uitgedruk.



</doc>
<doc id="51828" url="https://af.wikipedia.org/wiki?curid=51828" title="Johnston-atol">
Johnston-atol

Johnston-atol (Engels: "Johnston Atoll") is 'n klein afgeleë eiland van die Verenigde State van Amerika en 'n onbewoonde atol in die noordelike Stille Oseaan, wat tot Polinesië behoort. Die atol het 'n oppervlakte van 2,67 km. Die Johnston-atol lê noordoos van Australië en Nieu-Seeland, ten suidweste van Hawaii en ten noorde van die Cookeilande.


</doc>
<doc id="51831" url="https://af.wikipedia.org/wiki?curid=51831" title="NG gemeente Malvern">
NG gemeente Malvern

Die NG gemeente Malvern was 'n gemeente van die Nederduitse Gereformeerde Kerk in die ooste van Johannesburg wat op 18 September 1940 van Jeppestown afgestig en 52 jaar later met die moedergemeente saamgesmelt het om die nuwe gemeente Kensington te vorm. (Daar bestaan ook 'n NG gemeente Malvern in KwaZulu-Natal, maar die NG gemeente Kensington in die Port Elizabeth is by Parkheuwel ingelyf).

Van 1897 met die gelyktydige afstigting van Johannesburg-Oos en Jeppestown was daar meer as vier dekades lank net twee NG gemeentes in die ooste van Johannesburg. Aanvanklik was daar in die weste van die stad, waar baie meer Afrikaanssprekendes hulle mettertyd gaan vestig het, ook twee gemeentes, Langlaagte (1892) en Fordsburg (1896). Maar voor Malvern as derde gemeente in die ooste sou afstig, het daar tussen 1920 en 1938 ses gemeentes in die weste ontstaan, naamlik Melville (1920), Waterval (1921), Vrededorp (1927, sedert 1957 Cottesloe), Linden (1936), Brixton (1938) en Westdene (1938).

Die stadwaartse trek van veral minder gegoede Afrikaners het egter ook in die ooste neerslag gevind sodat Jeppestown reeds van 1933 vir ds. Gerrit le Roux as hulpleraar moes aanstel, waarna hy van 1937 - 1938 voltydse leraar is. In die eerste jaar van sy opvolger, ds. Jacobus Odendaal, se dienstyd vra die gemeente vir prop. Santie Sandenbergh om ook as hulpleraar te kom help. Gedurende April 1939 neem hy sy intrek in Malvern. Kort voor lank besluit die kerkraad om 'n dubbele predikantspos te skep en die keuse val op prop. Sandenbergh. Met die oog op permanente huisvesting vir sy eerste medeleraar besluit die kerkraad om langs die kerksaal in Malvern 'n tweede pastorie te bou.

Die Ring van Johannesburg kom op 13 Augustus 1940 byeen en gee opdrag aan sy Ringskommissie om 'n nuwe gemeente, met Malvern as middelpunt, te stig. Op 18 September vergader die Ringskommissie in die kerksaal van Malvern en 'n nuwe gemeente word gestig. (Ds. Sandenbergh het in dieselfde maand 'n beroep na Boksburg aanvaar.) As bruidskat ontvang die nuwe gemeente drie standplase met die kerksaal en pastorie daarop, eiendom ter waarde van £3 585. Ses dae later (24 September 1940) word die eerste kerkraadsvergadering onder leiding van ds. Odendaal gehou. Op 9 Oktober hou die gemeente 'n gekombineerde kerkraadsvergadering en beroep vir ds. A.J. Pienaar van Nelspruit, wat die beroep aanvaar. Hy bly in die gemeente aan tot hy in 1945 'n betrekking as Sekretaris van Evangelisasie aanvaar.

Reeds op die tweede kerkraadsvergadering maak ds. Pienaar melding van "die baie kommissies wat daar bestaan" en stel voor "dat dit beter sou wees om 'n Dagbestuur aan te stel". Die kerkraad besluit om die verskillende kommissies af te skaf en benoem so 'n dagbestuur.

In die notule van die kerkraadsvergadering van 25 Maart 1942 is die toekenning deur die stadsraad aangeteken van die grond waarop die kerk later gebou is. Die gemeente koop boumateriaal aan terwyl die kerkraad reëlings tref om die nodige geld te leen. Die firma Geers & Geers trek die bouplanne op. Tydens 'n kerkraadsvergadering op 21 Mei 1943 word gerapporteer dat die boupermit gekom het en ontmoet die kerkraad mnr. F.P. van Heerden, die bouaannemer. Tydens dieselfde vergadering besluit die kerkraad om die pastorie wat die moedergemeente opgerig het, te verkoop en een in Oxfordweg te koop. 

Die kerkgebou word op 19 Augustus 1944 ingewy. Die gemeente besluit hierna om die kerksaal vir £4 500 te verkoop, wat net soos die pastorie as bruidskat van Jeppestown ontvang is. Op 14 Februarie 1948 wy die gemeente sy orrel in.

Ná die bloeitydperk van die veertiger-, vyftiger- en vroeë sestigerjare begin Afrikaanssprekendes geleidelik wegtrek uit die oostelike voorstede van Johannesburg. So daal Malvern se lidmaattal van 489 in 1973 tot 411 in 1979. In 1980 kom daar 'n opflikkering met in die inlywing van NG gemeente Belgravia sodat die lidmaattal in 1985 op 502 staan, maar in 1990 daal dit tot net 346. Op 1 November 1992 smelt Malvern saam met Jeppestown as Kensington en van toe af dien Malvern se gebouekompleks in Kingstraat as die nuwe gemeente se tuiste.

Die kerkgebou is geleë in Kingstraat in Malvern.






</doc>
<doc id="51832" url="https://af.wikipedia.org/wiki?curid=51832" title="NG gemeente Belgravia">
NG gemeente Belgravia

Die NG gemeente Belgravia was 'n gemeente van die Nederduitse Gereformeerde Kerk in die oostelike woonbuurt van Johannesburg met dieselfde naam, in werklikheid 'n buurt van die voorstad Jeppestown. Van die vier gewese gemeentes wat sedert 1992 deel vorm van die NG gemeente Kensington, was dit die mees sentraal geleë ten opsigte van die voorstad Kensington.

Die gemeente het in 1952 van Jeppestown afgestig as laaste van die moedergemeente se drie dogtergemeentes in die oostelike voorstede. Malvern het in 1940 afgestig en Bezuidenhoutsvallei in 1944. Belgravia het 'n toringkerk van sierstene op die hoek van Marshall- en Blorestraat opgerig teen 'n heuwel in 'n boomryke straat. Die omgewing was uit die staanspoor meer gegoed as dié rondom die moederkerk. In 1904 het "A Guide to the Transvaal" byvoorbeeld oor Johannesburg se woonbuurte gemeld: "Die meer gegoede voorstede is Parktown, Berea, Belgravia en Doornfontein; die armer buurte is Fordsburg, Braamfontein en Jeppes. Vrededorp word amper uitsluitlik bewoon deur arm Afrikaners ('Dutch'). Staatsamptenare verhuis na Richmond en Melville."

Belgravia was altyd die kleinste van Jeppestown se dogtergemeentes. So staan die lidmaattal (belydende) in 1958 op 557, in 1973 op 318 en in 1979 op 250. Die volgende jaar word die gemeente ingelyf by Malvern, waarvan die lidmaattal in 1979 411 was, maar teen 1985 staan op 502. Uiteindelik smelt Jeppestown in 1992 met Malvern saam, sodat die hele gebied wat van 1898 tot 1940 onder die moedergemeente Jeppestown geval het, 52 jaar later weer net uit een gemeente bestaan, maar nou onder die naam Kensington. Die NG gemeente Andrew Murray, wat ontstaan het uit die sending onder die Jode, het 'n tyd lank Belgravia se kerkgebou in Blorestraat gebruik, maar daarna Johannesburg-Noord se kerkgebou begin deel.

Die kerkgebou is geleë in Blorestraat in Jeppestown-Suid (Belgravia).




</doc>
<doc id="51834" url="https://af.wikipedia.org/wiki?curid=51834" title="Kortessem">
Kortessem

Kortessem (Limburgs: "Kotsoeve") is 'n Belgiese dorp en munisipaliteit in die suide van die Vlaamse provinsie Limburg. Die munisipale gebied het sowat 8 000 inwoners (2011) en 'n oppervlakte van 34 km².

Plekke in die munisipale gebied van Kortessem:
Guigoven, Kortessem, Vliermaal, Vliermaalroot, Wintershoven en Zammelen.



</doc>
<doc id="51835" url="https://af.wikipedia.org/wiki?curid=51835" title="Jolande Sap">
Jolande Sap

Johanna Catharina Maria (Jolande) Sap (gebore 22 Mei 1963 in Venlo) is 'n Nederlandse ekonoom en politikus.

Sap het aan die Universiteit van Tilburg ekonomie gestudeer. Daarna het sy by die universiteit en later ook by die Universiteit van Amsterdam gewerk. Vervolgens het sy by die emansipasieraad, die "Ministerie van Sosiale Sake en Werkgeleenthede", by die adviesburo "LEEFtijd" en in die onderwys gewerk.

Van 2 September 2008 tot 23 Oktober 2012 was sy 'n lid van die Tweede Kamer vir die GroenLinks-party. As parlementariër het sy haarself besig gehou met finansiële onderwerpe. Op 16 Desember 2010 het sy haar partygenoot Femke Halsema as parlementêre verteenwoordiger en partyleier opgevolg (sy was die partyleier tot 5 Oktober 2012).

Jolande Sap woon saam in Amsterdam en het twee kinders.



</doc>
<doc id="51836" url="https://af.wikipedia.org/wiki?curid=51836" title="Venlo">
Venlo

Venlo is 'n stad en munisipaliteit in die Nederlandse provinsie Limburg, geleë aan weerskante van die Maas-rivier en aan die grens met die Duitse deelstaat Noordryn-Wesfale. Die munisipale gebied het sowat 100 000 inwoners (2012) en 'n oppervlakte van 128 km². Die stad Venlo het sowat 35 000 inwoners (2007). Venlo is bekend vir sy Eredivisie sokkerspan VVV-Venlo.


Stadsdele in die munisipale gebied van Venlo:
Arcen, Belfeld, Blerick, Lomm, Tegelen, Velden en Venlo (stad).



</doc>
<doc id="51838" url="https://af.wikipedia.org/wiki?curid=51838" title="Universiteit van Amsterdam">
Universiteit van Amsterdam

Die Universiteit van Amsterdam (UvA) is een van die twee universiteite wat in Amsterdam, die hoofstad van Nederland gesetel is. Die andere een is die Vrije Universiteit Amsterdam (VU). 

Met 'n begroting van amper €600 million, meer as 30 000 studente en omtrent 5 000 staflede, is die UvA een van die hoof universiteite in Europa. Die universiteit het 'n sterk internasionalisasie program en bied meer as 85 meestersprogramme in Engels aan, asook 'n aantal Nederlandse en Engelse kursusse.

Die universiteit het in 2007 die volgende fakulteite gehad:

Enkele bekende Suid-Afrikaners wat grade hier behaal het:



</doc>
<doc id="51840" url="https://af.wikipedia.org/wiki?curid=51840" title="Kingman-rif">
Kingman-rif

Kingman-rif (Engels: "Kingman Reef") is 'n klein afgeleë eiland van die Verenigde State van Amerika en 'n onbewoonde rif in die noordelike Stille Oseaan, wat tot Polinesië behoort. Die rif het 'n oppervlakte van 60 km². Die Kingman-rif lê noordoos van Australië en Nieu-Seeland, ten suidweste van Hawaii en ten noorde van die Cookeilande. Die naaste eiland is die onbewoonde Palmyra-atol in die suidooste.


</doc>
<doc id="51843" url="https://af.wikipedia.org/wiki?curid=51843" title="Lanaken">
Lanaken

Lanaken (Limburgs: "Lôneke" of "Laoneke") is 'n Belgiese dorp en munisipaliteit in die suidooste van die Vlaamse provinsie Limburg, geleë aan die Maas-rivier, wat o.a. hier die grens vorm met die Nederlandse provinsie Limburg, en die Nederlandse stad Maastricht. Die munisipale gebied het sowat 25 000 inwoners (2010) en 'n oppervlakte van 59 km².

Plekke in die munisipale gebied van Lanaken:
Briegden, Gellik, Kesselt, Lanaken, Neerharen, Rekem, Smeermaas en Veldwezelt.



</doc>
<doc id="51844" url="https://af.wikipedia.org/wiki?curid=51844" title="Midway-atol">
Midway-atol

Midway-atol (Engels: "Midway Atoll") ook Midway-eiland ("Midway Island") of Midway-eilande ("Midway Islands", Hawais: "Pihemanu Kauihelani") is 'n klein afgeleë eiland van die Verenigde State van Amerika en 'n onbewoonde eiland in die noordelike Stille Oseaan, wat tot Polinesië behoort, naby Hawaii. Die eilande het 'n bevolking van 40 mense (wetenskaplikes) en 'n oppervlakte van 6,23 km². Die atol is die enigste deel van die noordwestelike Hawaii-eilande, wat nie deel van die deelstaat Hawaii is nie. Daar is aspirasies om die atol by Hawaii aan te sluit. Die atol lê 140 seemyl (259 km, 161 myl) oos van die Internasionale datumgrens, 2 800 seemyl (5 200 km, 3 200 myl) ten weste van San Francisco en 2 200 seemyl (4 100 km, 2 500 myl) ten ooste van Tokio. Die naam is afgelei van die atol se ligging halfpad tussen Japan en Kalifornië.

Die Slag van Midway het gedurende die Tweede Wêreldoorlog hier plaasgevind.


</doc>
<doc id="51848" url="https://af.wikipedia.org/wiki?curid=51848" title="Leopoldsburg">
Leopoldsburg

Leopoldsburg (Limburgs: "Léopolsbörch" of " 't Kamp", Frans: "Bourg-Léopold") is 'n Belgiese dorp en munisipaliteit in die noordweste van die Vlaamse provinsie Limburg, aan die grens met die provinsie Antwerpen. Die munisipale gebied het sowat 15 000 inwoners (2010) en 'n oppervlakte van 22 km².

In die munisipaliteit lê die Leopoldsburg-kaserne en word die Brabantse dialek gepraat.

Plekke in die munisipale gebied van Leopoldsburg:
Geleeg, Heppen, Immert, Leopoldsburg (dorp) en Strooiendorp.



</doc>
<doc id="51851" url="https://af.wikipedia.org/wiki?curid=51851" title="Palmyra-atol">
Palmyra-atol

Palmyra-atol (Engels: "Palmyra Atoll") is 'n klein afgeleë eiland van die Verenigde State van Amerika en 'n onbewoonde atol in die noordelike Stille Oseaan, wat tot Polinesië behoort. Die atol het 'n oppervlakte van 3,9 km. Die Palmyra-atol lê noordoos van Australië en Nieu-Seeland, ten suidweste van Hawaii en ten noorde van die Cookeilande. Die naaste eiland is die onbewoonde Kingman-rif in die noordweste.


</doc>
<doc id="51854" url="https://af.wikipedia.org/wiki?curid=51854" title="Wake-eiland">
Wake-eiland

Wake-eiland (Engels: "Wake Island") ook Wake-atol (Engels: "Wake Atoll") is 'n klein afgeleë eiland van die Verenigde State van Amerika en 'n onbewoonde eiland in die noordelike Stille Oseaan, wat tot Mikronesië behoort. Die eiland het 'n oppervlakte van 7,37 km. Die Wake-eiland lê noordoos van Australië, ten noorde van Nieu-Seeland, ten weste van Hawaii en ten noorde van die Cookeilande. Die eiland word van die Verenigde State van Amerika geadministreer en deur die Marshalleilande geëis, wat die naaste land is.


</doc>
<doc id="51859" url="https://af.wikipedia.org/wiki?curid=51859" title="Lommel">
Lommel

Lommel is 'n Belgiese stad en munisipaliteit in die noordweste van die Vlaamse provinsie Limburg, aan die grens met die provinsie Antwerpen en die Nederlandse provinsie Noord-Brabant. Die munisipale gebied het sowat 33 000 inwoners (2011) en 'n oppervlakte van 102 km².

In die munisipaliteit word die Brabantse dialek gepraat.

Plekke in die munisipale gebied van Lommel:
Balendijk, Barrier, Blauwe Kei, Gelderhorsten, Heeserbergen, Heide-Heuvel, Kattenbos, Kerkhoven, Kolonie, Lommel Centrum, Lommel-Werkplaatsen, Lutlommel en Stevensvennen.



</doc>
<doc id="51861" url="https://af.wikipedia.org/wiki?curid=51861" title="Sokotra">
Sokotra

Sokotra (Arabies: سقطرى‎ / Suqutrā) is 'n argipel in die noordwestelike Indiese Oseaan, wat uit die vier eilande Sokotra, Abd al Kuri, Samhah en Darsah bestaan. Die argipel lê voor die kus van Somalië aan die kus van die Horing van Afrika en behoort tot die Asiatiese Republiek van Jemen, governorate Hadhramaut.

Sokotra is 'n belangrike strategiese punt en is naas Madagaskar die tweede grootste eiland van Afrika en die grootste van Jemen. Die argipel het 'n bevolking van 42 842 en 'n oppervlakte van 3 796 km². Die hoofstad en grootste stad is Hadibu. Sokotra is in 2008 deur UNESCO as wêrelderfenisgebied gelys.



</doc>
<doc id="51862" url="https://af.wikipedia.org/wiki?curid=51862" title="Staphorst">
Staphorst

Staphorst () (Nedersaksies: "Stappest") is 'n munisipaliteit en 'n dorp in die Nederlandse provinsie Overijssel. Die munisipaliteit het sowat 16 000 inwoners (2010). Die grootste dorp in die munisipaliteit is Staphorst. Daar woon ± 10 000 mense. Die oppervlakte van die munisipale gebied is 136 km². Die dorp Staphorst is die vyfde grootste nedersetting in Noordwes-Overijssel.

Die beskrywing van hierdie wapen is: ""een skild van lazuur, belaai met drie saamgevoeg torings van goud"". Die betekenis van hierdie torings is nie duidelik nie. Daar word gesê dat hierdie torings verwys na die drie Staphorster kerkdorpe: Staphorst, IJhorst en Rouveen, terwyl ander verwys na die torings van die ou Mariënklooster aan die "Swarte Water", wat deur die protestante tydens die Reformasie gesloop is.

In die munisipaliteit van Staphorst lê die volgende nedersettings:

Die drie kerkdorpe Staphorst, Rouveen en IJhorst vorm saam met die kleiner dorpies Punthorst, Lankhorst, Hamingen, De Leijen (Staphorst), Halfweg, Slingenberg, Westerhuizingerveld en De Lichtmis (die laaste slegs vir 'n deel) die "munisipaliteit Staphorst".

Saam met Rouveen is Staphorst 'n tipies voorbeeld van lintbebouing aan die Oude Rijksweg/Gemeenteweg. Opvallend aan Staphorst en Rouveen is die (fel)groene luike met 'n kombinasie van (fel) blou vensters en groen deure met bo die voordeur 'n ‘’Levensboom” en die kleredrag wat deur die mense gedra word. Kinders wat altyd of slegs in die winter die klederdracht dra, is daar baie min. Ook baie min manne dra kleredrag. Maar daar is nog baie volwasse vroue, wat die kleredrag dra. Sedert 1937 is daar 'n plaaslike wet, wat sê dis verbode om ""iemand op of aan de weg zonder diens toestemming te fotograferen"". Vroeger (tot 1970) was daar 'n tradisie in Staphorst dat de kinders 'n boerdery bou achter hul ouders se boerdery. Weens ruimtegebrek word dit teenwoordig nog min gedoen.

In 1971 het Staphorst wêreldnuus gewees deur 'n uitbraak van polio (kinderverlamming). Verskillende inwoners het om godsdienstige redenen nie gewil nie dat hul kinders teen hierdie siekte ingeënt sou word. Hulle het gevind inent is teen die Voorsienigheid Gods. Hierdie siekte het 39 persone (die meeste was kinders van) besmet geraak. Vyf mense het gesterf. Noudaags is die situasie anders en is die meeste Staphorsters ingeënt. Maar ongeveer twintig persent is nie ingeënt nie en deur die feit dat Staphorst ’n baie saamlewende groep is, is Staphorst die enigste Europese risikogebied van die Wêreldgesondheidsorganisasie.

Die gemeenskap van Staphorst staan bekend as een van die mees kerkelike gemeenskappe in Nederland. Die Sondagsrus word sterk uitgevoer en die kerkdienste in die protestantse kerke word baie besoek. Staphorst het die grootste Hersteld Hervormde gemeente van Nederland. Die dorpskerk van Staphorst, wat deur hierdie gemeente gebruik word, het 2300 sitplekke en is twee keer vol op die Sondag.
Op spesiale dae soos Biddag en Dankdag is in Staphorst die meeste winkels en maatskappye gesluit. Dit lyk 'n normale Sondag; maar die meeste kerkdienste word dan 's morgens en 's avonds gehou.
'n Onlangse voorbeeld van die maatskaplike druk van die grote kerkelikheid was 'n argeologies rapport, wat danksy 'n wetlike verpligting vir 'n argeologiese waardekaart van elke munisipaliteit, in 2010 gemaak is en onrus veroorsaak het, omdat die rapport het gepraat oor 'sandrugge van miljoene jare gelede'. Hierdie siening het nie vir eg beskou nie by die munisipaliteit se orthodox-christelike politici. Die plaaslike ChristenUnie en Staatkundig Gereformeerde Party het gevraag die rapport te verander. Ook hul siening (en die siening van ’n groot deel van die bevolking) op grond van die Bybel dat die aarde baie jonger is, is geskryf in hierdie rapport.

Op 30 Oktober 2007 het 'n aantal inwoners van Staphorst as 'de Staphorsters' "Die Nederlandse Nasionale Bybeltoets 2007" gewen. Die deelnemer met die hoogste individuele telling (9,5) was ook van hierdie groep.


</doc>
<doc id="51865" url="https://af.wikipedia.org/wiki?curid=51865" title="NG gemeente Bezuidenhoutsvallei">
NG gemeente Bezuidenhoutsvallei

Die NG gemeente Bezuidenhoutsvallei was 'n gemeente van die Nederduitse Gereformeerde Kerk in die oostelike voorstad van Johannesburg met dieselfde naam wat op 13 Maart 1944 afgestig en in 1980 ingelyf is by die moedergemeente Jeppestown, wat op sy beurt op 1 November 1992 met Malvern saamgesmelt het as Kensington.

Op Jeppestown se kerkraadsvergadering van 24 Augustus 1943 gee ouderling P.J. Botha kennis van 'n mosie oor afstigting. In daardie jaar was die moedergemeente reeds 46 jaar oud en tog is toe nog net twee gemeentes afgestig, naamlik Turffontein (in 1906 bestaande ook uit dele van Johannesburg-Oos) en Malvern (in 1940 in die mees oostelike deel van gemeente). Op 28 September 1943 dra Botha sy mosie ter afstigting van die Bezuidenhoutsvallei-gedeelte aan die kerkraad voor. Hulle neem egter nie 'n besluit nie. Op 25 Oktober 1943 word die beginsel van afstigting op 'n buitengewone kerkraadsvergadering goedgekeur en op 26 Oktober word besluit om memorie- en waarborglyste in die noordoostelike deel van Jeppestown se gemeente te laat sirkuleer.

Op 13 Januarie 1944 besluit Jeppestown se kerkraad om die versoek tot afstigting van oor die 700 lidmate, woonagtig in die voorstad Bezuidenhoutsvallei, 'n klein deeltjie van Kensington en enkele huise in Observatory, voor die Ringskommissie van Johannesburg te lê, vergesel van die nodige memorie- en waarborglyste.

Die Ring van Johannesburg vergader op 11 Februarie 1944 en gee opdrag aan sy kommissie om tot die stigting van die nuwe gemeente oor te gaan. Dit sou Jeppestown se voorlaaste dogtergemeente wees (Belgravia in die suide van die gemeente het in 1952 selfstandig geword) voor dié deel van Johannesburg vanaf die laat jare sestig geleidelik sy Afrikaanse gemeenskap begin verloor het. Die Ringskommissie stig op 13 Maart 1944 in die kerkgebou van Jeppestown die Nederduitse Hervormde of Gereformeerde gemeente Bezuidenhoutsvallei, soos dit sou heet tot die Transvaalse Sinode in 1957 die benaming "Hervormde" sou laat vaar.

Dit was 'n tydperk van groot uitbreiding vir die NG Kerk in Johannesburg, want deur die loop van die jaar is ook Johannesburg-Wes, Parkhurst en Randburg afgestig. Teen die einde van die 20ste eeu het egter nog net Randburg selfstandig voortbestaan.

Die kerkraad beroep die moedergemeente se ds. H.L.N. Joubert op 28 Maart van daardie jaar, neem die beroep aan en word op 17 Junie 1944 as eerste herder en leraar van die gemeente bevestig. In Junie 1946 vertrek hy na Parys in die Vrystaat nadat 'n stewige kerkgebou van siersteen en saal (op die hoek van Sewende Straat en Sewende Laan) deur sy ywer en bemoeiing opgerig is.

Die gemeente bly maande lank vakant terwyl die kerkraad vrugtelose beroepe uitbring. Hulle beroep ds. P.C. Malan, wat indertyd hulpprediker in Fordsburg was in Februarie 1949. Hy neem die beroep aan en word op 23 April 1949 ontvang, georden en bevestig in sy eerste gemeente en as Bezuidenhoutsvallei se tweede leraar. Hy vertrek in 1953 na Hermanus.

Intussen het die gemeente tot oor die 900 lidmate aangegroei en kon hulle op 20 Maart 1951 'n nuwe en doeltreffende pastorie inwy.

Ná die stewige begin het Bezuidenhoutsvallei, soos trouens die moedergemeente en al haar dogtergemeentes, se lidmaattal in die jare sestig begin afneem. In 1973 was daar 442 belydende lidmate, maar in 1979 net 317. In 1980 word Bezuidenhoutsvallei by Jeppestown en Belgravia by Malvern ingelyf. Nietemin het Jeppestown teen 1990 net 251 lidmate en Malvern 346. Op 1 November 1992 smelt dié twee gemeentes saam as Kensington en betrek Malvern se kerkgeboue in Kingstraat. Bezuidenhoutvallei se kerkgou op die hoek van Sewendelaan en Sewendestraat huisves tans (2010) die Kensington Community Fellowship.

Die kerkgebou is geleë op die hoek van Sewendelaan en Sewendestraat in Johannesburg.




</doc>
<doc id="51866" url="https://af.wikipedia.org/wiki?curid=51866" title="Maaseik">
Maaseik

Maaseik (Limburgs: "Mezeik") is 'n Belgiese stad en munisipaliteit in die noordooste van die Vlaamse provinsie Limburg, geleë aan die Maas-rivier, wat o.a. hier die grens vorm met die Nederlandse provinsie Limburg. Die munisipale gebied het sowat 25 000 inwoners (2011) en 'n oppervlakte van 77 km².

Plekke in die munisipale gebied van Maaseik:
Aldeneik, Berg, Dorne, Dorp, Gremelslo, Heikant, Heppeneert, Maaseik (stad), Neeroeteren, Opoeteren, Schootsheide/Hei, 't Ven, Voorshoven, Waterloos en Wurfeld.



</doc>
<doc id="51869" url="https://af.wikipedia.org/wiki?curid=51869" title="Elisha Gray">
Elisha Gray

Elisha Gray (2 Augustus 1835 in Barnesville, Ohio - 21 Januarie 1901 in Newtonville, Massachusetts) was 'n Amerikaanse elektriese ingenieur en mede-stigter van die vervaardigingsmaatskappy "Western Electric".
Gray is veral bekend vir die ontwikkeling van 'n prototipe telefoon in 1876 in Highland Park, Illinois. Hy word deur sommige skrywers as die ware uitvinder van die veranderlike weerstand telefoon beskou, ten spyte daarvan dat Alexander Graham Bell uiteindelik die patentregte bekom het.



</doc>
<doc id="51870" url="https://af.wikipedia.org/wiki?curid=51870" title="Maasmechelen">
Maasmechelen

Maasmechelen (Limburgs: "Maosmechele" of "Mechele") is 'n Belgiese munisipaliteit in die ooste van die Vlaamse provinsie Limburg, geleë aan die Maas-rivier, wat o.a. hier die grens met die Nederlandse provinsie Limburg vorm. Die munisipale gebied het 37 159 inwoners (2011) en 'n oppervlakte van 76,28 km². Mechelen-aan-de-Maas is die administratiewe setel van die munisipaliteit.

Plekke in die munisipale gebied van Maasmechelen:
Boorsem, Eisden, Kotem, Leut, Mechelen-aan-de-Maas, Meeswijk, Opgrimbie, Uikhoven en Vucht.



</doc>
<doc id="51871" url="https://af.wikipedia.org/wiki?curid=51871" title="Meeuwen-Gruitrode">
Meeuwen-Gruitrode

Meeuwen-Gruitrode (Limburgs: "Miëve-Roj") is 'n Belgiese voormalige munisipaliteit in die noordooste van die Vlaamse provinsie Limburg. Die voormalige munisipale gebied het sowat 13 000 inwoners (2011) en 'n oppervlakte van 91 km². Meeuwen is die administratiewe setel van die munisipaliteit. Sedert 2019 vorm Meeuwen-Gruitrode en Opglabbeek die munisipalteit Oudsbergen.

Plekke in die voormalige munisipale gebied van Meeuwen-Gruitrode:
Ellikom, Gruitrode, Meeuwen, Neerglabbeek en Wijshagen.



</doc>
<doc id="51872" url="https://af.wikipedia.org/wiki?curid=51872" title="Neerpelt">
Neerpelt

Neerpelt is 'n Belgiese dorp en voormalige munisipaliteit in die noordweste van die Vlaamse provinsie Limburg, wat grens aan die Nederlandse provinsie Noord-Brabant. Die voormalige munisipale gebied het sowat 16 000 inwoners (2011) en 'n oppervlakte van 43 km². Sedert 2019 vorm Neerpelt en Overpelt die munisipaliteit Pelt.

Plekke in die voormalige munisipale gebied van Neerpelt:
Boseind, Grote Heide, Herent, Neerpelt en Sint-Huibrechts-Lille.




</doc>
<doc id="51875" url="https://af.wikipedia.org/wiki?curid=51875" title="Nieuwerkerken">
Nieuwerkerken

Nieuwerkerken (Limburgs: "Noërekirke") is 'n Belgiese dorp en munisipaliteit in die suidweste van die Vlaamse provinsie Limburg, aan die grens met die provinsie Vlaams-Brabant. Die munisipale gebied het 'n oppervlakte van 22 km² en sowat 7 000 inwoners (2010).

Plekke in die munisipale gebied van Nieuwerkerken:
Binderveld, Kozen, Nieuwerkerken (dorp) en Wijer.



</doc>
<doc id="51877" url="https://af.wikipedia.org/wiki?curid=51877" title="Opglabbeek">
Opglabbeek

Opglabbeek (Limburgs: "Glabbek") is 'n Belgiese dorp en voormalige munisipaliteit in die ooste van die Vlaamse provinsie Limburg. Die voormalige munisipale gebied het 'n oppervlakte van 25 km² en sowat 10 000 inwoners (2011). Sedert 2019 vorm Opglabbeek en Meeuwen-Gruitrode die munisipaliteit Oudsbergen.

Plekke in die voormalige munisipale gebied van Opglabbeek:
Louwel, Nieuwe Kempen en Opglabbeek (dorp).



</doc>
<doc id="51878" url="https://af.wikipedia.org/wiki?curid=51878" title="Overpelt">
Overpelt

Overpelt (Limburgs: "Pelt") is 'n Belgiese dorp en voormalige munisipaliteit in die noordweste van die Vlaamse provinsie Limburg. Die voormalige munisipale gebied het 'n oppervlakte van 41 km² en sowat 14 000 inwoners (2011). Sedert 2019 vorm Overpelt en Neerpelt die munisipaliteit Pelt.

Deur die voormalige munisipaliteit vloei die Dommel-rivier, waaraan vier watermeule lê. Die Wedelse Meul is die oudste en dateer wellig uit die 8ste eeu. Daar is ook twee windmeule en 'n meulmuseum.

Plekke in die voormalige munisipale gebied van Overpelt:
Bolakker, Haspershoven, Heesakker, Holheide, Lindelhoeven, Overpelt-centrum (Sint-Martinus-parochie) en Overpelt-Fabriek.




</doc>
<doc id="51879" url="https://af.wikipedia.org/wiki?curid=51879" title="Karikatuur">
Karikatuur

'n Karikatuur (van Italiaans "caricatura", wat "gelaaide portret" beteken) is 'n humoristiese voorstelling van 'n persoon of situasie, waarby die mees kenmerkende trekke sterk oordryf word. Die bedoeling is gewoonlik om mense te amuseer, te beledig of om 'n politieke punt te stel.

Karikature word veral in strokiesprente gebruik, maar word ook in poppespel en in die teater ingespan.


</doc>
<doc id="51880" url="https://af.wikipedia.org/wiki?curid=51880" title="Prusik-knoop">
Prusik-knoop

'n Prusik-knoop word gebruik om die lus van 'n tou om 'n ander te knoop vir bergklim en soortgelyke doeleindes. Die lus gryp die ander tou styf vas as daar 'n las daarop geplaas word, maar kan maklik oor die ander tou rondgeskuif word wanneer daar geen las daarop geplaas is nie.

Die Prusik-knoop is vernoem na die beweerde uitvinder, 'n Oostenryker by name Dr. Karl Prusik. Die knoop is in 1931 gedokumenteer in 'n handleiding vir die bestyging van 'n berg met behulp van 'n tou. Prusik-lusse word dikwels deur bergklimmers vir nooddoeleindes saamgedra, aangesien dit baie lig is. Anders as meganiese toestelle is Prusik-knope minder geneig daartoe om skade aan die hooftou aan te rig. 'n Groot voordeel van Prusik-knope is dat dit in beide rigtings werk.

Prusik-knope werk egter nie op bevrore toue nie aangesien die werking daarvan sterk afhang van die wrywing tussen die lus en die tou.



</doc>
<doc id="51881" url="https://af.wikipedia.org/wiki?curid=51881" title="Peer, België">
Peer, België

Peer is 'n Belgiese stad en munisipaliteit in die noorde van die Vlaamse provinsie Limburg. Die munisipale gebied het sowat 16 000 inwoners (2011) en 'n oppervlakte van 87 km².

In die dorp Kleine Brogel lê 'n lugmagbasis van NAVO. Op 20 Augustus 2009 is 'n temperatuur van 38,2 °C hier aangeteken. Dit is op een na die hoogste temperatuur wat nog in België aangeteken is.

Plekke in die munisipale gebied van Peer:
Erpekom, Grote-Brogel, Kleine-Brogel, Linde, Peer (stad), Wauberg en Wijchmaal.



</doc>
<doc id="51882" url="https://af.wikipedia.org/wiki?curid=51882" title="Riemst">
Riemst

Riemst (Limburgs: "Riems") is 'n Belgiese dorp en munisipaliteit in die suidooste van die Vlaamse provinsie Limburg, wat grens aan die Waalse provinsie Luik en die stad Maastricht in die Nederlandse provinsie Limburg. Die munisipale gebied het sowat 16 000 inwoners (2011) en 'n oppervlakte van 58 km².

Die munisipaliteit lê in die Haspengouw. Die Galgenboom in die dorp Millen is op 'n hoogte van 151 meter op een na die hoogste punt in Limburg.

Plekke in die munisipale gebied van Riemst:
Bolder, Elst, Genoelselderen, Herderen, Heukelom, Kanne, Lafelt, Membruggen, Millen, Riemst (dorp), Val-Meer, Vlijtingen, Vroenhoven, Zichen en Zussen.



</doc>
<doc id="51883" url="https://af.wikipedia.org/wiki?curid=51883" title="Tessenderlo">
Tessenderlo

Tessenderlo (Brabants: "Looi", Limburgs: "Loei") is 'n Belgiese dorp en munisipaliteit in die weste van die Vlaamse provinsie Limburg, wat grens aan die provinsies Vlaams-Brabant en Antwerpen. Die munisipale gebied het sowat 18 000 inwoners (2011) en 'n oppervlakte van 51 km².

In die munisipaliteit word naas Nederlands die Brabantse dialek gepraat.

Plekke in die munisipale gebied van Tessenderlo:
Berg, Engsbergen, Hulst, Schoot en Tessenderlo (dorp).



</doc>
<doc id="51884" url="https://af.wikipedia.org/wiki?curid=51884" title="Jo Roos">
Jo Roos

Jo Roos (13 Mei 1926 - 21 Desember 2010) was 'n wêreldbekende Suid-Afrikaanse beeldhouer en skilder. Hy is veral bekend vir die borsbeelde wat hy van voormalige staatshoofde, onder meer presidente Nelson Mandela en Sam Nujoma gemaak het.

Een van sy meesterstukke is die bronspaneel met tonele uit die Eerste Wêreldoorlog wat in die S.A. Oorlogsmuseum in Delvillebos in Frankryk pryk. Hy het ook uitstallings in Duitsland en in die VSA gehou. Van sy beeldhou- en skilderwerk is vandag deel van permanente uitstallings in Switserland, Engeland en Ierland. In Dublin, byvoorbeeld, is daar "klei-osse" van brons en 'n renoster van vlekvrye staalstafies van hom te sien.

Roos is tydens 'n uitstalling in Oktober 2010 in die Voortrekkermonument deur die ATKV vereer as 'n internasionaal-bekende beeldhouer en skilder van formaat.

Hy is op 21 Desember 2010 op die ouderdom van 84 na 'n lang siekbed oorlede. 

Enkele van sy kunswerke:



</doc>
<doc id="51885" url="https://af.wikipedia.org/wiki?curid=51885" title="Voeren">
Voeren

Voeren (Limburgs: "Voere", Frans: "Fourons") is 'n Belgiese dorp en munisipaliteit in die suidooste van die Vlaamse provinsie Limburg. Die munisipale gebied het sowat 4 000 inwoners (2011) en 'n oppervlakte van 51 km².

Voeren vorm 'n eksklawe aan die noordgrens van die Waalse provinsie Luik en lê aan die suidgrens van die Nederlandse provinsie Limburg. Voeren kom ooreen met die Voerstreek, wat 'n uitloper van die Ardenne-bergreeks is. Die naam is ontleen van die Veur-rivier, wat deur die gebied vloei.

Op 'n hoogte van 287,5 meter is die dorp Remersdaal die hoogste punt in Limburg.

Plekke in die munisipale gebied van Voeren:
Berg, De Plank, Drink, Gieveld, 's-Gravenvoeren/Voere, Ketten, Knap, Mariahof, Moelingen, Nurop, Obsinnich, Peerds, Remersdaal, Rullen, Schoppem, Sinnich, Sint-Martens-Voeren, Sint-Pieters-Voeren, Swaan, Teuven, Ulvend en Veurs.



</doc>
<doc id="51890" url="https://af.wikipedia.org/wiki?curid=51890" title="Zonhoven">
Zonhoven

Zonhoven (Limburgs: "Zoneve") is 'n Belgiese dorp en munisipaliteit in die middel van die Vlaamse provinsie Limburg. Die munisipale gebied het 'n oppervlakte van 39 km² en sowat 21 000 inwoners (2011).

Plekke in die munisipale gebied van Zonhoven:
Halveweg, Terdonk, Termolen en Zonhoven-Centrum



</doc>
<doc id="51891" url="https://af.wikipedia.org/wiki?curid=51891" title="Zutendaal">
Zutendaal

Zutendaal (Limburgs: "Zietendaol") is 'n Belgiese dorp en munisipaliteit in die ooste van die Vlaamse provinsie Limburg. Die munisipale gebied het 'n oppervlakte van 32 km² en sowat 7 000 inwoners (2011).

Plekke in die munisipale gebied van Zutendaal:
Besmer, Broek, Daal, Gewaai, Papendaal, Roelen, Stalken, Wiemesmeer en Zutendaal (dorp).



</doc>
<doc id="51893" url="https://af.wikipedia.org/wiki?curid=51893" title="NG gemeente Kensington">
NG gemeente Kensington

Die NG gemeente Kensington is 'n gemeente van die Nederduitse Gereformeerde Kerk in die voorstad Malvern in die ooste van Johannesburg wat op 1 November 1992 ontstaan het vanweë die samesmelting van NG gemeente Jeppestown (waarby die NG gemeente Bezuidenhoutsvallei in 1980 reeds ingelyf is) en NG gemeente Malvern (waarby die NG gemeente Belgravia ingelyf is, ook in 1980).

Dit was ná drastiese afname in die Afrikaanse bevolking van Johannesburg-Oos, wat ook sy tol geëis het op die skole in die omgewing sodat uiteindelik net 'n enkele Afrikaanse laerskool van die aanvanklike drie oorgebly het, die Laerskool Kensington, wat ontstaan het uit die samesmelting van die laerskole Kensington, Johan Rissik en Malvern, met ingang 1992. Leon van Eeden, wat die voorafgaande drie jaar die hoof van die Laerskool Malvern was, was die nuwe hoof van die saamgesmelte skool en is in 1994 oorlede. Herman van der Schyff is toe aangestel as hoof en die skool het onder sy leiding groot hoogtes bereik. Hy pleeg in 2006 selfmoord. Engels is geleidelik as onderrigmedium ingevoer van 2003 af en het omstreeks 2010 die enigste onderrigtaal geword. Die Hoërskool Kensington, ook 'n Afrikaansmediumskool, het al einde 1991 gesluit. Sy terrein huis die Sekondêre Skool Kensington.

Die kerkgebou is geleë in Kingstraat in Malvern.



</doc>
<doc id="51897" url="https://af.wikipedia.org/wiki?curid=51897" title="Jesberg">
Jesberg

Jesberg is 'n nedersetting in die Duitse deelstaat Hesse met sowat 2 400 inwoners (2014).



</doc>
<doc id="51898" url="https://af.wikipedia.org/wiki?curid=51898" title="Eerste klasse (Nederlandse amateursokker)">
Eerste klasse (Nederlandse amateursokker)

Die eerste klasse is op twee na die hoogste liga van amateursokker in Nederland. 

Elke "eerste klasse" in die liga bestaan uit veertien sokkerklubs. Al ses distrikte het beide 'n Saterdag- en 'n Sondag-kompetisie, met die uitsondering van Suid-II, wat slegs op Sondae kompeteer en dus net een eerste klasse kompetisie het. Tot en met die seisoen van 2009/10 was die eerste klasse op een na die hoogste amateursklasse.

Die kampioen van elke eerste klasse promoveer direk na die hoofklasse en die nommers 13 en 14 relegeer direk na die tweede klasse. Die periode-kampioene speel met die nommers 11 en 12 uit die hoofklasse in 'n na-kompetisie wat hulle die geleentheid gee om te kan promoveer. Die nommers 11 en 12 speel saam met die periode-kampioene uit die tweede klasse om in die eerste klasse te bly.


</doc>
<doc id="51901" url="https://af.wikipedia.org/wiki?curid=51901" title="Inflasie">
Inflasie

Inflasie (afgelei van Latyn "inflatio" vir "aanswel", "deining") is die styging in die algemene prysvlakke van goedere en dienste in 'n ekonomie oor 'n gegewe tydperk. Die teenoorgestelde van inflasie is "deflasie", waar die algemene vlak van pryse daal. Die oorspronklike berekening van inflasie was die aantal geld wat in vloei is hoe dit vermeerder of verminder het oor n spesifieke tydperk. Die reserwebank gebruik inflasieteikening om geld vloei voorraad te druk.

As gevolg van inflasie is meer geld nodig om vir goedere (soos 'n brood) en dienste (soos 'n haarsny of 'n buskaartjie) te betaal. Ekonome meet gereeld die inflasie van 'n ekonomie om die toestand daarvan te bepaal. 'n Mandjie van goedere word gewoonlik saamgestel en gereeld geprys om die koers te bepaal.


</doc>
<doc id="51905" url="https://af.wikipedia.org/wiki?curid=51905" title="Rolmodelle">
Rolmodelle

Die Rolmodelle is 'n Afrikaanse musiekgroep wat uit Thys die Bosveldklong, Zak van Niekerk, Anton Botha en Gerhard Odendaal (Vaaitjie) bestaan. Die naam, rolmodelle verwys in die geval na die feit dat al die groeplede oorgewig is. Hulle is dus spottenderwys rolmodelle, maar nie noodwendig in die ware sin van die woord nie.




</doc>
<doc id="51911" url="https://af.wikipedia.org/wiki?curid=51911" title="Californication">
Californication

Californication, 'n versmelting van die Engelse woorde "California" (Kalifornië) en "fornication" (ontug) wat die eerste keer in die "Time"-tydskrifuitgawe van 6 Mei 1966 verskyn het, verwys na die "lukrake, onverstandelike eiendomsontwikkeling wat die grootste dele van suidelike Kalifornië opgesluk het".


</doc>
<doc id="51915" url="https://af.wikipedia.org/wiki?curid=51915" title="NG gemeente Waterval">
NG gemeente Waterval

Die NG gemeente Waterval is 'n gemeente van die Nederduitse Gereformeerde Kerk in die weste van Johannesburg teenaan die grens van Roodepoort met sy kerkgebou in die voorstad Newlands, hoewel die gemeentegrense ook byvoorbeeld sekere uitbreidings van die voorstede Northcliff in Roodepoort en Albertville in Johannesburg insluit. 

Ná 'n 16 jaar lange stryd van 6 Februarie 1905 af is Waterval-gemeente uiteindelik op 24 Mei 1921 van die moedergemeente Langlaagte as agtste gemeente in die Goudstad afgestig. Die naam is afgelei van die plaas Waterval. In Johannesburg het vyf gemeentes binne die eerste elf jaar van die stad se stigting ontstaan: Johannesburg (1887), Langlaagte (1892), Fordsburg (1896), Jeppestown (1897) en Johannesburg-Oos (die Irenekerk) (1897). Turffontein was in 1906 die laaste van die eerste ses gemeentes, waarna 14 jaar voor die afstigting van Melville in 1920 sou verloop. Dié lang stilte was vanweë die ellende na die Anglo-Boereoorlog, die ontwrigting en swaarkry van die Eerste Wêreldoorlog en daaropvolgende ekonomiese insinking.

Vier terugslae wat die Afrikaanse bevolking van Johannesburg in die vroeë jare gekniehalter het, het ook neerslag in Waterval gevind en tot diepe armoede en verwaarlosing aanleiding gegee. Op die twee oorloë was daar ook nog die noodlottige staking aan die Rand in 1922 en die Groot Depressie van die vroeë jare dertig. Die eerste leraar, ds. J.T. Martens, moes in sy dienstyd van 1921 tot 1927 meesal aanvoorwerk doen. Soos "Ons gemeentelike feesalbum" dit in 1952 stel: "Die akker wat so lank braak gelê het, het groot eise aan die eerste arbeiders gestel." Martens het net 'n trapfiets gehad waarmee hy die geestelike werk in die uitgestrekte gemeente kon doen en tog het hy volhard en sowat £1 000 vir 'n kerkboufonds ingesamel. 

Sy opvolger, ds. C.A. van der Merwe (1927 - '41) het hom uit die staanspoor met die heelhartige steun van sy vrou, die kerkraad en gemeentelede, daarop toegespits om die kerk te laat bou. So kon die aantreklike kerkgebou op 23 Februarie 1929 ingewy word. Ene C.B. Nel het die hoeksteen op 14 Julie 1928 gelê. Die argitek was W.G. Lansley (hoewel die gebou amper nes sommige van Gerard Moerdyk se kerke uit dieselfde tydperk lyk) en die bouaannemer D. Aitchison. Ondanks die koste van £6 200 kon die gemeente ook nog 'n pragtige pyporrel teen 'n koste van £900 op 15 Maart 1936 in die kerk aanbring, reeds afbetaal. Van der Merwe het self die kerkgebou ingewy, terwyl die moderator van die Vrystaatse Kerk die orrel ingewy het.

Waterval se ywer het die Johannesburgse Stadsraad aangespoor om teerstrate te maak, water en ligte te voorsien en sanitêre geriewe aan te bring. Die eerste myndorpie het, danksy die kerk se teenwoordigheid, tot 'n moderne voorstad van Johannesburg ontwikkel. Stoflike en geestelike vooruitgang volg en die lidmaattal neem in so 'n mate toe (in 1932 byvoorbeeld 1 652 belydende lidmate), dat Waterval 'n hulpprediker moet beroep en twee dogtergemeentes afstig, naamlik Linden (met Greenside en Emmarentia van Johannesburg-Oos daarby ingereken) op 8 Oktober 1936 en Westdene op 14 April 1938.

In die onmiddellike omgewing (binne die verband van die latere Hoëveldse Sinode) het ook nog Greymont in 1954, Claremont in 1958 en Aasvoëlkop in 1959 ontstaan. Op hulle beurt het Hurst Hill (later Crosby-Wes) in 1949 van Westdene afgestig en van Linden: Ferndale (later Randburg) in 1944, Fairland en Fontainebleau in 1955 en Lindenpark in 1962. Triomf is in 1967 tussen Waterval en Westdene gestig ná die gedwonge verskuiwings uit Sophiatown en uiteindelik in 1982 Weltevreden van Fairland afgestig, sodat daar teen die middel jare tagtig in die huidige Hoëveldse Sinode reeds 13 gemeentes regstreeks of onregstreeks uit Waterval ontstaan het. Anders as die geval met die dogtergemeentes van byvoorbeeld Fordsburg en Jeppestown, is teen 2012 nog twee van Waterval se Hoëveldse afstammelinge by 'n aanliggende gemeente ingelyf: Crosby-Wes is ingelyf Vergesig, waarvan lidmate 'n belangrike onderdeel uitmaak, en Claremont is in 2011 ingelyf by Waterval self.

Omdat Florida in 1940 deels van Waterval en deels van Langlaagte afgestig is, kan sekere gemeentes in die Wes-Transvaalse Sinode ook hulle oorsprong tot by Waterval naspoor. Kriel (Maraisburg) is in 1944 deels van Waterval en deels van Florida afgestig (en later weer by laasgenoemde moedergemeente ingelyf), Florida-Suid in 1956 en Floridapark in 1959 (oorspronklik bekend as Florida-Noord). Uit dié gemeente ontstaan in 1973 Constantiakruin. Quellerina (1976) is ook van die een van die Floridase gemeentes afgestig. Dit bring Waterval se totale nasate op 19 te staan, waarvan teen 2015 16 nog bestaan het.

Tydens dr. A.B. du Preez (1942 - '46) se dienstyd het die gemeenteblad, "Die Kerkklok", die eerste keer die lig gesien en is die Gemeenskapsentrum, Volkshuis, met sy pragtige saal gebou. Dit het £12 000 en in 'n langgevoelde behoefte voorsien.

Die getal belydende lidmate het van 647 in 1990 tot 391 in 2005 en 248 in 2010 afgeneem. Die dogtergemeente Claremont is in Augustus 2011 by Waterval ingelyf. In 2015 het die belydende lidmate 284 getel.





</doc>
<doc id="51918" url="https://af.wikipedia.org/wiki?curid=51918" title="Brasiliaanse Grand Prix">
Brasiliaanse Grand Prix

Die Brasiliaanse Grand Prix is 'n Formule Een-kampioenskapswedren wat jaarliks op die Autódromo José Carlos Pace in Interlagos, 'n distrik van die stad São Paulo in Brasilië plaasvind. 

Die McLarenspan was die suksesvolste hier met 12 oorwinnings in 'n Grand Prix. Alain Prost het dit die meeste keer, nl. ses keer gewen. Michael Schumacher het dit drie keer gewen, twee keer vir Benetton en een keer vir Ferrari. 


</doc>
<doc id="51919" url="https://af.wikipedia.org/wiki?curid=51919" title="Gert van Tonder">
Gert van Tonder

Gert van Tonder is 'n Afrikaanse sanger en liedjieskrywer.
Hy het ook saam met Sias Reinecke opgetree as Groep Twee.
Die liedjie "Sproeitjies", wat Sias Reinecke bekend gemaak het, is deur Van Tonder geskryf.





</doc>
<doc id="51922" url="https://af.wikipedia.org/wiki?curid=51922" title="Louis Viljoen Rex">
Louis Viljoen Rex

Dr. Louis Viljoen Rex (gebore Utrecht 26 Julie 1907, oorlede Johannesburg 15 Desember 1959) was predikant in die Nederduitse Gereformeerde Kerk en ten tyde van sy dood aktuarius van die Sinode van die Suidstreek van Transvaal, later die Sinode Hoëveld.

Rex is in 1931 tot die bediening toegelaat en het agtereenvolgens die gemeentes Steynsburg (1932 - 1939), Drieankerbaai (1939 - 1941), Queenstown (1941 - 1947), Carolina (1947 - 1948), Bronberg, Queenstown-Oos en Johannesburg-Oos (die Irenekerk) (1957 - 1959) bedien. 

Hy het dikwels sy kerk in belangrike kommissies gedien. Hy was onder meer lid van die Raad van die Kerke (die voorloper van die Algemene Sinode) en het in die eksamenkommissies vir teologiese studente in Kaapland en Transvaal gedien. Hy was onder meer secundi van die Sinodale Kommissie van die Ring van Pretoria-Oos, voorsitter van die Transvaalse Sinode se Kommissie vir Studente-bearbeiding, lid van die Kommissie van Revisie, primarius van die Kommissie vir Eksaminatore vir Dogmatiek, lid van die Kommissie vir Aktuele Vraagstukke en tydens sy heengaan actuarius van die Sinode van die Suidstreek van die Transvaalse Kerk nadat hy ds. M.S. Joubert opgevolg het wat uit die sinodale ressort vertrek het om 'n beroep na Pietersburg te aanvaar. 

Sy opvolger ná sy skielike dood was ds. Willie Jonker (later ook leraar van Johannesburg-Oos van 1966 tot 1968). Van hom is gesê dat hy buitengewone talente, gepaard met 'n innige godsvrug, geopenbaar het. 
Hy sterf 10 dae voor Kersfees in Desember 1959, ná 'n lang siekbed, in die ouderdom van 52 jaar.



</doc>
<doc id="51930" url="https://af.wikipedia.org/wiki?curid=51930" title="Standard Bank">
Standard Bank

Die Standard Bank van Suid-Afrika Bpk. is een van Suid-Afrika se grootste finansiële dienstegroepe. Dit doen sake in 33 lande ter wêreld, insluitende 17 in Afrika.

Die bank is in 1962 gestig as die Suid-Afrikaanse plaasvervanger van 'n Britse oorsese bank wat ook Standard Bank genoem is, onder die naam Standard Bank van Suid-Afrika.

Die Britse bank se geskiedenis in Suid-Afrika dateer terug na 1862 toe 'n groep van sakemense, wat deur John Paterson gelei is, die bank in Londen gestig het, aanvanklik onder die naam "Standard Bank van Britse Suid-Afrika". Die bank het in 1863 bedrywighede in Port Elizabeth begin, en kort daarna met 'n paar ander banke saamgesmelt.



</doc>
<doc id="51931" url="https://af.wikipedia.org/wiki?curid=51931" title="Deelteken en umlaut">
Deelteken en umlaut

'n Deelteken en 'n umlaut is albei diakritiese tekens met twee punte wat bo-op 'n letter geplaas word. Alhoewel hierdie twee diakritieke dieselfde lyk, vervul hulle verskillende funksies. 

Deeltekens word gebruik ter wille van uitspraak en om verwarring voor te kom, veral waneer die klinker in twee deele uitgespraak word, byvoorbeeld die woord "hoer" het 'n enkele klinker, maar die woord "hoër" het 'n dubbele klinker.

Die umlaut word gebruik om die uitspraak van die klinker te verander en word dikwels in Duits gebruik. Waneer dit nie moontlik is om 'n umlaut in Duits te gebruik nie, is nog 'n klinker by die woord ingevoeg, byvoorbeeld "Müller" word as "Mueller" geskryf.

Die deelteken en die umlaut gebruik dieselfde kode in Unicode.

In die oorsponklike ASCII kodes wat uit 95 teken bestaan het, was dit nie moontlik om diakritiese tekens te gebruik nie. Vanaf 1984 is 15 verskilende alfabete onder die titels ISO 8859-1 tot ISO 8859-16 ontwikkel. ISO 8859-1 word in Wes-Europa gebruik, ISO 8859-2 in Oos Europa en so voorts. Elke alfabet bevat die oorsponklike 95 tekens van ASCII en nog 95 tekens daarbei. Deeltekens en umlaute is in hierdie alfabete te vinde. Al die tekens in ISO 8859 gebruik net een greep. Vanaf 1991 is UNICODE ontwikkel met die doel om 'n enkele alfabet te maak met een of meer grepe per teken. Tekens in UNICODE mag twee grepe bevat 

Die mees bekende tekens met umlauts of deeltekens volg hieronder:

Die klinker ÿ kom uit Nederland en word daar dikwels as "ij" getik. In Afrikaans word hierdie teken sonder die umlaut gebruik - byvoorbeeld die Afrikaanse woord "wys" kom vanuit die Nederlandse woord "wijs".

Deeltekens is dikwels in Afrikaanse vergelykende byvoeglike naamwoorde gebruik maar omdat die ooreenstemmende Nederlandse anders gespel is, word deeltekens nie daar gebruik nie: byvoorbeeld die Afrikaanse woord hoër is "hoger" in Nederlands.



</doc>
<doc id="51933" url="https://af.wikipedia.org/wiki?curid=51933" title="Dubbelpunt">
Dubbelpunt

'n Dubbelpunt is 'n leesteken gevorm deur twee punte bo op mekaar te plaas.

Wanneer die dubbelpunt as leesteken gebruik word, is daar geen spasie vóór die dubbelpunt nie, maar wel 'n spasie ná die dubbelpunt.

Die dubbelpunt word gebruik om 'n reeks sake wat in 'n sin opgenoem word, in te lei. Byvoorbeeld:

'n Dubbelpunt word gebruik vóór 'n aanvulling of 'n verduideliking wat ná ’n voorafgaande sin verwag word. Byvoorbeeld:

Die dubbelpunt word gebruik vóór woorde wat in die direkte rede aangehaal word. Byvoorbeeld:

As die dubbelpunt gebruik word om deling in wiskunde aan te dui, kom daar 'n spasie voor én na die dubbelpunt. Byvoorbeeld:

By wiskundige verhoudings moet daar nie spasies weerskante van die dubbelpunt geplaas word nie. Byvoorbeeld:
As daar na 'n teks verwys word (soos 'n Bybelvers, of in akademiese literatuur), kom daar gewoonlik nie 'n spasie voor of na die dubbelpunt nie. Byvoorbeeld:

Daar kom ook geen spasies voor of na die dubbelpunt in tydnotasie nie. Byvoorbeeld:

Bv: Hiervan kan jy seker wees: Die son gaan more skyn.

Afrikaanse woordelys en spelreëls, 2017. Kaapstad: Pharos


</doc>
<doc id="51935" url="https://af.wikipedia.org/wiki?curid=51935" title="7 v.C.">
7 v.C.

Die jaar 7 voor Christus (7 v.C.) was 'n Gewone jaar volgens die Juliaanse kalender wat op 'n Saterdag of Sondag begin het (bronne verskil hieroor).




</doc>
<doc id="51936" url="https://af.wikipedia.org/wiki?curid=51936" title="6 v.C.">
6 v.C.

Die jaar 6 voor Christus (6 v.C.) was 'n gewone jaar volgens die Juliaanse kalender wat op 'n Sondag of Maandag begin het (bronne verskil oor die presiese dag).



</doc>
<doc id="51937" url="https://af.wikipedia.org/wiki?curid=51937" title="9 v.C.">
9 v.C.

Die jaar 9 voor Christus (9 v.C.) was 'n gewone jaar volgens die Juliaanse kalender wat op 'n Woensdag, Donderdag of Vrydag; of 'n skrikkeljaar wat op 'n Donderdag begin het (bronne verskil hieroor).




</doc>
<doc id="51938" url="https://af.wikipedia.org/wiki?curid=51938" title="10 v.C.">
10 v.C.

Die jaar 10 voor Christus (7 v.C.) was 'n gewone jaar volgens die Juliaanse kalender wat op 'n Woensdag of Donderdag; of 'n skrikkeljaar wat op 'n Dinsdag of Woensdag begin het (bronne verskil hieroor).



</doc>
<doc id="51939" url="https://af.wikipedia.org/wiki?curid=51939" title="Interlagos">
Interlagos

Interlagos kan verwys na:



</doc>
<doc id="51940" url="https://af.wikipedia.org/wiki?curid=51940" title="NG gemeente Melville">
NG gemeente Melville

Die NG gemeente Melville (deesdae algemeen bekend as Melville Kruisgemeente) is 'n gemeente van die Nederduitse Gereformeerde Kerk in die noordwestelike voorstad van Johannesburg met dieselfde naam. Met sy afstigting in 1920 het Melville 'n 14 jaar lange droogte in die Goudstad gebreek toe daar van die stigting van Turffontein in 1906, die sesde gemeente sedert die stad se ontstaan, weens die ekonomiese insinking ná die Anglo-Boereoorlog en die ontwrigting en nagevolge van die Eerste Wêreldoorlog, nie 'n enkele NG gemeente afgestig is nie.

Melville is op 6 Desember 1920 van die moedergemeente Fordsburg as NG gemeente Vrederus afgestig en het aanvanklik onder die Ring van Johannesburg geressorteer. Voor die afstigting van Melville, was daar in die weste van die ontluikende stad net twee gemeentes, naamlik Fordsburg (1896) en Langlaagte (1892). Teen 1913 het die lidmate in die buitewyke van Fordsburg egter so aangegroei dat die kerkraad besluit het om 'n kerksaal in die noordelike wyke van die gemeente, te wete Melville, te laat bou. Die alombeminde ds. Danie Theron wat die moedergemeente van 1897 tot 1914 as eerste predikant bedien het, het die hoeksteen van die saal, wat jare lank as die Danie Theron-gedenksaal bekendgestaan het, op 12 November 1913 gelê. Die stuk grond waarop die saal gestaan het, was 'n geskenk van 'n ouderling van Johannesburg-Oos, mnr. Lourens Geldenhuys, die groot weldoener van die Kerk in Transvaal, na wie die laerskool in Linden vernoem is. In die begin is daar net een maal per maand in die middag 'n diens in die saal gehou, maar teen 1920 was die omstandighede reg vir die afstigting van die sewende gemeente in Johannesburg.

Ds. S.W. van Niekerk, wat die gemeente Turffontein bearbei het, is tot eerste leraar van die nuwe gemeente beroep. Aanvanklik het die bearbeiding van Melville groot uitdagings gebied, omdat die leraar die eerste sewe jaar ook dienste in Vrededorp moes hou. Uiteindelik het die getalle van die tweedelige gemeente in so 'n mate aangegroei dat die kerkraad in 1927 verplig is om sy gedeelte van Vrededorp (in 1963 herdoop tot Cottesloe) af te staan, sodat dit saam met die gedeelte wat binne die grense van Fordsburg geval het, tot selfstandige gemeente afgestig kon word. Intussen het Waterval as dogtergemeente van Langlaagte in 1921 in die mees westelike uithoek van die stad afgestig, waaruit uiteindelik regstreeks of onregstreeks amper 20 gemeentes in die noordweste van Johannesburg en selfs in Roodepoort sou ontstaan.

Met die afstigting van die eerste dogtergemeente as Vrededorp, is die moedergemeente se naam van Vrederus na Melville verander om verwarring te voorkom.

Die Danie Theron-gedenksaal, wat intussen die plek van godsdienstige samekoms was, het spoedig te klein geword vir die groeiende gemeente. Die kerkraad is toe verplig om 'n nuwe vleuel aan die saal aan te bou. Teen 1939 het die lidmate weereens so toegeneem dat ook die vergrote saal te klein geword het om die gemeente te huisves. Aangesien die gemeente finansieel nog nie baie sterk was nie, was die besluit van die kerkraad om 'n groot en sierlike kerkgebou daar te stel, voorwaar 'n geloofsdaad. Maar in 1941 kon ds. Van Niekerk die vrugte van 21 jaar se getroue diens pluk met die inwyding van die teenswoordige groot kerkgebou met sy pragtige orrel. In 1938 is prop. P.J. Janse van Rensburg as hulpleraar in die gemeente verwelkom en nie lank daarna nie tot medeleraar georden.

In 1994 het Aucklandpark, wat in 1958 van Melville afgestig het en met die koms van die Randse Afrikaanse Universiteit Johannesburg se studentegemeente geword het, en Johannesburg se kerkrade samesprekings gevoer om 'n enkele gemeente te vestig, maar met twee bedieningspunte, naamlik Aucklandpark se kerkgebou by Richmondlaan 71 en dié van die moedergemeente by De Kortestraat 117, Braamfontein. Op Donderdag 1 Junie 1995 smelt die gemeentes saam. Op Sondag 1 Junie 1997 word Johannesburg-Oos (die Irenekerk) ook by Johannesburg ingelyf. Die gemeente se sentrum was die kerkkompleks van Aucklandpark, skaars 'n kilometer van dié van Melville af, maar dienste is ook gehou in Braamfontein en die Doornfontein.

Die gemeente het met vier leraars gespog: ds. Johan Krige (studenteleraar in Aucklandpark sedert 8 Januarie 1982, later hoof- uitvoerende beampte van MES), ds. Christoph Müller (woongebiede) en di. Attie Botha en Piet Smith (middestadbediening). Die drieledige gemeente het toe gestrek van Ellispark in die ooste (waar weinig min tradisionele NG lidmate oorgebly het) tot anderkant die Randse Afrikaanse Universiteit (nou die Universiteit van Johannesburg) in die weste.

Toe Melville en die Aucklandpark-deel begin dink aan samewerking (Melville se lidmaattal het in 1994 al tot 340 gedaal), is die Braamfontein/Irenekerk-gedeelte met sy multikulturele bediening uitgelaat. Die samestellende dele van die Johannesburg-gemeente skei omstreeks 2003 toe daar sprake was dat Aucklandpark die kerkgeboue by Richmondlaan 71 aan 'n ontwikkelaar sou verkoop vir die oprigting van 'n vulstasie. Daarvan het egter teen 2010 niks gekom nie, maar die Aucklandpark-kerkgrond is wel verkoop. Daardie deel van die gemeente, saam met die studente, is by Mellville ingelyf om die Mellville Kruisgemeente te vorm, wat aanbid in Mellville se kerk by Vierde Laan 51.

In die eerste paar jaar was Melville Kruisgemeente se lidmaattal bestendig op net oor die duisend lidmate (studente ingesluit) met ds. Helena Klut as gemeenteleraar en haar man, ds.Barend Klut, as studenteleraar, wat deur die Sinode Hoëveld aangestel is. Ds. Barend Klut is sedertdien 1999 studenteleraar; ds. Helena Klut het in 2006 na Melville gekom. In die jongste jare het die belydende lidmate op sowat 500 te staan gekom en die dooplidmate op sowat 100.




</doc>
<doc id="51941" url="https://af.wikipedia.org/wiki?curid=51941" title="Rakfisk">
Rakfisk

Rakfisk (Noors: [rɑːkˈfisk]) is 'n tradisionele Noorweegse visgereg wat deur gisting in pekelwater voorberei word. Rakfisk word normaalweg met varswaterspesies soos forel, salm, kar, vlagsalm en witvis gemaak en minder gereeld ook van ander spesies soos baars en haring. In Noorweë word meeste Rakfisk van gekweekte reënboogforel gemaak. Sommige meer eksklusiewe Rakfisk word van bergforel gemaak waarvan die mees gesogte tipe te perd uit die berge vervoer word. Rakfisk word rou geëet op "lefse" (sagte platbrood) of "flatbrød", (harde platbrood), gewoonlik saam met rou uie, preie, suurroom, botter en gekookte aartappels. Verwante geregte sluit in "surströmming" wat in Swede van haring op 'n soortgelyke wyse gemaak word en hákarl uit Ysland van gegiste haai.

Die gistingsproses is beide 'n metode om vis “gaar” te maak en dit te bewaar. Die vis in die herfs gesout en in lae in vaatjies gepak en met pekel water bedek sodat dit voor Kersfees ten volle gefermenteer is. “Raking” behels die gisting van voedsel volgens 'n proses waar die bestanddele aan die omgewing blootgestel word sodat ensieme van mikro-organismes beheerde biochemiese veranderinge in die voedsel bewerkstellig. Hierdie proses vertoon heelwat ooreenkomste met die proses waarvolgens kaas gemaak word. Noors: "Graving" of Sweeds: "gravning" van vis is 'n verwante, maar vinniger, proses waarvolgens gravlax voorberei word. "Graving" is egter nie 'n fermentasie proses nie, maar geskied deur outolise (selfvertering) waar die visvleis se eie ensieme die werk doen wat in raking deur mikro-organismes se ensieme gedoen word. Vis wat deur "graving" gepekel is en gefermenteerde vis kom tot 'n mate ooreen in smaak en tekstuur, amper soos die verskil tussen 'n vars kaas en' n verouderde kaas. Raking is is dus 'n mikrobiologiese proses, gewoonlik met melksuurbakterieë, terwyl die graving 'n proses is waarin mikro-organismes nie 'n rol speel nie.

In die boonste Valdres-distrik word die naam rakfisk gebruik, 'n benaming wat nou die mees algemene is. In die naburige vallei, Hallingdal, en in plattelandse dorpies soos Ringerike word die naam "rakafisk" algemeen in gesproke taal gebruik. In Gudbrandsdalen word die naam råkåfisk gebruik.


</doc>
<doc id="51945" url="https://af.wikipedia.org/wiki?curid=51945" title="Stefan Louw">
Stefan Louw

Ds. Gerrit Stefanus (Stefan) Louw (Pretoria 4 Maart 1972 tot Johannesburg 15 September 2006) was predikant in die Nederduitse Gereformeerde Kerk tot hy in sy huis in die Johannesburgse voorstad Melville vermoor is terwyl hy leraar van die plaaslike NG gemeente was.

Louw was die tweede van vyf kinders en word in 'n baie Christelike huis groot. Sy pa was as sendeling by die Dorothea-sending betrokke. Vroeg in sy lewe het sy ouers na die destydse Suidwes-Afrika verhuis en gaan hy skool op Walvisbaai en matrikuleer in 1990 aan die Hoërskool Academia in Windhoek. Hy gaan aan die Kweekskool op Stellenbosch studeer waar hy uitblink in sy studies en hy word in 1999 gelegitimeer. Vanweë 'n tekort aan beroepe dien hy eers as jeugwerker in die gemeente Sonstraal in die Wes-Kaap. 

In 2004 word hy uiteindelik in Sonstraal as leraar bevestig. Die gemeente sien sy besondere gawes reeds raak terwyl hy hoofsaaklik met die jeug besig bly. Ook in 2004 beroep Melville (ná die insluiting van Aucklandpark) hom. Hier het hy gou gelief geword. Sy huldeblyk in die "NG Jaarboek 2007" lui: "Mense van daardie omgewing (ook dié wat by die kunste betrokke was) het groot waardering vir die aard van sy spiritualiteit gehad. Hy het inderdaad goed by hierdie gemeente ingepas. Stefan was lief vir taal en woorde."

Hy het verder in die Wysbegeerte studeer, wat, saam met sy liefde vir taal, meegebring het dat hy baie skerp kon redeneer en sy sieninge met groot welsprekendheid kon formuleer. Hy was ongetwyfeld besig om te ontwikkel tot 'n toekomstige leier in die breë NG Kerk. 

Op 15 September 2006 breek rowers by sy huis in Melville in en hulle skiet hom koelbloedig in sy bors. Voor sy dood kon hy nog sy vrou bel en vertel wat gebeur het. Die huldeblyk lui verder: "Dit is tragies dat die NG Kerk iemand soos Stefan Louw op so 'n vroeë ouderdom en op so 'n sinnelose manier moes verloor. Die hoë misdaadsyfer in ons land het ongelukkig ook in hierdie geval, sy tol geëis. Die gemeente het egter groot meegevoel met sy vrou (Brenda – met wie hy baie gelukkig getroud was) betoon en haar mooi bygestaan." Die egpaar het nie kinders gehad nie.




</doc>
<doc id="51946" url="https://af.wikipedia.org/wiki?curid=51946" title="Sakkie van den Heever">
Sakkie van den Heever

Ds. Zacharias Andreas Neethling (Sakkie) van den Heever (Petrus Steyn 27 Julie 1914 - Bellville 3 April 1984) was ’n predikant in die NG Kerk.

Van den Heever is op Petrus Steyn in die Vrystaat gebore, waar hy ook matrikuleer. Hy kry sy voorbereidende universiteits- en verdere teologiese opleiding aan die Universiteit van Pretoria en word in 1942 proponent as lid van die tweede jaargroep wat aan die nuwe afdeling van die NG Kerk in Teologiese Fakulteit afgestudeer het. In 1944 word hy in Glencoe in Natal georden en van 1951 is hy medeleraar van Fordsburg in Johannesburg. In 1953 word hy die eerste predikant van die NG gemeente Mayfair met afstigting van Fordsburg. Hierdie gemeente bedien hy tot 1969 en was buiten die eerste leraar daar ook die voorlaaste, want in 1976 word die gemeente weer by die moedergemeente ingelyf. Sy volgende gemeente is Chinhoyi (destyds Sinoia) in Rhodesië, waar hy ’n sitting van die Sinode van Midde-Afrika as moderator lei.

In November 1974 vertrek hy na die Wes-Transvaalse gemeente Wolmaransstad, waar hy bly tot en met sy aftrede op 27 November 1983, presies 41 jaar na hy georden is. Met die konstituering van die Wes-Transvaalse Sinode van 1983 neem hy as die afgevaardigde predikant met die langste diens die voorsitterstoel in.

Hy en sy vrou gaan woon ná aftrede in Vereeniging. Tydens sy lang bediening neem hy die leiding by die oprigting van verskeie sendingkerke en -pastorieë en die preekstoel van meer as een sendingkerk, onder meer dié in Soweto, getuig van sy liefde vir houtwerk. Ná sy dood in die Tygerberg-hospitaal, enkele maande na sy aftrede, skryf ds. H.C. Hopkins in sy lewenskets: "Weens sy liefde vir die koninkryk van God het sy ywer in die diens nooit verflou nie. Verder is sy bediening deur nederigheid en uitstekende menseverhoudinge gekenmerk."



</doc>
<doc id="51947" url="https://af.wikipedia.org/wiki?curid=51947" title="Maria">
Maria

Maria (Grieks: Μαριαμ, "Mariam"; Aramees en Hebreeus: מרים, "Miriam"; gebore 1ste eeu v.C., oorlede 1ste eeu n.C.) is volgens die Nuwe Testament die moeder van Jesus van Nasaret. Volgens Markus 1:9 het sy as gelowige Israeliet met haar man Josef en ander familielede in Nasaret, 'n klein dorp in Galilea geleef.

In die Evangelie volgens Matteus 1,23 en die Evangelie volgens Lukas 1,27 deur die Heilige Gees bevrug is. In die vierde eeu is die geloof in 'n letterlike maagdelike swangerskap van Maria verder uitgebrei om maagdskap ook tydens die geboorte in te sluit. Die Rooms-Katolieke en die Oosters-Ortodokse Kerke het 'n dogma van ewige maagdskap rondom dié teksvers ontwikkel, alhoewel Jesus van Nasaret volgens die Nuwe Testament susters en broers gehad het.

Verskeie gebeurtenisse van haar lewe word tydens Christelike feeste herdenk:




</doc>
<doc id="51960" url="https://af.wikipedia.org/wiki?curid=51960" title="Gerrit Maritz">
Gerrit Maritz

Gert (Gerrit) Maritz (* 1 Maart 1797 – † 23 September 1838) was 'n vername Voortrekkerpionier en -leier. Gerrit (ook Gert) Maritz was een van die belangrikste leiersfigure van die Groot Trek. Na die moord op Piet Retief en die neerlaag by Italeni, het hy die leiding in Natal waargeneem en grootliks daartoe bygedra dat die Groot Trek nie in Natal doodgeloop het nie. 

Gerhardus Marthinus (Gerrit of Gert) Maritz is op 1 Maart 1797 in die Suurveld in die distrik Graaff-Reinet gebore as een van 7 kinders. Sy ouers was Salomon Maritz en Maria Elizabeth Oosthuizen, wat daarvoor bekend was dat hulle die Evangelie onder die Swartes verkondig het. 

Op 14-jarige ouderdom het Gerrit, soos hy in die omgang bekend gestaan het, saam met sy ouers na Graaff-Reinet verhuis. In daardie stadium was hy reeds bewus van die onveilige toestande aan die Kaapse Oosgrens. Maritz is op 14 Mei 1820 met Angenitha Maria Olivier getroud. Op Graaff-Reinet het hy hom op wamakery toegespits en spoedig 'n welvarende sakeman geword. 

Hy het 'n leidende rol in die openbare lewe van die distrik gespeel, en naas wamaker was hy ook wykmeester, waarnemende veldkornet, grondeienaar en "agent" (regsverteenwoordiger en -raadgewer). In 1834, toe die trekgedagte in die Kaapkolonie begin posvat het, het Maritz begin voorbereidings tref om ook te trek. Ander voornemende trekkers in die distrik het hom as hul leier aanvaar, en in September 1836 het Maritz die Kaapkolonie verlaat. 

Sy trek, bestaande uit 100 waens en sowat 700 mense, onder wie 200 volwasse mans, was tot in daardie stadium die grootste. Twee van Maritz se broers en hul families, asook sy suster wat met eerw. Erasmus Smit getroud was, het saam met hom getrek. Die Maritz-trek het die Oranjerivier by Sanddrif oorgesteek en in November 1836 by Thaba Nchu, die voorafbepaalde bymekaarkomplek van die Trekkers, aangekom. 

By Thaba Nchu het Andries Potgieter, wie se geselskap kort tevore die Slag van Vegkop teen die Matebeles gewen maar al hul vee verloor het, Maritz versoek om saam met hom op 'n strafekspedisie teen die Matebeles te vertrek. Maritz het ingestem, maar daarop aangedring dat die Trekkers eers 'n regering kies wat wet en orde kon handhaaf. Op 2 Desember 1836 is Maritz tot voorsitter van 'n burgerraad van 7 lede gekies. 

Dit het beteken dat hy die siviele hoof van die Trek was, met Potgieter as "Laerkommandant" of kommandant-generaal. Die ekspedisie teen die Matebeles het in Januarie 1837 plaasgevind, met Maritz en Potgieter elk in beheer van sy eie kommando. Silkaats is op 17 Januarie by sy stat, Mosega, verras en weswaarts verdryf. Die stat is verwoes en die kommando het sowat 7 000 beeste gebuit. 

Op pad terug na Thaba Nchu het Maritz en Potgieter 'n uitval oor die verdeling van die buit gehad, en hierdie onenigheid is vererger deur die aankoms van Piet Retief en sy trek in April 1837. 'n Nuwe regering is gekies waarin Potgieter nie ingesluit is nie, en Maritz het "regter-president" geword en Retief "goewerneur". In die onenigheid oor die trekrigting wat ingeslaan moes word, het Maritz hom geskaar by Retief, wat na Natal wou trek, maar met Potgieter saamgestem dat die mag van die Matebeles eers finaal gebreek moes word. 

Hy het nie saam met Potgieter en Pieter Uys aan die tweede ekspedisie deelgeneem nie, maar het by Suikerbosrand, tot waar sy trek intussen noordwaarts gevorder het, weer betrokke geraak by 'n geskil oor die verdeling van buit. In Desember 1837 het Maritz en sy volgelinge die Drakensberge by die De Beerspas oorgesteek. In Noord-Natal het hulle hulle aangesluit by Retief, wat vooruit getrek het. 

Maritz was ontevrede oor Retief se besluit om self na Dingaan se kraal te gaan om oor grond te onderhandel, en hy was ook daarteen gekant dat Retief soveel manne met hom saamneem aangesien die verdediging van die laers daardeur verswak sou word. Hy het gemeen dat Retief te outokraties opgetree en die ander Trekkers nie genoeg geraadpleeg het nie. Anders as Retief het hy Dingaan nie vertrou nie. Weens sy agterdog teen Dingaan was Maritz se laer, wat langs die Boesmansrivier gestaan het, nie heeltemal onvoorbereid soos die ander toe die Zoeloes in die nag van 16/17 Februarie 1838 die Trekkers in Natal aangeval het nie. 

Na die moorde by Bloukrans en Moordspruit het die Trekkers na Maritz as leier opgesien, veral nadat Potgieter se strafekspedisie teen die Zoeloes by Italeni (April 1838) misluk en hy Natal verlaat het. Uys het by Italeni gesneuwel. Baie Trekkers was mismoedig en wou Natal verlaat. Dat die Groot Trek in Natal nie heeltemal doodgeloop het nie, was aan Maritz se geduld en oorredingsvermoë toe te skryf. 

Hy het die haweloses gehelp om weer op hul voete te kom en na die weduwees en weeskinders omgesien. In Mei 1838 het hy Port Natal besoek om lewensmiddele vir die Trekkers te verkry en 'n verdrag met die Engelse teen Dingaan te sluit. Na sy terugkoms het hy die laers na veiliger plekke verskuif en die Trekkers aangemoedig om te begin saai. Nadat 'n tweede Zoeloe-aanval by Veglaer afgeweer is, het Maritz besluit om al die Trekkers in die omgewing van Sooilaer, wat deur hom ingerig is, saam te trek. Tydens 'n tweede besoek aan Port Natal het hy koors opgedoen, waaraan hy op 23 September 1838 in Sooilaer gesterf het.




</doc>
<doc id="51971" url="https://af.wikipedia.org/wiki?curid=51971" title="Attie Burger">
Attie Burger

Ds. Adriaan Johan Victor (Attie) Burger (Middelburg, Transvaal, 23 September 1900–21 Mei 1981) was 'n predikant in die Nederduitse Gereformeerde Kerk, redakteur van "Die Voorligter" en jare lange skriba van die Raad van die NG Kerke en twee verskillende sinodes. Hy het verskeie godsdienstige romans en kortverhale onder die skuilnaam Jurg Vaber skryf.

Adriaan Johann Victor Burger is op 23 September 1900 op Middelburg in die Transvaal gebore, terwyl sy vader op kommando was. Hy is die seun van dominee Alewyn Petrus Burger, wat tydens die Anglo-Boereoorlog as veldprediker vir die Middelburg-kommando optree en eindelik as balling na Bhimtal in Indië gestuur is. Sy moeder, Adriana Petronella Geertruida Boshoff, is ’n dogter van tesourier-generaal J.B. Boshoff van Pretoria en ’n kleindogter van president J.N. Boshoff van die Oranje-Vrystaat. Hy is die jongste van nege kinders, waarvan een seun, Benjamin, by geboorte oorlede is. Sy vyf broers is Jacobus Bosseau, Alewyn Petrus, David Jacobus, Alexander George en Beyers en sy twee susters is Magdalena Maria en Margaretha Elizabeth.

As kleuter tydens die Anglo-Boereoorlog word hy saam met sy moeder en vyf ander kinders na die konsentrasiekamp op Howick in Natal gestuur. Hy gaan skool en matrikuleer aan ’n Christelik Nasionale Onderwysskool op Middelburg in die Transvaal. In 1919 gee hy ’n jaar lank onderwys waarna hy verder studeer aan die Transvaalse Universiteitskollege in Pretoria en die B.A.-graad behaal. In 1924 gaan hy na die Kweekskool aan die Universiteit van Stellenbosch en volg in sy pa, Alewyn, se voetspore. Hy neem 'n lewendige aandeel in die studentelewe, was voorsitter van die Unie-debatsvereniging en ondervoorsitter van die Studenteraad. Reeds in sy studentetyd het hy kortverhale vir die "Huisgenoot" en ander tydskrifte geskryf.

Hy word in 1927 as predikant gelegitimeer en aanvaar sy eerste beroep as leraar van die gemeente op Paulpietersburg in Natal, waar hy in Maart 1928 in die amp bevestig word. Hy staan elf jaar lank in hierdie gemeente in die bediening. Hier neem hy aktief deel aan die werksaamhede van die Saamwerk-Unie in Natal en dien vir ’n paar jaar as ondervoorsitter. Hy rig ook die ringsblad "Die Skakel" op. In 1939 aanvaar hy ’n beroep na Pretoria-Noord, waar hy die heel eerste gemeenskapsentrum in Suid-Afrika ten behoewe van armes oprig. Hy dien op verskeie openbare en kerklike liggame en word onder andere verkies tot voorsitter van die Christelik-Maatskaplike Raad en tot assistent-scriba en later scriba van die Algemene Sinode van die NG Kerk. Intussen word hy ook mederedakteur van "Die Voorligter", wat in 1938 op sy voorstel gestig word, en vanaf 1948 is hy deeltydse redakteur. In die jare 1940 tot 1951 dien hy as sekretaris van die Raad van Kuratore vir die Departement Teologie van die Universiteit van Pretoria. Hy neem in 1946 ’n beroep aan na die Johannesburg-Noord gemeente, waar hy in Januarie 1947 in die amp bevestig word. Hier is hy verantwoordelik vir fondsinsameling en beplanning vir ’n eie kerkgebou, wat op 18 Februarie 1951 feestelik ingewy word. Op 5 Januarie 1952 behartig hy in hierdie gebou die huweliksbevestiging van sy dogter Elna met die bekende sanger Gé Korsten. Na agt jaar in hierdie gemeente aanvaar hy in 1955 ’n beroep na die gemeente Johannesburg-Oos, om dan twee jaar later in 1957 voltydse redakteur van "Die Voorligter" te word. Hy bou die blad uit tot die grootste kerklike tydskrif in Suid-Afrika. In 1967 aanvaar hy sy emeritaat maar dien steeds as scriba van die Algemene Sinode tot 1969 en bly aan as redakteur van "Die Voorligter" tot 1970.

Na sy aftrede gaan woon hy en sy vrou in Pretoria, waar hy hom onder andere besig hou met sy indrukwekkende seëlversameling. Hy is op 21 Mei 1981 oorlede.

In 1927 is hy as predikant gelegitimeer en in Maart 1928 word prop. Burger in sy eerste gemeente, Paulpietersburg, georden en bevestig. Dit was in Natal, maar was saam met die ander NG gemeentes in Noord-Natal destyds nog deel van die Transvaalse Kerk. Hier neem hy aktief deel aan die werksaamhede van die Saamwerkunie in Natal en dien enkele jare lank as voorsitter. Hy rig ook 'n Ringsblad, "Die Skakel", op. Hy bly aan in dié gemeente tot hy in 1939 toe hy 'n beroep aanvaar na die gemeente Pretoria-Noord. Hier het hy bewys dat hy besonder bekwaam was en rig hy 'n gemeentesentrum op ten behoewe van die armes, die eerste van sy soort. Dit is met geleende geld in 1941 gebou. Hy word verkies as voorsitter van die Christelik-Maatskaplike Raad (CMR) en lê hom toe op die versorging van die armes in die Kerk. Hy word gekies as assistent-skriba van die Sinode van die NH of G Kerk en daarna skriba, en dien in so baie openbare en kerklike liggame en kommissies dat hy maar min tyd kry om skryfwerk te doen.

In 1946 aanvaar hy 'n beroep na die twee jaar oue gemeente Johannesburg-Noord, waar hy in Januarie 1947 bevestig word. Sy voorganger en die gemeente se eerste leraar, ds. J.J. Odendaal, het reeds in Junie 1946 na Vereeniging vertrek. In dié Randse gemeente lei Burger die fondsinsameling vir die bou van 'n kerkgebou sodat die kerkraad reeds twee jaar later reken dat bouwerk maar kon begin. Burger lê die kerk by Oaklandslaan 17, Norwood, se hoeksteen op 17 Junie 1950. Die bouaannemer was Cor Korsten, pa van die Afrikaanse sanger Gé Korsten, wat in 1936 saam met sy gesin uit Nederland na Suid-Afrika geëmigreer het en binne die latere gemeentegrense van Johannesburg-Noord kom woon het. Die gemeente het sy kerk feestelik ingewy op 18 Februarie 1951 en op 5 Januarie 1952 behartig Burger die huweliksbevestiging van sy dogter Elna en Gé Korsten in die elf maande oue kerkgebou.

Ná agt jaar in Johannesburg-Noord aanvaar Burger in 1955 'n beroep na die groot middestadgemeente Johannesburg-Oos (die sogenaamde Irenekerk), wat 'n buurgemeente van Johannesburg-Noord was voor die gemeente Johannesburg-Sterrewag in 1964 van die Irenekerk afgestig het. In Johannesburg-Oos bly Burger net twee jaar, want in 1955 word hy voltydse redakteur van die NG Kerk se gesinstydskrif, "Die Voorligter".

Burger het 'n gebore aanleg vir skribawerk gehad en dien 13 jaar lank as skriba van die Raad van die Kerke, die voorloper van die Algemene Sinode, 14 jaar as skriba van die Transvaalse Sinode en agt jaar as skriba van die Algemene Sinode. Dit is die langste van enige Sinodale skriba in die NG Kerk. Hy beywer hom ná die Tweede Wêreldoorlog vir die maatskaplike opheffing van minderbevoorregte Afrikaners, lei die Christelike Maatskaplike Raad in Pretoria en rig die eerste gemeenskapsentrum met 'n voltydse maatskaplike werkster op.

Hy was van kleinsaf lief vir skryf en dit is op sy aandrang dat die Transvaalse Sinode in 1937 "Die Voorligter" oprig, waarvan Burger later mede-redakteur geword het. Van 1948 af was hy nege jaar lank deeltydse redakteur van dié blad en van 1957 14 jaar voltyds. Hoewel "Die Voorligter" meesal buite die kerklike en landspolitiek gebly het, het dit saam met "Die Kerkbode" sterk standpunt ingeneem téén die Cottesloe-kerkeberaad se besluite.

Burger emeriteer in 1967, hoewel hy eers in 1970 as redakteur van "Die Voorligter" uittree. Hy sterf in 1981.

Ds. Burger het van die eerste godsdienstige romans in Afrikaans geskryf, soos "Moderne jongmense" (1933) en "Wankelende jeug" (1938). In 1946 volg verskeie godsdienstige dramas, onder meer "Jefta", "Naäman" en "Rut". In 1953 verskyn uit sy pen " 'n Stad bo op 'n berg", nr. 9 in die N.G. Kerk-Uitgewers se reeks Kerk en Volk. Die gedagte aan dié boekreeks het ontstaan tydens die stadsondersoek onderneem deur die Federale Armesorgraad van die Gefedereerde Nederduitse Gereformeerde Kerke van Suid-Afrika gedurende die jare 1944 tot 1947, skryf dr. J.R. Albertyn in sy voorwoord tot die boeke in die reeks. Dit het vele ernstige probleme aan die lig gebring, hoofsaaklik gebore uit die Afrikanervolk se grootskeepse verhuising van die platteland na die stede in die kwarteeu van 1925 tot 1950. Die Kommissie het aan die hand gedoen "dat in opvolging van die ondersoek 'n boekreeks uitgegee sal word waarin op populêre wyse die Christelik-gereformeerde gesigspunt oor sake van kerklike en volksbelang weergegee sal word. Sodoende kan meer intensiewe studie gewy word aan spesifieke onderwerpe wat tydens die ondersoek aan die lig gekom het en op nadere ontleding wag".

Burger se boek handel oor onder meer die noodsaaklikheid van publisiteit vir die Kerk, die Christelike joernalistiek, wenke aan Kerklike tydskrifte en medewerkers, die Kerk se publisiteitmiddels, die radio en klankprente. Ander boeke in die reeks was byvoorbeeld dr. Albertyn se "Die twee volkspilare", wat handel oor die funksie van staat en Kerk in die volkslewe, dr. William Nicol se "Die trouring" en ds. P. du Toit se "Aanskou die Rots", 'n oorsig en geskiedenis van die NG Kerk tot omstreeks 1950.

Burger was ook verantwoordelik vir die verwerking van sy vader, ds. A.J. Burger, se herinneringe as veldprediker van die Republikeinse Magte tydens die Anglo-Boereoorlog wat die Nasionale Pers in 1936 gepubliseer het as "Worsteljare". Dit is uitgegee onder beskerming van die Saamwerkunie van Afrikaanse Kultuurvereniginge van Natal. Die uitgewer skryf in die inleiding: "Ds. Burger sr. het noukeurige aantekeninge gemaak van al sy ondervindings, en omdat hy so 'n skerpsinnige waarnemer was, is sy relaas van die krygsbedrywighede van buitengewone belang. In die verwerking van die dagboek van sy vader het die skrywer veral klem gelê op die persoonlike indrukke van sy vader en slegs op saaklike manier verwys na feite wat reeds uit ander bronne bekend is. Daardeur bevat dit historiese gegewens wat van groot waarde is vir die nageslag. Ons maak die Natalse veldtog mee en kry deur tallose anekdotes 'n goeie kyk op die oorlogs-mentaliteit van die burgers. Ook die guerilla-oorlog, die vlug van die vroue en kinders, die konsentrasiekampe, die krygsgevangenskap in Indië en die ontwrigting van die volkslewe na die oorlog word beskrywe. Selfs op kommando het die predikant dikwels opgetree as volksleier. Ds. Burger het sy volk op kommando intiem leer ken en liefkry. Hy vertel van dapper manne, maar ook van wankelmoediges en lafaards - ‘ontroues, wat hulle volk en hulle leiers verraai het.’ Maar die ‘hensoppers’ se name verswyg hy, want, ‘dis mos nie uit wraak dat ek hierdie dinge opgeteken het nie.’"



</doc>
<doc id="51975" url="https://af.wikipedia.org/wiki?curid=51975" title="NG gemeente Johannesburg-Noord">
NG gemeente Johannesburg-Noord

Die NG gemeente Johannesburg-Noord/Andrew Murray Congregation (vanaf November 2011 verkort tot NG kerk Andrew Murray) is 'n tweetalige (Afrikaans en Engels) gemeente van die Nederduitse Gereformeerde Kerk in die Johannesburgse voorstad Orchards wat ontstaan het toe NG gemeente Johannesburg-Noord in 1999 met die Engelstalige Andrew Murray Congregation saamgesmelt het en sedertdien as gemeente sonder grense funksioneer.

Die ontstaan van die gemeente kan teruggevoer word na die ontstaan van voorstede soos Orange Grove, Norwood, Orchards en Sydenham onmiddellik na die Tweede Wêreldoorlog. Afrikaners wat hulle in dié noordoostelike dele van die Goudstad kom vestig het, het aangesluit by die Johannesburgse gemeente (Braamfontein) of die gemeente Johannesburg-Oos (Irenekerk). Soos dus die geval was met NG gemeente Parkhurst in 1944, was die twee middestadse gemeentes aan die Rand gesamentlik die moedergemeentes van die NG gemeente Johannesburg-Noord. Die Irenekerk kon selfs daartoe oorgaan om reeds in 1905 'n kerksaal in Orchards op te rig wat, soos dikwels destyds die geval was, die voorloper was van 'n selfstandige gemeente.

Dit sou egter tot omstreeks 1940 duur voordat 'n eie gemeente vir die noordoostelike voorstede baie ernstig gevoel is. Johannesburg se kerkraad het dié moontlikheid die eerste keer in sy vergadering van Desember 1939 bespreek, terwyl Johannesburg-Oos se kerkraad in April 1942 geredelik sy toestemming tot die afstigting van Norwood gegee het. So is die gemeente Johannesburg-Noord op 26 Junie 1942 in die kerksaal in Norwood afgestig uit dele van die twee moedergemeentes. Johannesburg het die nuwe gemeente 'n bruidskat van £1 000 aangebied, terwyl Johannesburg-Oos se kerkraad al die moedergemeente se eiendomme in Lyndhurst en Norwood (insluitende die Norwood-saal) aan die nuwe dogter afgestaan het. Danksy die hulp van die twee moedergemeentes ontvang, kon die nuwe gemeente dadelik 'n stewige begin maak. Ná 'n paar vergeefse beroepe is ds. J.J. Odendaal van Jeppestown uiteindelik in Januarie 1943 as eerste leraar bevestig. Saam met die kerkraad het hy gevoel die gemeente se eerste mikpunt moet wees om 'n behoorlike kerkgebou te laat oprig. Tydens 'n gesellige byeenkoms in Maart 1945 beloof talle gemeentelede om elkeen 'n bedrag te stort in wat as die begin van 'n boufonds kon dien.

Odendaal vertrek egter in Junie 1946 uit die gemeente nadat hy 'n beroep na Vereeniging aanvaar het. Eers meer as ses maande later, in Januarie 1946, kon die gemeente sy tweede leraar, ds. Attie Burger, bevestig. Sy eerste gemeente was Paulpietersburg in Noord-Natal waar hy in 1937 die dryfveer vir die stigting van die NG Kerk se maandblad, "Die Voorligter", was en daarna Pretoria-Noord, waar hy hom die lot van verarmde Afrikaners aangetrek het, die Christelike Maatskaplike Raad gelei en die eerste gemeenskapsentrum met 'n voltydse maatskaplike werkster begin het. In 1947 was daar reeds sowat 800 lidmate in Johannesburg-Noord.

Burger het sy voorganger se werk ter wille van kerkbou voortgesit. In die jaar van sy bevestiging hou die gemeente 'n vergadering en besluit om maandeliks geld vir die bou van hulle kerk in te samel. Teen 1949 besluit die kerkraad dat die tyd ryp was om tot dié stap oor te gaan. Die bouaannemer was die latere Afrikaanse sanger Gé Korsten se pa, Cor Korsten, wat in 1936 uit Nederland na Suid-Afrika geëmigreer het, waarna die gesin hulle binne die grens gevestig het van wat die gemeente Johannesburg-Noord sou word. Burger lê die hoeksteen van die nuwe kerk op 17 Junie 1950 en die gemeente wy die kerkgebou op 18 Februarie 1951 in. Skaars elf maande later, op 5 Januarie 1952, trou Burger die bouaannemer se seun en sy dogter Elna in die splinternuwe kerkgebou. Buiten die kerkgebou by Oaklandsweg 17, het die gemeente ook destyds 'n saal in die wyk Lyndhurst besit, wat waarskynlik die kern gevorm het van die gemeente wat in 1959 as NG gemeente Noordoos-Rand afgestig het.

Die enigste afstigting van Johannesburg-Noord was Noordoos-Rand in 1959. In 1964 is egter ook die gemeente Johannesburg-Sterrewag van die Irenekerk afgestig, sodat daar toe drie gemeentes in die noordoostelike voorstede van die stad was. Die getalle van die drie gemeentes het egter vroeg in die sewentigerjare vinnig begin daal namate Afrikaanssprekendes elders gaan woon het. In 1973 het Johannesburg-Noord 448 belydende lidmate gehad, Noordoos-Rand 233 en Johannesburg-Sterrewag 502. Teen 1979 is albei laasgenoemde gemeentes terselfdertyd by Johannesburg-Noord ingelyf, wat toe kon 'n volle 992 belydende lidmate en twee leraar, ds. P. de V. Mellet, voorheen van Noordoos-Rand, en ds. F.J. du Plessis, voorheen van Johannesburg-Sterrewag, gehad het. Die aantal lidmate het egter onverpoos afgeneem tot 590 in 1985, 350 in 1990 en 231 in 1995, toe die gemeente ook vakant was. 

Terselfdertyd het die Andrew Murray Congregation, wat in 1966 in Johannesburg ontstaan het uit veral die bediening onder die Jode, na 'n plek van aanbidding gesoek. Die gemeente is 'n tyd lank gehuisves in die voormalige kerkgebou van die gemeente Belgravia in Jeppestown-Suid, maar dié buurt het langsamerhand vervalle begin raak, en so smelt die gemeentes saam om die NG gemeente Johannesburg-Noord/Andrew Murray Congregation (stigtingsdatum 1999) te vorm. Omstreeks 1999 het die Afrikaanse gedeelte van die samestelling slegs 161 belydende lidmate oorgehad, maar die Engelse gedeelte 536. Teen 2005, toe die syfers nie meer afsonderlik aangegee is nie, was die getal belydende lidmate 845, in 2010 was dit 718 en in 2011 589. Daarna het dit gestabiliseer sodat dit in 2014 590 was.

In Januarie 2012 berig die "Kerkbode" die kerkraad het dit op 22 November 2011 amptelik goedgekeur dat die gemeente die "Johannesburg-Noord"-gedeelte van sy naam laat vaar en voortaan net as "NG kerk Andrew Murray" bekend sal staan. Die volledige berig lui: "Die Kerkraad van die NG Gemeente Johannesburg-Noord Andrew Murray het op ’n vergadering van 2 November 2011 eenparig besluit om die gemeente se naam na NG Kerk Andrew Murray te verander. Die proses is voorafgegaan deur deeglike oorlegpleging met die lidmate. Lidmate het kans gehad om vraelyste in te vul en die meerderheid het gekies vir die voorgestelde naam. Die Ringskommissie van die Ring van Johannesburg het die naamsverandering op 22 November 2011 goedgekeur ingevolge Kerkorde Art 26.6.6."










</doc>
<doc id="51979" url="https://af.wikipedia.org/wiki?curid=51979" title="Lörrach">
Lörrach

Lörrach is 'n stad en munisipaliteit in die Duitse distrik Landkreis Lörrach in die deelstaat Baden-Württemberg, wat in die weste aan die Duitse drielandestad Weil am Rhein en in die suide aan Switserland grens. Verder lê Lörrach in die nabyheid van die Switserse stad Basel asook Frankryk. Die munisipale gebied het sowat 48 000 inwoners (2010) en 'n oppervlakte van 39 km².

Die stad gelde as die hoofstad van die Markgräflerland-streek. Deur die munisipaliteit vloei die Wiese-rivier, 'n syrivier van die Ryn.



</doc>
<doc id="51980" url="https://af.wikipedia.org/wiki?curid=51980" title="Kingston">
Kingston

Kingston is (of was) die naam van 'n aantal stede en dorpe:

Sien ook


</doc>
<doc id="51981" url="https://af.wikipedia.org/wiki?curid=51981" title="Weil am Rhein">
Weil am Rhein

Weil am Rhein (Alemanniese Duits: "Wiil am Rhii") is 'n stad en munisipaliteit in die Duitse distrik Landkreis Lörrach in die deelstaat Baden-Württemberg. Die stad lê aan die drielandepunt van Duitsland, Frankryk en Switserland. Westelik lê die Ryn-rivier (wat o.a. hier die grens met Frankryk vorm) en waaraan die wesoewer die Franse nedersettings Village-Neuf en Huningue hom bevind, suidelik lê die Switserse stad Basel en oostelik die Duitse stad Lörrach. Die munisipale gebied het sowat 30 000 inwoners (2010) en 'n oppervlakte van 19 km².

Weil am Rhein lê in die Markgräflerland-streek.



</doc>
<doc id="51984" url="https://af.wikipedia.org/wiki?curid=51984" title="Georgetown">
Georgetown

Georgetown is (of was) die naam van 'n aantal stede en dorpe:


</doc>
<doc id="51985" url="https://af.wikipedia.org/wiki?curid=51985" title="Plymouth (dubbelsinnig)">
Plymouth (dubbelsinnig)

Plymouth is (of was) die naam van 'n aantal stede en dorpe:


</doc>
<doc id="51986" url="https://af.wikipedia.org/wiki?curid=51986" title="Córdoba">
Córdoba

Córdoba is (of was) die naam van 'n aantal stede en dorpe:


Provinsies:


Ander:


</doc>
<doc id="51988" url="https://af.wikipedia.org/wiki?curid=51988" title="Leon">
Leon

Leon ook Léon is (of was) die naam van 'n aantal stede en dorpe:


Provinsies

Persone

Ander


</doc>
<doc id="51995" url="https://af.wikipedia.org/wiki?curid=51995" title="Buffelspoortdam">
Buffelspoortdam

Buffelspoortdam is 'n dam wat in die Sterkstroomrivier, oos van Rustenburg, wes van Hartbeespoortdam, en noord van die Magaliesberge in Noordwesprovinsie, Suid-Afrika geleë is.




</doc>
<doc id="51998" url="https://af.wikipedia.org/wiki?curid=51998" title="Pandeïsme">
Pandeïsme

Pandeïsme omskryf 'n geloofsiening of teologiese opvatting, waarvolgens die logiese verenigbare elemente van panteïsme (dat God en die natuur een en dieselfde entiteit is) en deïsme (die geloof in 'n godheid wat betrokke was, direk of indirek, by die skepping van die wêreld maar sedertdien nie meer daarby betrokke is nie) saamgevoeg word. Dit is die geloof dat die Skepper van die heelal in wese die Heelal geword het en dus opgehou bestaan het as 'n aparte bewuste entiteit.

Die woord pandeïsme word vir die eerste keer gebruik in 1787 deur Gottfried Große in sy vertaling van Plinius die ouere se ensiklopediese werk, die "Naturalis Historia".  In 1838, word die idee toegeskryf aan Victor Cousin, en vir die eerste keer gekritiseer deur die Italiaanse dokter van frenologie, Luigi Ferrarese.  Die woord word weer in 1859 gebruik deur die Duitse filosowe Moritz Lazarus en Heymann Steinthal in die "Zeitschrift für Völkerpsychologie und Sprachwissenschaft", sonder dat 'n verdere verduideliking gee word. Die mees omvattende boek oor Pandeism is geskryf deur Max Bernhard Weinstein in 1910.

Kenmerkend van pandeïsme is dat dit, soos die geval met deïsme, 'n diskontinuïteit veronderstel wat die Skepping genoem word. Dit word soms selfs gelykgestel met die begrip die Oerknal. Die uiteenlopende definisies van pandeïsme vloei voort uit eweneens uiteenlopende beskouings van begrippe soos panteïsme en deïsme, asook van verskillende sieninge van begrippe soos skepping en heelal.



</doc>
<doc id="52000" url="https://af.wikipedia.org/wiki?curid=52000" title="Emily Pieterse">
Emily Pieterse

Emily Pieterse (1917 - 2004) was 'n bekroonde Afrikaanse skrywer. Sy het op die ouderdom van 33 begin skryf en het talle jeugverhale, soos die gewilde "Ouplaasreeks", en meer as 15 romans die lig laat sien. Pieterse is in 2004, op die ouderdom van 87 aan natuurlike oorsake oorlede. Ten tye van haar dood was sy besig om haar 50ste boek te skryf, die eerste wat sy op 'n rekenaar instede van 'n tikmasjien ingesleutel het.

Haar seun, Pieter Pieterse, wat twee en 'n half jaar voor haar dood vermoor is, was ook 'n bekroonde skrywer in eie reg.

Enkele van Pieterse se boeke:




</doc>
<doc id="52002" url="https://af.wikipedia.org/wiki?curid=52002" title="Huningue">
Huningue

Huningue (Elsasser Duits: "Hinige" en "Héninga", Duits: "Hüningen") is 'n dorp en munisipaliteit in die Franse kanton Huningue in die arrondissement Mulhouse in die département Haut-Rhin in die région Grand Est. Die drielandenedersetting lê aan die wesoewer van die Ryn-rivier, wat o.a. hier die grens met Duitsland asook vir 'n stukkie met Switserland vorm. Aan die oosoewer lê die Duitse dreilandestad Weil am Rhein en aan die suidoosoewer asook in die suide aan die wesoewer die Switserse dreilandestad Basel. Westelik lê die Franse grensnedersetting Saint-Louis. Die munisipale gebied het sowat 6 000 inwoners (2009) en 'n oppervlakte van 2,9 km².



</doc>
<doc id="52003" url="https://af.wikipedia.org/wiki?curid=52003" title="Fluminense Football Club">
Fluminense Football Club

Die Fluminense Football Club is 'n Brasiliaanse sokkerklub in die stad Rio de Janeiro.

Fluminense beteken "van die rivier". Die klub is op 21 Julie 1902 as 'n sokkerklub gestig. Vandag is hulle 'n sambreelorganisasie vir verskeie spanne in meer as 16 verskillende sportsoorte. Hulle bly egter veral bekend vir hulle sokker. Die artikel behandel daarom slegs oor hulle sokkerafdeling.

Die klub het sterk mededinging met hulle stadsgenoot, Flamengo. Hierdie wedstryd is die strafste derby van Brasilië en staan wêreldwyd bekend as die Fla-Flu.




</doc>
<doc id="52008" url="https://af.wikipedia.org/wiki?curid=52008" title="Opregte waaierpalm">
Opregte waaierpalm

Die Opregte waaierpalm (""), plaaslik bekend as die Makalanipalm, is 'n palmboom inheems aan die subtropiese, laagliggende streke van Suidsentraal-Afrika. Hulle word in oop bosveld, vloedvlaktes, rivieroewers en aan die rande van panne en moerasse aangetref.

Soos by ander "Hyphaene"-soorte, is hulle tweehuisig en die vroulike plante produseer mildelik vrugte. Tot 2 000 vrugte kan aan 'n boom gevind word, die gekombineerde opbrengs van sowat vier seisoene. Die sade ontkiem moeisaam, maar vind brak kondisies voordelig. Hulle ontwikkel massiewe penwortels, wat souterige water diep ondergronds benut. Alhoewel langsame groeiers, kan hulle maksimumhoogtes van 18 m bereik. Tipiese volwasse plante is in die orde van 5-7 m hoog.

Die plante word benut deur mense en diere. 'n Herhaalde gekap aan die groeipunt vir die aftap van sap vir bereiding van palmwyn, kan uiteindelik tot die boom se dood lei. Die stam se kernwit is eetbaar en die jong vrugte bevat beperkte hoeveelhede vloeistof, wat met klappermelk vergelykbaar is.

Die spesie is soortgelyk aan "H. natalensis", wat na die suidweste verspreid is. Dit is egter onderskeibaar aan die vrugvorm; rond eerder as peervormig, asook die stamvorm, wat dikwels 'n swelling onder die blarekroon vorm. "B. aethiopum" het 'n vergelykbare stamvorm.

Palmwindswaels en Rooistertpalmlysters is in sekere gebiede van hierdie spesie afhanklik vir hul broeidoeleindes.



</doc>
<doc id="52012" url="https://af.wikipedia.org/wiki?curid=52012" title="NG gemeente Parkhurst">
NG gemeente Parkhurst

Die NG gemeente Parkhurst was van 1944 tot 1996 'n gemeente van die Nederduitse Gereformeerde Kerk in die Johannesburgse voorstad met dieselfde naam, Parkhurst.

 
Die gedurige toestroming uit ander provinsies en die destydse Transvaalse platteland van so baie Afrikaanssprekendes veral ná 1933 met die styging van die goudprys en die daaropvolgende ekonomiese opbloei op die Rand, het noodwendig tot die afstigting van talle NG gemeentes in en om Johannesburg gelei. In die eerste 50 jaar van die Goudstad se bestaan, is 23 gemeentes aan die Rand gestig, maar van 1936 tot 1946 het dié getal met 36 toegeneem. In 1946 het die Rand reeds vyf ringe getel met 59 gemeentes, 66 predikantsposte en 122 014 siele.

Ná die afstigting van die dogtergemeente Johannesburg-Noord in 1942 in die noordooste van die moedergemeentes Johannesburg en Johannesburg-Oos, het die noordelike wyke van die twee gemeentes, met die voorstad Parkhurst as middelpunt, intussen ook reeds so ver ontwikkel en uitgebrei dat daar aan afstigting gedink kon word. Die gedeelte van die te stigte gemeente wat onder Johannesburg-Oos geval het, het reeds sedert die ordening van ds. William Nicol in Augustus 1913 met spronge vooruitgegaan. Volgens 'n berig die "Irenenuus" van Maart 1923 het dié wyk (wat buiten Parkhurst ook uit Parkview, Parkwood, Parktown-Noord en Rosebank bestaan het) toe 64 gesinne met 134 lidmate van die NG Kerk getel. Toe Parkhurst jare vantevore nog 'n deel van ouderling Lourens Geldenhuys se wyk, Jukskeirivier, uitgemaak het, het hier net 'n handjievol lidmate gewoon. Die vinnige toename in die lidmaattal het ds. Nicol en sy kerkraad reeds in 1920 genoop om 'n wykskerkie te bou waar twee maal per maand buitedienste gehou is. Teen die middel van 1923 het die werksaamhede hier so mooi gevlot dat 'n kerkkoor onder leiding van een van die ouderlinge begin kon word. Saam met dié van Irene en Norwood (middelpunt van die latere gemeente Johannesburg-Noord) was daar toe drie kore in die gemeente. Die opbloei van kerksang in daardie jare was in 'n groot mate danksy die leiding van mev. Nicol, 'n opgeleide musiekonderwyseres wat jare lank self die orrel in die Irenekerk gespeel en ook die kerkkoor gelei het.

Behalwe die kerksaal in die Johannesburg-Oos-deel van die te stigte gemeente, is daar ook (in 1939) 'n saal in Craighall in die Johannesburg-deel teen 'n koste van £900 voltooi nadat die moedergemeente 'n stuk grond vir dié doel in April 1939 teen £225 aangekoop het. 

Op 5 September 1944 het die Ringskommissie van Johannesburg, in samewerking met die kerkrade van die twee moedergemeentes, oorgegaan tot die tweede afstigting binne twee jaar van die twee genoemde gemeentes. Selfs nadat die wyke Norwood en Parkhurst afgesny is, het die Johannesburgse moedergemeente nog sowat 2 340 lidmate getel, hoewel dit die laaste wyk sou wees wat die gemeente afstaan. In dieselfde jaar is drie ander gemeentes in Johannesburg afgestig, naamlik Johannesburg-Wes, Randburg en Bezuidenhoutsvallei, waarvan net Randburg selfstandig voortbestaan. 

Die eerste kerkraadsvergadering is op 11 September 1944 in die Parkhurst-kerksaal gehou. Dié saal het die gemeente as bruidskat van Johannesburg-Oos ontvang en die saal in Lyndhurst van Johannesburg. Op 29 Januarie 1945 beroep die gemeente vir ds. C. Murray, eertydse hulpprediker van Johannesburg-Oos. Hy aanvaar die beroep en word op 6 April 1945 in die gemeente ontvang en die volgende dag bevestig. Die gemeente maak van 18 Junie 1945 af 'n begin met die insameling van boufondse met die oog op die oprigting van 'n kerkgebou. 'n Maandelikse gemeentelike nuusblaadjie verskyn vir die eerste keer op 3 September 1945. 

Op 15 April 1946 besluit die kerkraad om die grond, op die hoek van Tiendestraat en Tweedelaan, Parkhurst, waarop die kerk later sou verrys, aan te koop. Die eerste plan vir die nuwe kerkgebou is op 5 Mei 1947 aan die kerkraad voorgelê. Op 11 Junie 1949 is die eerste sooi omgespit en 'n aanvang gemaak met die bou van die nuwe kerk, waarvan ds. Murray op 6 Augustus daardie jaar die hoeksteen gelê het. Die woorde op die hoeksteen lees: "Wie op die hoë God vertrou, het seker nie op sand gebou." In die naweek van 13 tot 14 Mei het die feestelike inwyding van die nuwe kerkgebou plaasgevind toe ds. William Nicol as spreker opgetree het.

Nadat Murray verskeie beroepe van die hand gewys het, het hy in Maart 1951 'n beroep na die gemeente Loubser in Nairobi aangeneem. Op 29 Maart is demissie aan hom verleen en tydens 'n geselligheid op 30 Maart neem die gemeente van sy eerste leraar afskeid. Die kerkraad beroep vir ds. Beyers Naudé, maar hy het bedank. Op 30 April 1951 is ds. C.S. Hattingh van Wolmaransstad beroep en tot groot blydskap van die gemeente neem hy die beroep aan en woord in die naweek van 22 tot 24 Junie in die gemeente ontvang.

In 1947 het die gemeente 850 lidmate gehad, wat teen 1951 aangegroei het tot 900, toe die sieletal reeds 1 500 was. In daardie jaar het die kerkraad bestaan uit 44 dienende lede. Daar was toe ook drie Sondagskole met oor die 300 leerlinge en 30 onderwysers.

In 1958 kom ds. (later dr.) Jan Hendrik Petrus van Rooyen, wat op 16 Junie 1928 op Garies in Namakwaland gebore is, van Dannhauser in Natal na Parkhurst. In 1964 voltooi hy die graad D.Th. aan die Universiteit van Utrecht. Hy dien tot sy aftrede in 1985 as voorsitter van die Ringsendingkommissie en van 1975 ook tot 1985 as voorsitter van die Sinodale Sendingkommissie. Van Rooyen was 'n groot voorstander van kerklike eenwording. Die "Kerkbode" skryf na sy dood op 13 Junie 2002 van hom: "Hy het 'n belangrike rol gespeel in die Transvaalse kerk - veral in die stormagtige jare ná die Cottesloe-beraad. Hy was lank betrokke by die Christelike Instituut van dr. Beyers Naudé, maar het later 'n ander rigting ingeslaan en hom van dr. Naudé gedistansieer." 

Toe Naudé vroeg in November 1963 sy status as leraar in die NG gemeente Aasvoëlkop verloor omdat hy geweier het om hom aan die tydskrif "Pro Veritate" en die Christelike Instituut te onttrek, het hy en sy vrou, Ilse, verlof gekry om nog tot die einde van daardie maand in die pastorie aan te bly. Hy vertel in sy outobiografie, "My land van Hoop": "Ons het besef dis die begin van die skeiding van die weë. Ek en Ilse het ook besef dat ons nou moes begin dink om êrens 'n huis te bekom waar ons kon gaan woon, asook in watter gemeente daardie huis moes staan. Ek het gevoel dat dit in elk geval nie verstandig sou wees om 'n huis binne die grense van Aasvoëlkop te koop nie, selfs al sou ons dit kon bekostig. Ons het feitlik geen spaargeld gehad nie. Die feit dat dr. Jan van Rooyen in Parkhurst deurgaans 'n ope en simpatieke houding teenoor die gedagte van 'n organisasie soos die Christelike Instituut ingeneem het en dat huispryse in die gebied van Parkhurst oor die algemeen laer was as in Aasvoëlkop, het daartoe gelei dat ek en Ilse ná ons afskeid 'n huis in Greenside gekoop en lidmate van die Parkhurst-gemeente geword het."

Dít het Naudé tot 1978 gebly tot die Algemene Sinode van die NG Kerk in Oktober 1978 in Bloemfontein geweier het om een te word met die drie sogenaamde dogterkerke, dié vir swartes, bruines en Indiërs. Soos hy skryf: "Ek kon eenvoudig nie met 'n rein gewete langer lidmaat bly van 'n Kerk wat die Bybelse opdrag van kerklike eenheid afwys nie." Sy vrou het egter nie saam met hom lidmaat van die NG Kerk in Afrika (die swart kerk) se gemeente in Alexandra word nie, weens praktiese oorwegings. Naudé was ingeperk in sy huis en kon haar nie daarheen vergesel nie, sy het niemand daar geken nie en wou graag aktief by haar plaaslike gemeente (Parkhurst) bly.

Die gemeente is in 1996 ingelyf by NG gemeente Parksig, wat van toe af bekend gestaan het as NG gemeente Parkkruin. Die geboue in Parkhurst is blykbaar verkoop en al die gemeentelike bedrywighede het gesentreer om Parksig se geboue in Parkview. Een van die redes wat vir die inlywing aangevoer is, was dat Parkhurst te min kinderlidmate gehad het om Sondagskoolklasse sinvol aan te bied. Teen 2011 het Parkkruin 608 belydende en 319 dooplidmate gehad, 'n verhouding van 1,9:1, vergeleke met 4,1:1 in die hele NG Kerk.





</doc>
<doc id="52013" url="https://af.wikipedia.org/wiki?curid=52013" title="Naka Bulle Rugbyklub">
Naka Bulle Rugbyklub

Die Naka Bulle Rugbyklub is 'n rugbyklub in Pretoria. Hulle speel in die Carlton-liga van die Blou Bulle Rugbyunie. Die klub se tuisveld is die Hannes Fourie-sportgronde, algemeen bekend as Adelaars, in Wonderboom in Pretoria.

Die klub het ontstaan nadat die Adelaars en Oostelikes klubs saamgesmelt het.





</doc>
<doc id="52014" url="https://af.wikipedia.org/wiki?curid=52014" title="Gifboom">
Gifboom

Die Gifboom ("Euphorbia virosa") is 'n plant van die Naboomfamilie Euphorbiaceae. Dit het 'n kort hoofstam, gewoonlik verdraaid, waarvan 5–10 cm-dik takke uitspruit. Hierdie blaarlose takke is 5- tot 8-hoekig. Gepaarde dorings (aangepasde blare) groei reëlmatig gespasiëerd op die hoekribbe.

"Euphorbia virosa" is algemeen verspreid vanaf die Oranjerivier in Suid-Afrika tot in suid-Angola, en is grootliks tot die ariede dele van Namibië beperk. Die plant bevat in die stamme 'n melkerige, romerige substansie met karsinogeniese eienskappe. Hierdie besonder giftige substansie word deur Boesmans gebruik, om te smeer op die punte van hul jagpyle. Kontak daarmee veroorsaak velirritasie, en indien die oë aangetas word, kan dit blindheid veroorsaak.




</doc>
<doc id="52016" url="https://af.wikipedia.org/wiki?curid=52016" title="Betty-Jean">
Betty-Jean

Betty-Jean (gebore 30 Augustus 1976) is 'n Afrikaanse sangeres wat country en geestelike liedjies sing. Sy begin reeds op sesjarige ouderdom sing en maak haar verhoogdebuut op nege. Sy woon twee laerskole by: Laerskool Hennie Basson en Laerskool J.M. Louw. Daarna voltooi sy haar matriek aan die Hoërskool Voortrekker, Boksburg. Haar debuutalbum, "Sentimental Country" is in 2008 deur FANTASIA-musiek uitgereik. Sy volg die album later dieselfde jaar op met haar eerste Afrikaanse album getiteld "Eendag".





</doc>
<doc id="52017" url="https://af.wikipedia.org/wiki?curid=52017" title="Ramtjaritmanas">
Ramtjaritmanas

Sjrīe Rāmtjaritmānas (Dewanāgarī: ) is 'n epiese gedig in Awadhi, wat in die 16de eeu opgestel is deur die Indiese digter, Goswami Toelsidas (c.1532–1623). 

"Rāmtjaritmānas" beteken letterlik die "Meer van die Dade van Rām". Toelsidas het die sewe "kānds" (letterlik 'boeke', kognaat van "kantos") van die epos met sewe trappe verbind, wat lei tot die heilige waters van 'n Himalaïese meer (of "mānas", soos die Mansarowarmeer of Manasbalmeer) "wat meteens die liggaam en die siel suiwer." Die kern van die werk is 'n poëtiese oorvertelling van die gebeure van die Sanskrit-epos "Ramajana", gesentreer om die redevoering van Rām, die kroonprins van Ajodhja. Die groot gedig is ook genoem "Toelsi-krit Ramajan" (letterlik 'Toelsi-gekompileerde Ramajan', of in algemene terme, 'Die Ramajan van Toelsidas').
Toelsidas (soms genoem Toelsidas-ji of net Toelsi) het begin met die opstel van die geskrif in Wikram Samwat 1631 (1574 n.C.) in Awadhpoeri, Ajodhja. Die presiese dag word in die gedig aangegee as die negende dag van die maand Tjaitra, wat die geboortedag van heer Ram was. 'n Groot deel van die gedig is te Waranasi opgestel, waar die digter sy latere lewe oorwegend deurgebring het. 

Vandag word dit as een van die grootste werke in die Hindoeliteratuur beskou. Die samestelling daarvan merk die tydstip wat die Ramajana-verhaal vir die eerste keer aan die gewone man beskikbaar gestel is vir sang en opvoering. Daarom word die teks verbind met die begin van die Ramlila-verhaaltradisie, die dramatiese opvoering van die teks.


</doc>
<doc id="52021" url="https://af.wikipedia.org/wiki?curid=52021" title="Biafra">
Biafra

Biafra, amptelik "Republiek Biafra" (Igbo: "Bịafra", Engels: "Republic of Biafra"), was 'n wegbreekstaat in die suidooste van die huidige Nigerië wat tussen 30 Mei 1967 en 15 Januarie 1970 bestaan het. Die onafhanklikheid is deur die Igbo op 30 Mei 1967 in Enugu verklaar, wat die hoofstad en grootste stad van die land was. Biafra het 'n oppervlakte van 77 306 km² en 'n bevolking van 13 500 000 in 1967 gehad. Biafra is net deur Gaboen, Haïti, Ivoorkus, Tanzanië en Zaïre erken, terwyl Israel, Frankryk, Portugal, Rhodesië, Suid-Afrika en Vatikaanstad Biafra ondersteun het. Die Republiek van Benin in die suide van Nigerië was 'n vasalstaat van Biafra.


</doc>
<doc id="52031" url="https://af.wikipedia.org/wiki?curid=52031" title="Ora">
Ora

Die ora is die amptelike geldeenheid van Orania. Die waarde van 1 ora is gelykstaande aan R1 (een Suid-Afrikaanse Rand). Naas die ora word die rand ook algemeen op Orania gebruik. Die geldeenheid word nie buite Orania erken nie, en word ook nie deur die Suid-Afrikaanse Reserwebank ondersteun nie.

Die ora is in April 2004 amptelik op Orania in gebruik geneem. Dit is gebaseer op die idee van inkopiekoepons, soos dié wat oor die algemeen deur groot inkopiesentrums dwarsoor Suid-Afrika ingespan word (normaalweg in die vorm van geskenkbewyse). Orania se plaaslike bank, die Orania Spaar- en Kredietkoöperatief, is in beheer van die geldeenheid. Hulle hoofdoel is om plaaslike ekonomiese groei te stimuleer.

Ora-note word in denominasies van 10, 20, 50 en 100 ora gedruk. Die 10-ora-noot beeld Afrikanergeskiedenis uit, die 20-ora-noot Afrikanerkuns, die 50-ora-noot Afrikanerkultuur en die 100-ora-noot Orania self.



</doc>
<doc id="52056" url="https://af.wikipedia.org/wiki?curid=52056" title="Saint-Louis">
Saint-Louis

Saint-Louis (Duits: "Sankt Ludwig") is 'n dorp en munisipaliteit in die Franse kanton Huningue in die arrondissement Mulhouse in die département Haut-Rhin in die région Grand Est. Saint-Louis grens in die ooste aan die Franse grensnedersettings Village-Neuf en Huningue, en in die suide aan die Switserse stad Basel. Die munisipale gebied het sowat 20 000 inwoners (2009) en 'n oppervlakte van 17 km².

Die nedersetting is op die ordinansie van die Franse koning Lodewyk XIV in 1684 amptelik as Saint-Louis gestig.

Die bi-nasionale Eurolughawe Basel-Mulhouse-Freiburg lê gedeeltelik in die munisipaliteit.



</doc>
<doc id="52058" url="https://af.wikipedia.org/wiki?curid=52058" title="Ohangwena">
Ohangwena

Ohangwena is een van die 14 streke van Namibië. Ohangwena se hoofstad en grootste stad is Eenhana. In die ooste grens Ohangwena aan Kawango, en in die weste grens dit aan Omoesati. In die noorde grens dit aan Angola, in die ooste aan Kawango-Oos, in die weste aan Omoesati en in die suide aan die streke Osjana en Osjikoto.


</doc>
<doc id="52083" url="https://af.wikipedia.org/wiki?curid=52083" title="Burlington">
Burlington

Burlington is een van verskeie plekke:



</doc>
<doc id="52085" url="https://af.wikipedia.org/wiki?curid=52085" title="Suidelike Shetlandeilande">
Suidelike Shetlandeilande

Die Suidelike Shetlandeilande (Engels: "South Shetland Islands", Spaans: "Islas Shetland del Sur") is 'n eilandgroep naby die Antarktiese Skiereiland tussen die Suidelike Atlantiese Oseaan in die noorde en die Suidelike Oseaan in die suidooste. Die Suidelike Shetlandeilande is in die suidooste van Suid-Amerika tussen die Drakedeurgang in die noordweste, die Scotiasee in die noordooste en die Weddellsee in die suidooste geleë. In die noordweste is Vuurland met Kaap Hoorn, in die noorde die Falkland-eilande en in die noordooste Suid-Georgië en die Suidelike Sandwicheilande geleë.

Die Suidelike Shetlandeilande word deur Argentinië (Argentyns-Antarktika), Chili (Antártica Chilena) en die Verenigde Koninkryk (Brits-Antarktiese Gebied) opgeëis en tot hul Antarktis-gebied gereken, maar omdat dit volgens internasionale reg nie erken word nie, val die eilande soos die res van Antarktika onder die saak van die Antarktis-verdrag.


</doc>
<doc id="52093" url="https://af.wikipedia.org/wiki?curid=52093" title="Dover, Delaware">
Dover, Delaware

Dover is die hoofstad van die deelstaat Delaware in die Verenigde State van Amerika. Dover het ongeveer 36 000 inwoners (2010).


</doc>
<doc id="52095" url="https://af.wikipedia.org/wiki?curid=52095" title="Des Moines">
Des Moines

Des Moines is die hoofstad van die deelstaat Iowa in die Verenigde State van Amerika. Des Moines het ongeveer 203 000 inwoners (2010).


</doc>
<doc id="52097" url="https://af.wikipedia.org/wiki?curid=52097" title="Frankfort, Kentucky">
Frankfort, Kentucky

Frankfort is die hoofstad van die deelstaat Kentucky in die Verenigde State van Amerika. Frankfort het ongeveer 25 500 inwoners (2010).

Frankfort is in 1780 deur James Wilkinson aan die noordelike oewer van die Kentucky-rivier gestig. Die land het oorspronklik aan die pionier Stephen Frank behoort. Dit is aanvanklik "Frank's Ford" genoem, maar die naam is later na Frankfort verkort.

Die stad is in 1792 as die hoofstad van Kentucky aangewys. Tydens die Amerikaanse Burgeroorlog is die stad vir 'n kort periode deur die Gekonfedereerde State van Amerika beset. In 1937 oorstroom die stad nadat die rivier as gevolg van swaar reën sy walle oorstroom het.


</doc>
<doc id="52099" url="https://af.wikipedia.org/wiki?curid=52099" title="Augusta, Maine">
Augusta, Maine

Augusta is die hoofstad van die deelstaat Maine in die Verenigde State van Amerika. Dit is die derde kleinste Amerikaanse hoofstad (na Montpelier en Pierre) en die negende grootste stad in Maine. Volgens die 2010-sesus het Augusta ongeveer 19 000 inwoners.

Augusta lê aan die Kennebec-rivier, op die plek waar die rivier bevaarbaar word. Die getye van die Atlantiese Oseaan dring tot by die stad deur.

Dit is die tuiste van "University of Maine at Augusta".



</doc>
<doc id="52101" url="https://af.wikipedia.org/wiki?curid=52101" title="Helena, Montana">
Helena, Montana

Helena is die hoofstad van die deelstaat Montana in die Verenigde State van Amerika. Helena het ongeveer 28 000 inwoners (2010).


</doc>
<doc id="52103" url="https://af.wikipedia.org/wiki?curid=52103" title="Santa Fe, Nieu-Meksiko">
Santa Fe, Nieu-Meksiko

Santa Fe is die hoofstad van die deelstaat Nieu-Meksiko in die Verenigde State van Amerika. Santa Fe het ongeveer 68 000 inwoners (2010).

Die eerste nedersetting is reeds hier in 1610 deur die Spanjaarde gestig. In 1680 het die Pueblo-Indiane hulle uit die dorp verdryf maar die Spanjaarde het in 1692 weer beheer teruggekry. Toe Meksiko hulle onafhanklik verklaar het van Spanje, het die stad met die VSA begin handel dryf. Die eerste handelaar het in 1822 gearriveer en die bekende "Santa Fe Trail" begin. In 1846 het die Verenigde State van Amerika beheer van die area oorgeneem en dit erken as die "New Mexico Territory" waarvan Santa Fe die hoofstad geword het in 1851. Gedurende die Amerikaanse Burgeroorlog het beide die Unie en Konfederale soldate die stad by tye beset. Dit het in 1891 stadstatus verkry.



</doc>
<doc id="52108" url="https://af.wikipedia.org/wiki?curid=52108" title="Providence">
Providence

Providence is die hoofstad en grootste stedelike nedersetting van die deelstaat Rhode Island in die Verenigde State van Amerika, met 'n bevolking van naastenby 180 000. Dit maak van Providence die derde mees bevolkte nedersetting van Nieu-Engeland, na Boston en Worcester. Die metropolitaanse gebied van Providence met 'n bevolking van 1,6 miljoen strek oorkant die deelstaatgrens tot die suide van Massachusetts.

Providence is geleë in die gelyknamige administratiewe distrik (Engels: Providence County), by die Providence-rivier se monding in die Atlantiese Oseaan. Narragansett-baai, waarin die rivier uitmond, is 'n groot natuurlike seehawe.

Providence is as een van die oudste Europese nedersettings in die VSA in 1636 gestig deur Roger Williams, 'n godsdienstige balling uit die Massachusetts Bay-kolonie, en genoem ter ere van "God se genadevolle voorsienigheid" (Engels: "providence") wat, soos die oortuiging van Williams en sy aanhangers, 'n beslissende rol gespeel het in hul soek na 'n veilige toevlugsoord. Die naam "Providence" is deel van die amptelike naam van die deelstaat: "Rhode Island and the Providence Plantations".

Providence was een van die eerste nywerheidstede in die Verenigde State wat ekonomies oorspronklik op tekstielvervaardiging gesteun het. Later is nuwe bedrywe hier gevestig wat onder meer werktuigmasjiene, juweliers- en silwerware vervaardig het. Alhoewel enkele fabrieke steeds in die gebied gesetel is, is die dienstesektor tans die belangrikste verskaffer van werksgeleenthede. Agt hospitale en sewe hoërwysinstellings dra by tot Providence se huidige bemarking as "Kreatiewe Hoofstad" nadat dit vroeër bekend gestaan het as die "Byekorf van Nywerhede" ("Beehive of Industry").

Ongeveer 10,5 % van die bevolking is ouer as 65 jaar. Die aantal inwoners het van 160 281 in 1990 na 173 618 in 2000 gestyg.

Brown University, een van die Amerikaanse Ivy League-universiteite, is in Providence gevestig.

In Januarie is die gemiddelde temperatuur -2,3 °C, in Julie is dit 22,6 °C. Jaarliks val gemiddeld 1156,5 mm neerslag (inligting is gebaseer op die meetperiode 1961-1990).



</doc>
<doc id="52112" url="https://af.wikipedia.org/wiki?curid=52112" title="San Jose, Kalifornië">
San Jose, Kalifornië

San Jose (Spaans: "San José", [ˌsæn hoʊˈzeɪ]) is 'n groot stad in die weste van die deelstaat Kalifornië in die Verenigde State en is op 29 November 1777 deur Spanjaarde as "El Pueblo de San José de Guadalupe" gestig. Die stad het 'n bevolking van 984 299 en van 1 975 342 in die metropolitaanse gebied in 2013 gehad en het 'n oppervlakte van 466,109 km². San Jose is vernoem ná Josef van Nasaret ("José de Nazaret"), die pa van Jesus Christus.

San Jose is ná Los Angeles en San Diego die derde grootste stad van Kalifornië. Die stad word beskou as hoofstad van die industriële gebied "Silicon Valley" en is geleë naby die Stille Oseaan net suidoos van San Francisco. San Jose is die setel van die County Santa Clara.

Sedert die Meksikaans-Amerikaanse Oorlog in 1846/1848 maak San Jose saam met Kalifornië deel uit van die grondgebied van die Verenigde State en is op 27 Maart 1850 as eerste stad in die deelstaat geïnkorporeer. In hierdie tydperk het die stad as eerste hoofstad van die deelstaat Kalifornië gedien.


</doc>
<doc id="52115" url="https://af.wikipedia.org/wiki?curid=52115" title="Oujaarsaand">
Oujaarsaand

Oujaarsaand (ook soms "Oujaarsdag") word jaarliks op die laaste dag van die jaar op 31 Desember gevier. Die opeenvolgende dag, 1 Januarie is die eerste dag van 'n nuwe jaar en 'n publieke vakansiedag in meeste westerse lande.

Oujaarsdag is 'n publieke vakansiedag in sommige lande soos Australië, Argentinië, Brasilië, Frankryk, Meksiko, Filippyne en Venezuela (let wel, nie in Suid-Afrika nie).

Op oujaarsaand word die oorgang van die ou na die nuwe gevier. Die nuwe jaar word soms ingewag met kerkdienste, vuurwerke en ander feesvieringe.

As gevolg van die tydsverskil tussen lande, breek die nuwe jaar eerste in Nieu-Seeland en Australië aan. Daarna volg die meeste lande in Asië en uiteindelik lande in Afrika soos Suid-Afrika en Namibië. Dan volg die meeste Europese lande. Ten laaste kom die lande op die Amerikaanse kontinent aan die beurt.



</doc>
<doc id="52118" url="https://af.wikipedia.org/wiki?curid=52118" title="Tetradragme">
Tetradragme

Die tetradragme is 'n silwermuntstuk uit antieke Griekeland wat gelyk was aan vier dragme. Dit was van 510 tot 38 v.C. in algemene omloop.

Baie tetradragme wat nou nog bestaan, is gemunt deur die polis Athene vanaf omtrent die middel van die 5de eeu v.C.; die gewilde muntstuk is algemeen gebruik in transaksies deur die hele antieke Griekse wêreld, ook in stede wat Athene polities teëgestaan het. Baie tetradragme bestaan vandag nog, aangesien dit meestal in groepe van tien tetradragme vasgemaak is en tussen skepe geruil is. Athene het silwermyne gehad wat deur die staat beheer is, wat die silwer voorsien het. Die Atheense tetradragme is gestempel met die kop van Athena op die voorkant, en op die agterkant 'n uil, die simbool van Athene, met 'n olyftakkie en 'n sekelmaan. Die ontwerp is vir meer as twee eeue grotendeels onveranderd gehou, teen watter tyd dit stilisties verouderd was. Om hulle geld te onderskei van hulle mededinger Egina, het Athene die tetradragme gemunt volgens die "Attiese" standaard van 4,3 gram per dragme. 

Die gebruik van die tetradragme as geldeenheid is deur die leër van Alexander die Grote versprei deur die Hellenistiese gebiede van die hedendaagse Iran en Indië.


Vertaal uit die in die Engelse Wikipedia.


</doc>
<doc id="52119" url="https://af.wikipedia.org/wiki?curid=52119" title="Henri Alant">
Henri Alant

Henri Alant is 'n Afrikaanse sanger. Hy het sy eerste "demo"-CD in 2008 gemaak. Twee van die liedjies op die CD was nommer 1 op van S.A. se plaaslike radiostasies.





</doc>
<doc id="52122" url="https://af.wikipedia.org/wiki?curid=52122" title="Hoërskool Lyttelton Manor">
Hoërskool Lyttelton Manor

Hoërskool Lyttelton Manor is 'n Engelse hoërskool in Pretoria. Die skool is in Selbornelaan, Lyttelton Manor, Centurion, Gauteng, Suid-Afrika geleë. Die skoolhoof tans is Mev. P. B. Malherbe.

Verpligte vakke sluit in: Engels (moedertaal), Afrikaans (1ste addisionele taal), Wiskunde of Wiskundige geleerdheid en Lewensoriëntering.

Die skool het in 2002 opslae gemaak met 51 matrieks wat onderskeidings in Afrikaans (tweede taal) op die hoërgraad gehaal het. Hulle ses Afrikaanse klasse het 'n gemiddelde van 72% in Afrikaans behaal. Die skool het ook tweede gekom in die Afrikaanse Ekspo – die eerste keer dat 'n Engelse skool dit kon regkry (net Hoërskool Waterkloof het beter presteer).




</doc>
<doc id="52124" url="https://af.wikipedia.org/wiki?curid=52124" title="Hoërskool Waterkloof">
Hoërskool Waterkloof

Hoërskool Waterkloof is 'n Afrikaanse hoërskool (enkelmedium) wat in die oostelike voorstede van Pretoria, Suid-Afrika geleë is. Leerders staan as "Klofies" bekend.

Die skool se nuwe "e-leer" plaas Klofies in die globale wêreld omdat Hoërskool Waterkloof tegnologies met kennis verbind word deur middel van die beste beskikbare rekenaarnetwerke. Hierdie vernuwende denke is daarop gemik om leerders te inspireer, en die skool word as een van die voorstes in die land op akademiese, sport- en kultuurgebied beskou.

Die onderwyseres Helena Coetzee was in 2009 die eerste Suid-Afrikaner wat die internasionale "Pre University Teachers Award" in die VSA ontvang het vir haar buitengewone bydrae op wetenskaplike en tegnologiese gebied. Onderwysers lewer provinsiaal en nasionaal bydraes op akademiese gebied.

Ongeveer 8 500 leerders het reeds aan die skool gematrikuleer. Die skool het reeds 23 jaar agtereenvolgens ’n 100%-laagsyfer behaal en is vyf jaar agtereenvolgens dié top akademiese skool in Gauteng. Hoërskool Waterkloof het in 2010 die Anglo American Chairman’s Fund se prys ontvang as een van die Top 10 Wiskunde en Wetenskapskole in die land. Die 305 matrikulante van 2012 het byvoorbeeld 765 onderskeidings behaal. Dans, visuele kuns en ontwerp was die afgelope vyf jaar die toppresteerders in Gauteng tydens die matriekeindeksamen.

Die Sportakademie doen baanbrekerswerk met die aanbieding van sportopvoedingsvakke. Die Sportburo bied afrigting aan en die skool neem mededingend aan ’n verskeidenheid sportbyeenkomste deel.

Klofies is bekend vir sy netbal wat die afgelope vyf jaar 'n Klofienetbalfees hou waaraan ongeveer 500 netbalspelers vanoor die hele land en Namibië deelneem. Waterkloof is tans een van die top drie netbalskole in die land volgens die webwerf "www.schoolsportsnews.co.za".

Klofies het ’n sportspesifieke gimnasium en hoëprestasiesentrum wat gehalte-afrigting en ondersteuning aan leerders en sportmense in die omgewing bied. Leerders wat "Sport" as ’n vak neem, word geoefen met ’n smartspeed wat hulle wetenskaplik toets. Fiksheidstoetse word verder verfyn met die InBody-masjien. Die skool beskik oor die voltydse dienste van fisioterapeute. Biokinetici en sportwetenskaplikes doen die fiksheidstoetse op leerders en sodoende word Klofies se sport wetenskaplik bestuur.

Hoërskool Waterkloof bied ’n groot verskeidenheid sportsoorte aan. Daar is 18 rugbyspanne, 22 hokkiespanne, wat seunspanne insluit, 18 netbalspanne, 12 krieketspanne, 10 gholfspanne, swem, bergfiets, trompoppies, perdry, 20 tennisspanne, skaak en 2 atletiekspanne. Derbies word met ander skole gehou en bande is met skole in die Noord-Kaap gesmee. Volgens www.schoolsportsnews.co.za is Hoërskool Waterkloof een van die top krieketskole in die land. Die skool word ook as een van die top rugbyskole in die land beskou.

Die skool se konsertorkes is tien jaar agtereenvolgens nasionale wenners. Dié sukses simboliseer Klofies se toewyding tot die kunste. Klofies presteer jaarliks by kultuurgeleenthede soos Applous, Van Huyssteens redenaarsfees, ATKV-koorkompetisie en die Afrikaans-Ekspo. Kultuur in Klofieland wek altyd groot belangstelling en prestasies op redenaarsgebied, by eisteddfods, kunswedstryde, tonele, kunstefeeste en revues is nie onbekend nie. Klofies se dansers en koor tree gereeld internasionaal op.
Klofies het ’n groot verskeidenheid kultuuraktiwiteite:
Koor, Konsertorkes, Revue, Toneel, Voortrekkers, Junior Stadsraad, Klofie Kunstefees, Afrikaanse redenaars / English Orators, Eisteddfods, Kunswedstryde, Kunstefeeste en kreatiewe skryfkompetisies. Dans en Musiek as vakke word op internasionale standaard aangebied.

Belangrike sosiale geleenthede is die Druppelkonsert waarmee die nuwe graad 8’s volledig deel van die skool word, die Valentynsbal, sokkies, Lentedag, skoolverjaarsdag, Graad 10-bal, Mnr. en Mej. Waterkloof, Matriekafskeid en Damesaand. Die skool bied jaarliks 'n dansproduksie aan en verskeie kultuuraande wat musiek en toneel insluit.

’n Klofie toon deernis teenoor diegene wat minderbevoorreg is. Klofies is van mening dat ware diens is om na mense uit te reik wat regtig hulp nodig het. Liefdadigheid word as prioriteit beskou en die meeste van die projekte word deur die leerders self gekies en gedryf.

Klofies identifiseer twee soorte projekte: mini-projekte en makro-projekte. Mini-projekte word deur verskillende graadgroepe, vanaf gr 8 tot 12 gedryf. Die hele skool neem aan 'n makro-projek deel. Die reaksie van die leerders en die gemeenskap is gewoonlik oorweldigend ondersteunend. Tydens die C4C-projek is 18 ton klere bymekaargemaak wat aan liefdadigheidsorganisasies oorhandig is vir verspreiding.

Waterkloof is tans besig met die Moves for Life-projek waarvan president Jacob Zuma die beskermheer is. Skaak word hierdeur aan bykans elke leerder in die land van so jonk as agt jaar oud geleer en takke is regoor Suid-Afrika gevestig.

By Hoërskool Waterkloof se nuwe koshuis gaan ’n studentesentrum gebou word waar leerders die geleentheid sal hê om hulle huiswerk te doen, 'n ete te nuttig en selfs kan oornag indien hulle ouers uitstedig is.

Die skoolkoshuis bied gratis internet, ’n gemeenskaplike eetsaal en kamers met studiefasiliteite.

Die skool is op 9 Januarie 1979 geopen met 12 onderwysers, twee tiksters en 215 leerders. Die oorspronklike skoolgeboue is op 3 Augustus 1979 voltooi. Die skool se leuse, "Ons bou in geloof", is amptelik op 2 Julie 1979 aanvaar. Op 8 Januarie het die personeel begin en die eerste personeelvergadering is gehou. Die skool is op 9 Januarie 1979 in 'n half voltooide saal met 215 standerd 6- en standerd 7-leerlinge geopen.

In sy eerste koerantonderhoud het mnr. Davin gesê: ”Hoewel dit voorbarig sou wees om in hierdie stadium enige voorspellings te waag, is ek oortuig dat Hoërskool Waterkloof groot hoogtes kan bereik.” Slegs 12 klaskamers is vir die 12 onderwysers beskikbaar gestel. Twee administratiewe dames is aangestel.

Op 6 Maart 1979 het die skoolkomitee die naam Hoërskool Waterkloof aanvaar. Die skool is op die waterryke plaas Waterkloof gebou wat aan die Erasmusfamilie behoort het, te bou. Carel Erasmus het drie eikebome aan die suidekant van die saal geplant as simbool van die Erasmusfamilie se verbintenis met die skool. ’n Spreekkoor, dogterskoor en toneelgroep is gestig.

Interhuisatletiek is op 10 Februarie op die baan van Menlopark gehou. Rugby het met 32 spelers in standerd 6 en 7 begin. Al hierdie spelers is gebruik om ’n o/15A en B-span in die D-liga in te skryf. Oefeninge het op Laerskool Monumentpark se bane plaasgevind. Op 31 Maart is die eerste rugbywedstryde gespeel. Ses netbalspanne is in die B-liga ingeskryf. Die O/13-span eindig tweede in die liga. Die o/14A-span het net een van agt ligawedstryde verloor. In die finaal verloor hulle 4-6 teen Hoërskool Eldoraigne. In die semi-finaal van die B-liga van Noord-Transvaal, verloor die span teen Hoërskool Wonderboom. Die bane van Laerskool Monumentpark en Hoërskool Verwoerdburg is vir die oefeninge gebruik.Skaak het in die F-liga begin. 'n Swemspan en 'n tennisspan is saamgestel.

Die skoolgebou is voltooi en op 3 Augustus is die sleutels oorhandig. Die eerste opening is op 6 Augustus in die saal gehou. Die leerders het almal hulle nuwe skooldrag aangehad – die dogters in ligblou rokkies en die seuns in blou dashemde en grys broeke.

Die eerste opvoering is op 10 Augustus in die saal gehou – die SA Leërorkes het opgetree. Die eerste skoolkonsert is op 26 Oktober in die saal gehou. Die eerste prysuitdelingsfunksie het op 16 November plaasgevind en die eerste prefekte is aangekondig. Met die skoolsluiting op 6 Desember, was die leerlingtal 219.

Mnr. P van der Merwe Martins het op 2 Januarie 1980 diens as die eerste permanente hoof aanvaar. Die eerste departementshoof was mnr D de Bruin wat as Departementshoof: Natuurwetenskappe aangestel is.

Die skool het met ’n leerlingtal van 393 geopen met 20 voltydse onderwysers en een wat deeltyds was. Die skool het aan die einde van die jaar met 402 leerlinge gesluit.
Die eerste groentjiekonsert wat op 25 Januarie gehou is, het ’n wins van R190 getoon. Die ouers, personeel en leerders het op 9 Februarie gras en bome geplant. Binne ’n uur-en-’n-half is 200 bome geplant.

Die eerste skoolkermis het ’n wins van R8 404 getoon. Op 19 Junie is die eerste Beheerraad gekies. Die skoolwapen is op 4 Februarie deur die Skoolkomitee goedgekeur en na die Buro vir heraldiek vir registrasie verwys. Die woorde van die skoollied wat deur prof SJ Pretorius geskryf is, is op 13 Mei 1980 aanvaar. Op 12 Junie was die toonsetting deur prof BS van der Linde voltooi en die oorspronklike manuskrip is aan die hoof oorhandig.

Op 18 September 1980 is die skool amptelik deur die Direkteur van Onderwys geopen. Die skoolkoor het by dié geleentheid die skoollied vir die eerste keer in die openbaar gesing met prof. Van der Linde wat die begeleiding waargeneem het.

Tydens die eerste interhoëratletiekbyeenkoms het die atletiekspan vierde uit ses skole gekom. Vyf atlete het eerste plekke behaal.

Op rugbygebied het drie van die vyf rugbyspanne hul afdelings van die liga gewen. Een netbalspan het die streekskompetisie gewen en in die gemengde afdeling het twee van die tennisspanne skoonskip gemaak. Een van die meisiespanne was ook wenners. Ses meisies is in die Noord-Transvaalgimnastiekspan opgeneem. Op 13 Februarie het die skool se swemspan tydens hulle eerste swemgala sesde uit 8 skole geëindig. Die skaak het die D-liga gewen.
Die standerd 6-redenaarspan het die junior afdeling van die Noord-Transvaalstreek gewen. Wynand Louw het die Noord-Transvaalafdeling van die ATKB-redenaars gewen en aan die nasionale finaal deelgeneem. Op 15 Oktober 1980 is 'n tak van die ACSV gestig.

Met die opening van die skool op 7 Januarie 1981 was die leerlingtal 636 met 30 voltydse onderwysers en een deeltydse personeellid.
Die jaar is begin met die plant van gras op die B- en C-rugbyveld. Met die ontwikkeling van die sportterrein, moes die gebied waar die B-en C-rugbyveld is, eers drooggelê word. Dit was ’n natuurlike pan waar vele watervoëls aangetref is. Tydens die atletiekinterhoër het die junior dogters hulle afdeling gewen. Die skool se eerste koerant, toe nog naamloos, het verskyn. Die eerste dankie-sê-aand wat later die Damesaand geword het, is gehou.

1982 open die skool met 895 leerlinge en 42 onderwysers. Die skool het dié jaar sy eerste matriekklas.

Die atletiekbaan is voltooi; die interhuisspanne kry name en die skool wen die E-bond interhoëratletiekbyeenkoms. Die skool lewer 'n eerste Springbok in trampolien, Deirdre Scheeepers, op. Die eerste vier tennisbane word in gebruik geneem.

Die eerste matriekafskeid met 101 matrieks word in die skoolsaal aangebied. Hulle het ’n 100% slaagsyfer behaal met 70 vakonderskeidings.

1983 heropen die skool met 57 personeellede en 1060 leerlinge. Die skool wen die D-bond tydens interhoëratletiek, asook 9 van die 11 trofeë. Lydia Venter word Springbokgimnas. Die eerste personeelkonsert word aangebied.

Die eerste skaakspan verower die Administrateurbeker.

In 1984 is Everhard Carstens (Beheerliggaamvoorsitter vanaf 2012) die hoofseun en Ulinda Gresse, tans Human en reeds vir jare onderwyseres by die skool, die hoofleiers.

Die skool open met 1 266 leerlinge en 62 personeellede. Die skool wen die C-bond interhoëratletiekbyeenkoms. Die bouwerk aan die pawiljoen begin. Die eerste operette word aangebied.

1985 begin met 1 404 leerlinge en 71 personeellede. Die skoolvlag word die eerste keer gehys tydens die interhuisatletiekbyeenkoms. Die skool wen die B-bond interhoëratletiek.

In 1986 is die leerlingtal 1 551 met 78 personeellede. Die “Druppels” het hulle eerste atletiekbyeenkoms. In die A-Bond interhoëratletiek kom die skool derde. Die wintersportsoorte het puik gevaar en is na die A-afdeling opgeskuif.

Die st. 9-seuns gaan op ’n eerste bivak. In die kadetkompetisie kom die dogtersdrilpeloton tweede en die seuns derde. Die eerste krieketspan wen die B-afdeling in die Noord-Transvaal Afrikaanse Skoleliga.

Die skool begin 1987 met 1 646 leerlinge en 81 personeellede. Vir die eerste keer wen Hoërskool Waterkloof die A-bond atletiekbyeenkoms, met die seuns- en dogterspanne wat albei wenners was. Die pawiljoen word op 13 Junie amptelik in gebruik geneem. Die Afrikaanse en Engelse toneel is albei Noord-Transvaalwenners. Die Afrikaanse toneel verower die Direkteurstrofee. Mnr. Martins word bevorder en verlaat die skool na 8 jaar as skoolhoof.

Die skool open in 1988 met 1 592 leerlinge en 81 personeellede. Tydens die A-bond Interhoër wen die skool weer die seuns-, dogters- en groottotaalafdeling. Die seuns kom tweede tydens die SASOL nasionale atletiekbyeenkoms. Die tweede permanente hoof, mnr FJ van Dyk aanvaar op 1 Augustus diens.

Die o/15B en vyfde hokkiespan, asook o/13A en o/15A-rugbyspan is Noord-Transvaalwenners. Die o/15A-span is naaswenners van die Piet Krynauwtrofee.

Die skool open in 1989 met 1 554 leerlinge.

Die skool wen die A-bond interhoëratletiekbyeenkoms vir die derde agtereenvolgende keer. Die Top 10-span wen die Prestige-byeenkoms. Die seunspan verower die Direkteurstrofee; die dogterspan eindig tweede. Die seuns en dogters wen die SASOL nasionale atletiekkampioenskap.

Die dogtersdrilpeloton wen die Noord-Transvaalstreekkompetisie en eindig vyfde in die nasionale kompetisie. Die dogterstennisspan is naaswenners van die Direkteurstrofee. Vier seuns is in die Cravenweekspan opgeneem.

Anina van der Bijl is as Junior Burgemeester van Pretoria aangewys. Die Artium Vesper, ’n kunstefees, kom tot stand.

In 1990 open die skool met 1 466 leerlinge en 78 personeellede.

Die spreiligte op die A-veld word die eerste keer aangeskakel. Die vierde agtereenvolgende jaar wen die skool die A-Interhoër en vir die tweede eer wen die Top10-atletiekspan die byeenkoms. Die seunspan wen die tweede keer die Direkteurstrofee en die dogters eindig derde. Burger Lambrechts verbeter die SA o/17-gewigstootrekord.

Die eerste hokkiespan wen Noord-Transvaalfinaal teen Hoërskool Menlopark. Die hoof, mnr Van Dyk verlaat die skool met bevordering.

In 1991 aanvaar die derde permanente hoof, dr LC Becker diens.

Vir die vyfde jaar wen die atletiekspan die Interhoër en vir die derde keer die Top 10. Die seunspan wen die SASOL nasionale atletiekkampioenskap vir die derde keer. Frits Potgieter verbeter die SA-rekord in gewigstoot en diskus.

Die seunslandloopspan eindig tweede tydens die Direkteurstrofee-finaal. Die eerste netbalspan wen Noord-Transvaal.

In 1992 wen Waterkloof die A-bond Interhoër vir die sesde agtereenvolgende jaar en die Top 10 vir die vierde keer. Frits Potgieter verbeter die SA o/19 diskusgooirekord en hy neem aan die Junior Wêreldkampioenskap deel waar hy ’n silwer medalje verower.

Die junior dogterslandloopspan is SA Skolekampioen. Die eerste rugbyspan verower die Direkteursbeker.

Die skool verower die trofee vir die skool wat die beste op die Noord-Transvaal Expo vir Wetenskaplikes presteer.

1993 het die skool 1 335 leerlinge.

Waterkloof wen die A-bond Interhoër die sewende agtereenvolgende jaar en die Top 10 vir die vyfde jaar met twee atlete in die SA Skole Atletiekspan. Die dogterspan wen Spoornet se Top 10-byeeenkoms.

Die seuns- en dogterslandloopspan is Noord-Transvaalkampioen en die dogters verower die Direkteurstrofee. Twee leerlinge word vir die SA Skole tennisspan gekies.

Die koor neem aan die finaal van die Direkteurstrofee deel.

In 1994 het die skool 1 408 leerlinge en die koshuis, Klofiesig, word geopen met 44 leerlinge as inwoners.

Die atletiekhuisspanne word vir die vierde keer verander en heet nou: Orkane, Tifone, Siklone en Tornado’s. Vir die agste agtereenvolgende jaar wen die atletiekspan die Interhoër en die Top 10-byeenkoms. Marna Schutte verbeter die SA o/17 400 m rekord. Die dogterspan wen die eerste keer die Direkteurstrofee vir atletiek en die seuns is naaswenners.

Die dogterstennisspan verower die Direkteurstrofee. Surina de Beer wen die Junior Amerikaanse Ope Dubbelspeltitel.

Die gholfspan is die eerste keer die Noord-Transvaalkampioen. Sewe medaljes is tydens die Nasionale Expo vir Wetenskaplikes verower en FC Buys het internasionaal deelgeneem. Die Wolwespruitbewaringsprojek word geloods. Die Engelse en Afrikaanse toneel is Noord-Transvaalwenners.

In 1995 het die o/15-hokkiespan die Direkteurstrofee gewen. Die gholfspan het die Noord-Transvaalkompetisie gewen. Die dogterslandloopspan het die Direkteurstrofee verower en die seuns was naaswenners. Louisa Leballo was lid van die Suid-Afrikaanse junior landloopspan.

Die trofee vir die beste prestasie in die Expo vir Jong Wetenskaplikes is vir die vierde keer verower. Nege gou medaljes is verower. Al die skaakspanne was ligawenners en twee spanne was naaswenners van die Direkteurstrofee. Die sportburo is gestig. Die Artium Vesper Kunstefees is herdoop na die Klofie Kunstefees.

In 1996 het Hoërskool Waterkloof die tiende agtereenvolgende jaar die A-bondinterhoër verower met die seuns- en dogterspan wat wenners was. Die Top 10-span het vir die sewende agtereenvolgende jaar gewen. Klofie-atlete het 56 medaljes by die Noord-Gautengkampioenskap gewen. By die SA-junior atletiekkampioenskap het Klofies 14 medaljes gewen. Dit is meer as die totaal van 'n paar provinsies. Marna Schutte en Vanessa Becker was SA junior kampioene. Vier atlete het internasionaal deelgeneem.

Die eerste seunstennisspan het die Wayne Ferreira Uitdaagbeker gewen en die o/15-dogters was Noord-Transvaalwenners. Vier dogters was lede van die seëvierende Suid-Afrikaanse Hoërskoletennisspan.

Al die rugbyspanne het na die Noord-Transvaalfinaal deurgedring en 6 rugbyspelers het vir nasionale spanne gespeel. Netbal het die A-bond gewen. Die Akademie vir Lugvaart het tot stand gekom. Vir die vyfde agtereenvolgende jaar het Klofies die trofee tydens die Noord-Transvaal Expo vir Jong Wetenskaplikes verower vir die bes presterende skool.

In 1997 het tennis uitgeblink. Die eerste seunspan het al die nasionale hoërskole-kompetisies gewen en die SA-hoërskoletitel gewen.

Vir die elfde agtereenvolgende jaar het die atletiekspan die Interhoër gewen. Die span het ook die United Top 10-byeenkoms gewen. By die Gauteng-Noordkampioenskap is 56 medaljes verower. 29 atlete het aan die nasionale kampioenskap deelgeneem. Twaalf atlete het Suid-Afrika by die Wêreldskole atletiekkampioenskap in Frankryk verteenwoordig. Die seunspan het tweede plek uit 20 seunskolespanne behaal.

Die eerste hokkiespan was Noord-Gautengwenners. Al vier A-rugbyspanne het in die Noord-Transvaalfinaal gespeel en sewe spelers is in die Craven-weekspan opgeneem. 'n Uitruilskema na St. Leo College in België is begin. Die eerste skaakspan het die Direkteurstrofee gewen. Die skaakakademie is gestig. Vir die sesde agtereenvolgende jaar het Klofies die trofee tydens die Noord-Transvaal Expo vir Jong Wetenskaplikes verower vir die bes presterende skool. 45 medaljes is verower en drie projekte is internasionaal uitgestal. Vyf goue medaljes is op die Nasionale Expo behaal.

In 1998 het die seuns- en dogterslandloopspan tot die Direkteurstrofeefinaal deurgedring.
Vir die twaalfde agtereenvolgende jaar het die atletiekspan die prestige-interskolebyeenkoms gewen. Die span het ook die United Top 10-byeenkoms gewen. 45 atlete het aan die nasionale kampioenskap deelgeneem en hulle het 13 medaljes verower.

David Manuel en Gary Botha is in die SA-skolerugbyspan opgeneem. Vir die vyfde agtereenvolgende jaar het Klofies die trofee tydens die Noord-Transvaal Expo vir Jong Wetenskaplikes verower vir die bes presterende skool. Nege het aan die Nasionale Expo deelgeneem en vyftien het internasionaal deelgeneem.

Al vier A-hokkiespanne het na die Gauteng-Noordfinaal deurgedring en 24 dogters is in Noord-Gautengspanne opgeneem. Die eerste skaakspan was Suid-Afrikaanse Hoërskole skaakkampioene en Super 12-wenners. 4 leerders is in die nasionale span opgeneem.

Die trompoppies het die plaatkompetisie tydens die SA-kampioenskap gewen. Die dansleerlinge het besonder presteer en Charlene Gunter is internasionaal as die mees belowende danser aangewys. Twee redenaars het aan die landswye finaal van die ATKV deelgeneem.

Klofies se rugby was die algehele wenners van die Super 12-kompetisie. Drie spanne het in die kwarteindrondte van die Beeldtrofee gespeel. Die eerste span was naaswenners in die eindwedstryd. 10 spelers is in nasionale spanne opgeneem.

Tennis was die algehele Super 12-wenner. Die seunspan het die Wayne Ferreira Uitdaagbeker gewen en die dogterspan die Amanda Coetzer Uitdaagbeker. 4 spelers is vir die SA Skolespan gekies. Die Afrikaans-Ekspo is gestig en Hoërskool Waterkloof was die eerste algehele wenner.

In 1999 het meer as 500 graad 8’s by die skool ingeskryf.

Die atletiekspan het vir die dertiende agtereenvolgende jaar die Super Interhoër gewen. 20 atlete is in die Gauteng-Noordspan opgeneem en hulle het 16 medaljes by die Suid-Afrikaanse Junior Kampioenskap verwerf. Nico Grimbeek het ’n dertien jaar oue Suid-Afrikaanse rekord verbeter.

Die tennisspanne was weer Super 12-wenners. Die seuns het die Kearsney Collegetoernooi en die dogters die Amanda Coetzer Uitdaagtoernooi gewen. Jeroen Masson het twee internasionale toernooie gewen.

’n Dogterskoor is gestig. Die gemengde koor het die ATKV-Applouskompetisie gewen. Charlene Gunter en Laura Zambon het internasionaal in dans presteer.

Die o/15A-hokkiespan was Super 12-kampioene. Dertig spelers het Gauteng-Noordkleure ontvang. Drie A-netbalspanne het die Super 12-kompetisie gewen. Die o/15-span was Noordvaalwenners en die o/19-span was Gautengwenners en tweede in die land.

Al vier A-rugbyspanne het in die Super 12-finaal gespeel wat 'n eerste vir enige skool was. 9 spelers het vir nasionale spanne gespeel.

Die skaakspelers was weer Super 12-, Senior Koningstrofee en Junior Koningstrofeewenners en nasionale wenners van die top-hoërskoletoernooi. Stan Nortjé het junior Springbokkleure gekry.

JP Verster het 12 onderskeidings behaal.

In 2000 het die Akademie vir Lugvaart ’n geregistreerde vliegskool geword.

Vir die veertiende agtereenvolgende jaar was die skool die wenner van die Rentmeester interskoleatletiekkompetisie. Nico Grimbeek en Anmaré Sullivan het internasionaal deelgeneem waar hulle elk ’n goue medalje en Nico ook silwer verower het.

Die skool se 21ste verjaardag is gevier. Netbal was algehele Super 16-wenner, algehele wenner in Gauteng en in die Noordvaalkompetisie. Twee speelsters, A. Senekal en A. Helman is in die SA Skolespan opgeneem.

Al die A-tennisspanne het hulle liga gewen. Die eerste seunstennisspan het vir die vierde agtereenvolgende jaar weer die Wayne Ferreiratoernooi en die Kearsney College toernooi gewen.

Die skaak was weer Super 16-wenners en 17 leerders het provinsiaal gespeel.

Die o/14A- en o/15A-krieketspan het die liga gewen. Die eerste hokkiespan was medewenners van die Super 16-trofee.

Die gemengde koor het tydens die Pretoria-Beeld Eisteddfod die trofeë vir beste skoolkoor en beste koor gewen. Die dansers, vokaliste en drama-deelnemers was ook wenners. Tydens die Centurion Eisteddfod is die koor ook as die beste koor aangewys.

Die junior en senior wenner van die individuele afdeling van die SA Gilde redenaars was Klofies. Bosman du Plessis het aan die ATKV-finaal deelgeneem. “Skole in duet” waar Waterkloof en Menlopark saam ’n konsert aanbied, is begin.

Vir die tweede keer was die skool die algehele wenner van die nasionale Afrikaans-Ekspo. By die Expo vir Jong Wetenskaplikes het die skool weer uitgeblink deur in twee afdelings die hoogste punte te behaal. Twee leerders het internasionaal deelgeneem.

Vir die vyftiende agtereenvolgende jaar het die skool die Rentmeester interskole-atletiekkompetisie, insluitend die seuns- en dogtersafdelings, gewen.

Twee netbalspanne het die Super 16-kompetisie gewen; twee het Gauteng-Noordfinaal gewen; vyf het aan Noordvaaldag deelgeneem en die o/19-span het al hulle wedstryde tot by die SA-kampioenskap gewen.

Hokkie het die Super 16-kompetisie gewen en het 'n wenspan by Gauteng-Noordfinaal en Noordvaal gehad. Cormea Downing het aan 'n feestoernooi in Australië deelgeneem.

Tennis het die Super 16 gewen en die eerste seunspan het die Wayne Ferreiratoernooi die vyfde keer gewen. Vier spelers het vir die SA o/15-span internasionaal gespeel.

Die eerste skaakspan het Gauteng-Noord gewen en Pieter van der Merwe en Julian Spies het Suid-Afrika in Amerika verteenwoordig. Die 14-jarige Cecile van der Merwe is as die Suid-Afrikaanse dame ope en geslote kampioen aangewys en het in die buiteland presteer.

Die trompoppies het verskeie trofeë verower en Tessa Burger en Lize du Randt het Suid-Afrika in die buiteland verteenwoordig. Die o/14A-rugbyspan het die Beeldtrofee gewen en twee seuns is in die Cravenspan opgeneem.

Drie leerders het Suid-Afrika tydens die internasionale Expo vir Jong Wetenskaplikes verteenwoordig. Verskeie musiekleerders het nasionaal en internasionaal presteer. Die koor is weer as die beste hoërskoolkoor aangewys en hulle het verskeie trofeë in verskillende kompetisies ontvang.

Ballet het oral puik presteer en Charlene Gunter was die eerste Suid-Afrikaner in 15 jaar om aan die internasionale Adeline Geneé-kompetisie deel te neem. Kunsleerders het by alle kompetisies skoonskip gemaak.

Vir die sestiende agtereenvolgende jaar het Klofies Die Rentmeester interskolebyeenkoms gewen. 12 medaljes is by die SA-kampioenskap verower.

Die koor is weer as beste hoërskoolkoor aangewys. Die seuns- en dogterlandloopspanne het die Noordvaalbyeenkoms gewen.

Drie netbalspanne het die Super 16 gewen en die skool het die prestasiebeker verower. Al 5 A-spanne het in die Gauteng-Noordfinaal gespeel; drie het gewen. Adéle Niemand is in die SA Skolespan opgeneem.

Hokkie het die Super 16 gewen en drie spanne het die Gauteng-Noordfinaal gewen. In die Noordvaalkompetisie was twee spanne wenners en een naaswenners.

Seunshokkie is begin. Die o/14-span was Gauteng-Noord B-ligawenners. Verskeie tennisspelers was nommer een in Suid-Afrika en twee spelers is vir die SA-skolespan gekies.

Vyf skaakspanne het in die liga gespeel – vier het gewen en en was naaswenners. Skaakspelers het Suid-Afrika internasionaal verteenwoordig en puik presteer.

Die o/14A-rugbyspan was Super 16 en Beeldtrofeewenners. Ses spelers is in die Cravenspan opgeneem. Meri-Lizette Pienaaar is as Gauteng se nommer 1-matrikulant aangewys met haar puik akademiese prestasie. Vir die derde keer in 5 jaar was die skool algehele wenners by die nasionale Afrikaans-Ekspo.

Sanmarie Kreuzhuber is as nasionale wenner van die Royal Academy of Dancing se beurskompetisie aangewys. Jan-Hendrik du Plessis het puik presteer in redenaars en is na België waar hy as spreker opgetree het.

In al die kultuurkompetisies het Klofies uitsonderlik presteer.

416 kandidate het die matriekeksamen voltooi. 90 kandidate slaag met ’n A-gemiddeld, terwyl 37 kandidate ses of meer onderskeidings behaal het. In totaal het die groep 709 onderskeidings behaal. 76,20% van die kandidate het met universiteitsvrystelling geslaag. Drie kandidate is onder die Gauteng Top 10, naamlik: Jo-Marie Schoeman (3de), Corné Conradie (4de) en Henk Burger (10de).

Danksy Hoërskool Waterkloof se matriekklas van 2004 is die skool as die TOP AKADEMIESE SKOOL in Gauteng aangewys.

Hannetjie Nell (gr. 12) het die hoogste punte in die nasionale Senior Tweetaligheidseksamen (Taalbond) behaal en Corli Meiring (gr. 12) eindig tweede. In die Junior Tweetaligheidseksamen behaal Heidi van Eeden (gr. 9) 'n 9de plek nasionaal.

In die finale rondte van die Yskor Nasionale Wetenskapolimpiade het die graad 12-Klofies puik presteer. Peet van Wyk (gr. 11) en Abraham van den Berg (gr. 10) het die nasionale tegnologie olimpiade gewen.

Hoërskool Waterkloof se span het die Water Wiz Kids-kompetisie gewen wat deur Randwater en die Suid-Afrikaanse Instituut vir Siviele Ingenieurswese geborg is.

Hannetjie Nell (gr. 12) en Abraham van den Berg (gr. 10) het na die finale rondte van die Harmony SA Wiskunde Olimpiade deurgedring. Chantelle Coetzer het die derde plek in die UP landswye Wiskunde-kompetisie verower.

Ses Klofies was nasionale wenners in hulle onderskeie kategorieë in die Afrikaans-Ekspo.

Tydens die Noord-Gauteng en nasionale Ekspo vir Jong Wetenskaplikes het Klofies verskeie medaljes ontvang.

Tydens die Top 10 op 12 Februarie het Hoërskool Waterkloof tweede plek behaal met die atlete se gemidddelde punt 938 op die ABSA-tabel. Tydens die Rentmeester interskole op 28 Februarie wen Hoërskool Waterkloof die algehele-seuns- en dogterskompetisies vir die 18 de agtereenvolgende keer. By die USSASA Nasionale kampioenskap het Klofie-atlete 11 goue, 4 silwer en 3 bronsmedaljes verower. Tydens die ASA Nasionale jeug en juniorkampioenskap verower ons atlete 3 goue, 4 silwer en 2 bronsmedaljes. Ernst Hattingh en Brendon Clement is vir die Suid-Afrikaanse nasionale junior atletiekspan gekies wat aan die Wêreld Jeug Statebondspele in Australië deelgeneem het.

Die seuns het in die landloopligabyeenkomste algeheel tweede geëindig en die dogters eerste wat Hoërskool Waterkloof die wenskool gemaak het. Dit het meegebring dat beide spanne na die Noordvaal-finaal te Potchefstroom deurgedring het waar die dogters 'n algehele tweede plek verower het.

Die netbalseisoen het baie goed begin toe die o/19A- en o/16A-span in Maart as OK-Grocer-kampioene, ’n landswye toernooi, gekroon is. Tydens die Michelin-reeks wen die o/14’s en die o/17’s. Die o/19’s was naaswenners en Hoërskool Waterkloof word as algehele wenners aangewys. Drie spanne wen die D4-distrikliga. 13 dogters het Gautengkleure verwerf.

Anerét Viljoen verwerf SA Kleure in die o/17-span en Simone van Heerden word in die SA o/19-skolespan opgeneem.

Vier spanne, naamlik o/14, o/15, o/16 en o/19, het gekwalifiseer om aan die GISSA-kompetisie deel te neem en sodoende vir Noordvaal te kwalifiseer. Die o/19’s was wenners en hulle het gekwalifiseer vir die Nasionale Kampioenskap. Hoërskool Waterkloof word weer as algehele wenners by die Noordvaaltoernooi aangewys. Die o/19’s is vir die tweede agtereenvolgende jaar as Nasionale Kampioene gekroon – die enigste skool wat dit nog ooit kon regkry.

Die hokkiedogters speel in die Grootskoleliga van die Gauteng-Noordliga. Vier spanne is ligawenners. Die O/15A- en die O/16A-span, is Gauteng-Noordwenners. In die Noordvaal-kompetisie is een span gesamentlike wenners. 21 dogters verwerf provinsiale kleure. Nerine Hattingh word as reserwe vir die SA O/16B-span aangewys. Die hokkieseuns neem aan die Gauteng-Noord B-liga deel en eindig algeheel tweede. Die o/14-span is ligawenners.

Twee van die vier skaakligaspanne was wenners en twee naaswenners. Die skool wen ook die Michelin Premier Plus Reeks vir Top Hoërskole, die Grey Kollege interprovinsiale kampioenskap, die D4-finaal, die GISSA-finaal en kom tweede in die USSASA Top Skole kampioenskap. Op nasionale vlak was die skool silwer medaljewenners en is die heerskappy op skaakgebied na 8 goue jare beëindig.

Individuele spelers het eweneens gepresteer. Op nasionale en internasionale vlak neem Magriet van der Merwe deel aan die Wêreld Junior Skaakkampioenskappe in Griekeland, Carmen de Jager neem deel aan die Wêreld Amateur Skaakkampioenskap, waar sy die internasionale skaaktitel “FIDE vroue-kandidaatmeester” verwerf. Carmen is ook as die SA Vroue Geslote Skaakkampioen vir 2004 aangewys. Cecile van der Merwe wen die SA Vroue Ope Skaakkampioenskappe en verteenwoordig Suid-Afrika by die 36ste Wêreld-skaak-olimpiade in Spanje as lid van die Nasionale Senior Vrouespan, waar sy op bord een speel. Sy was ook een van slegs drie vroue in Afrika wat gekwalifiseer het om aan die Wêreld Vroue Skaakkampioenskap in Rusland deel te neem. Heinrich Stander het Suid-Afrika by die Wêreldskaak Jeugolimpiade in Indië, die Wêreld Junior Skaakkampioenskap in Griekeland en die Afrika Juniors in Zambië verteenwoordig.

In Maart 2004 word Theulice Maree en Zahndri Prinsloo as deel van die SADMA-span (South African Drum Majorette Association) gekies. Altesaam ses dogters van Hoërskool Waterkloof is deel van die SADMA-span. Die ander vier dogters is: Lize du Randt, Danelle Oberem, Margit Louw en Chanel Stander.

Twee spanne neem aan die Voorsitterstrofee deel. Die eerstespan dring tot die halfeindrondte deur. Henriëtte Frylinck word tot die Gauteng-Noord Hoërskolespan verkies, wat naaswenners van die Noordvaal-trofee was.

Die dogtersgholfspan was die wenners van die Gauteng-Noord Hoërskoleliga. M.J. Daffue is in die o/16-Gauteng Noord Gholfstigtingspan opgeneem.

Negentien spanne het die 2004-seisoen deelgeneem. Tydens die Michelin-toernooi het die o/15A-span die finaal gewen. Die O/14A-span val in die halfeindrondte van die Beeld-trofee uit terwyl die O/16A-span in die finaal verloor. Die o/15A-span wen die Beeld-trofee vir die tweede agtereenvolgende jaar.

Nege seuns het die Blou Bulle by die Grant Kgomo-Cravenweek verteenwoordig. Drie spelers word in die SARVU Green Squad opgeneem.

Vier spelers is gekies om Gauteng-Noord by die SA Kampioenskap (USSASA) te verteenwoordig.

Vyf seuns is deur na die finale o/15 P.G. Bison-proewe.

Beide senior- en juniorspanne wen vir die sewende agtereenvolgende jaar die Michelin-kompetisie. Hanns Spangenberg en Adele van Niekerk is vir die SA-span gekies. Albei hierdie leerders was lede van die Gautengspan, wat die goue medalje by die SA-spele verwerf het.

Mev. Gisela de Villiers het ’n kamerkoor van 28 lede saamgestel wat gedurende die Julievakansie aan die Koorolimpiade in Bremen, Duitsland, deelgeneem het. Die koor het in twee kategorieë tydens die Olimpiade deelgeneem en in albei ’n silwer toekenning in die uitdunrondte ontvang. Die koor het op 31 Julie aan die finale rondte van die ATKV Applous Koorkompetisie in Bloemfontein deelgeneem en ’n goue toekenning ontvang.

Die koor het op 31 Julie aan die finale rondte van die ATKV Applous Koorkompetisie in Bloemfontein deelgeneem en ’n goue toekenning ontvang.

Die Blaasorkes neem aan verskeie kompetisies deel: die Mpumalanga- en Superliga-finaal. waar die orkes die kategorie vir blaasorkeste wen en algeheel derde eindig. Op 24 September 2004 het die orkes aan die Suid-Afrikaanse Konsert- en Marsorkeskompetisie te Springs deelgeneem en is gekroon as die Algehele Beste Konsertorkes in die land.


Tydens die redenaarskompetisie van die SA Gilde vir Spraak-en dramaonderwysers, is die Graad 11-Afrikaanse span, die Junior Tweetalige span en die Senior Tweetalige span as algehele wenners in die streek aangewys. Vian du Plessis is aangewys as algehele wenner van die senior Afrikaanse individuele kompetisie. Tydens die Onvoorbereide graad 11-redenaarskompetisie van die Afrikanerbond is Vian du Plessis as beste seunspreker aangewys en Gerda le Roux as beste dogter, beste taalgebruiker en algehele wenner.

Dertig Klofies en drie onderwysers het as deel van die skool se kwarteeufees die hoogste berg in Afrika, Kilimandjaro, gedurende die Julievakansie aangepak.

Die kapel en gedenkmuur is op 9 Maart 2004 onthul. Personeel en leerders wat oorlede is terwyl hulle aan die skool verbonde was, se name word op plaatjies op die muur aangebring.

Een van die projekte om die 25-jarige bestaan van die skool te vier, het op 11 Februarie 2004 plaasgevind toe 16 071 leerders gelyktydig vir een minuut tande geborsel het om in die Guinness Book of World Records verewig te word.

Die ekopark is op 19 Maart 2004 geopen. Die doel daarvan is om natuurbewaring onder Klofies te bevorder. Buiteluglesings word daar aangebied.

446 kandidate het die Matriekeksamen voltooi. 67 kandidate slaag met ’n A-gemiddeld, terwyl 36 kandidate ses of meer onderskeidings behaal het. Die groep het 677 onderskeidings behaal. 77,8% van die kandidate het met universiteitsvrystelling geslaag. Chantelle Coetzer is tweede onder die Gauteng Top 10. Vyf kandidate is onder D4-Top 20

Expo vir Jong Wetenskaplikes

Jannes de Villiers het navorsing gedoen oor die faktore wat bydra tot die spesifieke verspreiding van twee soorte skerpioene. Hy het nie net ’n goue medalje verower nie, maar ook die hoogste toekenning, naamlik die Meiring Naude-prys ontvang. Hy is gekies om in 2006 aan die Taiwan Science Fair in Taipei deel te neem.

Kabelo Tjatji en Bethuel Raseona is gekies om as deel van ’n span van ses (die Jong Valkespan) die Suid-Afrikaanse Lugmag by die wêreld se eerste internasionale lugvaart- en wetenskapolimpiade te verteenwoordig.

Ntkozo Simelane, ’n graad 12-leerder van die Akademie vir Lugvaart, het Suid-Afrika na afloop van die “Africa Space Challenge” in 2004, in Julie 2005 in Houston, Atlanta (VSA) by NASA verteenwoordig.

Ernst Conradie (groepleier), Philane Mkhize, Deon Nieuwoudt, Busisiswe Ndlazi en Erika Schade-Weskott is gekies om die SA Lugmag en Hoërskool Waterkloof by die Cranfield Universiteit se “Aerospace Challenge 2005” in Londen te verteenwoordig.

Die Top 10-byeenkoms het op 9 Februarie plaasgevind en Hoërskool Waterkloof het vierde geëindig. Klofie-atlete se gemidddelde punt was 958 op die ABSA-tabel. Tydens die PUK-interskole op 1 Maart het Hoërskool Waterkloof die algehele kompetisie vir die 19de keer gewen. Die dogters was eerste en die seuns tweede.

Vyf atlete het die onderskeiding behaal om in SA Skolespanne opgeneem te word naamlik: Brendon Clement, Pieter Smith, Willie de Beer, Gerlize de Klerk en Carla Hugo. Willie en Gerlize het tydens die Julie-vakansie aan die IAAF Junior Wêreldkampioenskap in Marokko deelgeneem. Brendon en Pieter het aan die Afrika Junior Kampioenskap in Tunisië deelgeneem. Carla is gekies om in Desember aan die Pacific Games in Australië deel te neem.

Die landloopspan het die Michelin-reeks gewen. Die junior en senior dogters het die liga gewen en is gekies om die streek by die direkteursfinaal in Brits te verteenwoordig.

Hoërskool Waterkloof is weereens as algehele wenners van die Michelin-reeks gekroon. Al vyf spanne het in die semifinaal gespeel. Die O/14’s- en O/17’s het gewen.

Vyftien dogters van verskillende ouderdomsgroepe het Gautengkleure verwerf. Erin Burger het SA-kleure vir haar deelname in die SA O/19A-span verwerf.

Vier spanne, naamlik O/14, O/15, O/17 en O/19, het gekwalifiseer om aan die GISSA-kompetisie deel te neem. O/14, O/15 en O/17 was GISSA-wenners en die O/19’s was vyfde. In die Noordvaal-toernooi het die O/14’s gewen en die O/19’s tweede geëindig. Hoërskool Waterkloof is ook hier as algehele wenner aangewys.

In die Michelin-reeks het die eerste dogterspan gewen en was die O/16A- en O/14A-span gesamentlike wenners in hulle ouderdomsgroepe. Hoërskool Waterkloof het algeheel eerste geëindig.

In die Grootskoleliga van die Gauteng-Noordliga was die O/14A- en die derde span ligawenners. Die O/14A- en die O/16A-span, was Gauteng-Noord wenners.

In die Noordvaal-kompetisie het die eerste span tot die semifinaal deurgedring en in die Noordvaal-Plaatkompetisie het die O/14A-span tot by die semifinaal gevorder. Die O/15A-span was naaswenners en die O/16A-span het as wenners uit die stryd getree.

26 dogters het provinsiale kleure verwerf. Hanli Hattingh is vir die SA O/16B-span gekies en Karien van Antwerpen is as reserwe vir die O/18-span, wat in 2006 aan 'n Nasionale O/21-toernooi deelgeneem het, aangewys.

Die seunshokkie het in 2005 die Gauteng-Noord B-liga gewen en skuif in 2006 op na die A-liga. Die O/14A- én die eerste span was ligawenners.

Cecile van der Merwe was die eerste vrou wat toegelaat is om aan die SA Mans Geslote Kampioenskap deel te neem. Carmen de Jager het die SA Toernooi Direkteurseksamen met 87% geslaag en sodoende die jongste vroulike toernooidirekteur in die geskiedenis van SA-Skaak geword. Tydens die SA Ope Skaakkampioenskap in Julie was sy die gesamentlike wenner van die senior damesafdeling. Sy is ook gekies om SA in Indië en Zambië te verteenwoordig.

Heinrich Stander het geskiedenis gemaak toe hy in Januarie op 15 die jongste seun geword het om die gesogte 0/20 Afrika Kampioenskap in Zambië te wen. Hy stel 'n rekord op deur die jongste seun te word wat 'n Internasionale Meester is. Hy het aan die Senior Geslote SA Kampioenskap deelgeneem en in Julie 9 uit 11 spelle tydens die Wêreldkampioenskap in Frankryk gewen.

Die trompoppies het tydens KANSA se Relay for Life-fondsinsameling opgetree. Tydens die Suid-Afrikaanse Trompoppie Kampioenskap wat gedurende die Julievakansie in Kaapstad plaasgevind het, het die trompoppies uitstekend gevaar. Eerste plekke is in die Onvoorbereide Vlagafdeling, Lang vlag trio en Nie-rekwisiet trio behaal. Lize du Randt is ook as die wenner in die Onvoorbereide Vlagafdeling aangewys. Maryke Nel, Junelize Swart en Zelda Wooler was die wenners van die Lang vlag trio.

Steph le Roux en Eden Links (O/17) en Jeanré Joumat (O/19) is in die Noord-Gautengspan opgeneem.

Beide senior en junior spanne het vir die agtste agtereenvolgende jaar die Michelin-reeks gewen. Die O/15A-span het die Gauteng-Noordliga gewen. Hulle het ook uitstekend gevaar deur die O/15-toernooi wat deur die Afrikaanse Hoër Seunskool aangebied is, te wen.

Die Michelin-reeks is op 8 April 2005 by Lost City gespeel en die Klofiespan het ’n goeie tweede plek behaal. Nege spelers het aan die Gauteng-Noord Hoërskole Kampioenskap deelgeneem. Henriëtte Frylinck het ’n tweede plek in die netto-afdeling behaal.

Tydens die Michelin-reeks het die O/14A – derde, die O/15A – vyfde, O/16A – eerste en die eerste span – derde plek behaal.

’n O/17-span van Hoërskool Waterkloof het die SANIX-toernooi in Japan bygewoon en drie van hul vyf wedstryde gewen. Hulle eindig uiteindelik derde in hierdie internasionale toernooi waar 16 lande teenwoordig was.

In die Blou Bul-finaal het die O/14A tweede geëindig en die O/16A en die eerste span het gewen. In die Beeldtrofee het die O/14A-span gewen, die O/16A’s het die trofee gedeel en die eerste span was naaswenners. Pieter Meyer het vir die O/19A Blou Bulle-span gespeel en hy en Stefan Watermeyer is vir die SA-skolespan, Wynand Willis vir die SA Skole B-span en Wiehahn Roos vir die SA O/18 Akademieweekspan gekies.

’n Span is vir die eerste keer in die liga ingeskryf.

Mev. Gisela de Villiers het as koorafrigter bedank en prof. Johann van der Sandt, internasionaal gerekende dirigent van die Universiteit van Pretoria, het die koor oorgeneem.

Nadat die Blaasorkes in beide die Gauteng Superliga en die Mpumalanga Superliga as beste Blaasorkes en algeheel beste Konsertorkes aangewys is, het hulle ook op 23 September by die SA- kampioenskap met die hoogste louere weggestap. Die Ensemble was ook eerste en mnr. Smith is as beste dirigent aangewys. Die orkes is vir die tweede jaar SA-kampioen.

Die junior tweetalige span was algehele wenners van die SA Gilde vir Spraak- en Dramaonderwysers se kompetisie.

Matriekuitslae: Slaagsyfer 100%: onderskeidings: 593; universiteitsvrystelling: 297 (76%) George Laing nr. 7; 30 kandidate met 6 of meer onderskeidings.

Minister N. Pandor het Hoërskool Waterkloof aangewys as die top wiskundeskool in die land. Op grond van die graad 12 HG-uitslae van 2006 is Hoërskool Waterkloof nou ingesluit in die Klub 100 wat bestaan uit skole wat 100 en meer suksesvolle HG kandidate gelewer het. Daar is slegs 12 hoërskole wat lid is van dié besondere klub.

In die Top 10-byeenkoms het Hoërskool Waterkloof het tweede geëindig. Klofie-atlete se gemidddelde punt was 932 op die ABSA-tabel. Met die B-span se Interhoër op 20 Februarie het die Klofies met die seuns-, dogters- en groottotaaltrofeë weggestap. Tydens die PUK-interskole het die skool die algehele kompetisie vir die twintigste keer gewen. Die dogters het hulle afdeling gewen.

Die SA-Kampioenskap is gedurende April in Pretoria en Sasolburg gehou. Willie de Beer, Kim Ludick, Claudine Jansen van Rensburg en Claudia Viljoen is as SA-kampioene gekroon
Vier atlete het die onderskeiding behaal deur in SA-spanne opgeneem te word, naamlik: Claudia Viljoen, Claudine Jansen van Rensburg, Willie de Beer en Gerlize de Klerk. Claudia het Suid-Afrika in Madagaskar en Griekeland verteenwoordig, Claudine in Madagaskar, Mauritius en Sjina, Willie in Mauritius en Sjina en Gerlize in Namibië.

Die O/19-dogters het eerste in die Michelin-reeks én die liga geëindig. Die O/15-dogters (het die liga, waaraan 34 skole in Pretoria deelgeneem het, gewen

Die O/14-, O/15- en O/17-span het hulle wedstryde in die Michelin-reeks gewen. Vir die derde agtereenvolgende jaar het Hoërskool Waterkloof die trofee as algehele wenner verowerDie O/14A, B & C, O/15A, B, C & D, O/16A & C, O/19C & D was ligawenners.
Gedurende die Gauteng-kampioenskap het die O/14A-, O/15A-, O/16A- en O/19A-span gewen. Hoërskool Waterkloof is as die algehele wenner en dus die beste netbalskool in Gauteng aangewys. Al vier spanne het tot die Noordvaal deurgedring. Tydens die Noordvaal-kampioenskap het die O/14A-, O/15A- en O/19A-span gewen. Hoërskool Waterkloof is as algehele wenner en die beste skool in Noordvaal aangewys.
Die O/19A-span het die SA-kampioenskap gewen.

In die Michelin-reeks het die O/14A-span gewen. Die eerstespan was gesamentlike wenners in hulle ouderdomsgroep. Hoërskool Waterkloof het algeheel eerste geëindig. In die Grootskoleliga van die Gauteng-Noordliga vir groot skole was die O/14A-, O/14B- en die O/14C- span ligawenners. Die O/14A’s was gesamentlike wenners en die eerstespan Gauteng-Noord Grootskolewenners in die stadsbekerkompetisie. In die Noordvaal-kompetisie was die O/14A-span gesamentlike wenners en die eerstespan wenners.

Hanli Hattingh is vir die SA O/18A-span gekies wat in Argentinië aan 'n internasionale toernooi deelgeneem het.

Die vier spanne het vanjaar vir die eerste keer in die A-liga teen gerekende hokkieskole deelgeneem.

Carmen de Jager is in April as die beste O/20-dogter by die SA Junior Geslote Skaakkampioenskap aangewys. Sy verteenwoordig Suid-Afrika tydens die Wêreld Junior O/20-Skaakkampioenskap in Armenië, Rusland en is ook die Suid-Afrikaanse Vroue Geslote Skaakkampioen van 2006.

Tydens die Julievakansie het die trompoppies aan die SA Kampioenskap deelgeneem en algeheel vierde geëindig. Gedurende 2006 het vyf Klofies deel van die SA-span gevorm: Chanel Stander en Margit Louw (senior span), en Zuandré van Niekerk, Mirinda Blignaut en Lezani Joubert (junior span). Dié trompoppies is gekies om in 2007 aan 'n internasionale kompetisie in die VSA deel te neem en Nadia Marx is weer as hoofleidster gekies.

In Oktober 2006 was die eerstespan nommer vier op die Super Sport Ranglys vir Top Krieketskole in Suid-Afrika.

Beide senior en junior spanne het vir die agtste agtereenvolgende jaar die Michelin-reeks gewen. Die O/15A-dogterspan het die Gauteng-Noordliga gewen. Hulle het ook uitstekend gevaar deur die O/15-toernooi wat deur die Afrikaanse Hoër Meisieskool aangebied is, te wen.

Die eerstespan het die Hoërskole Uitdaagreeks gewen en was die naaswenners in die Voorsitterstrofee-reeks en die Gauteng-Noord Hoërskoleliga

Klofie-gholf het sy tweede Junior Springbok opgelewer – MJ Daffue is die nommer een-speler op die Junior Ranglys in Suid-Afrika en presteer uitstekend tydens verskeie toernooie. Hy het Suid-Afrika onder andere verteenwoordig in Malawi (All Africa Golf Challenge) en Japan (World Cup vir Juniors) en is vir die Gauteng-Noord Senior Manspan én die O/23-span gekies wat aan die onderskeie SA Interprovinsiale Kampioenskappe deelgeneem het

In die Blou Bul-finaal het die O/15A’s tweede geëindig en die O/16A en eerstespan was wenners. In die Beeldtrofee was die O/15A-, O/16A-en eerstespan naaswenners.

Marnus Schoeman, Stefan Watermeyer, Divan Kotzé, Wynand Willis en Aubrey McDonald is in die SA-Skolespan opgeneem en Corné Fourie is in die SA-Akademiespan opgeneem. Ons eerstespan het die onderskeiding behaal deur tot die eerste posisie op die ranglys van eerstespanne in Suid-Afrika op te skuif.

Shaun Bouwer in graad 12 het die graad 8 Unisa sangeksamen geslaag; was lid van die Nasionale Jeugkoor, Tukkies Jeugkoor en hoofseun van Hoërskool Waterkloof Koor. Hy is gekeur vir die Wêreldjeugkoor en as wenner van die komposisie afdeling van die Centurion Kunstefees aangewys.

Die Klofiekoor wen die Cantatuks Kooreisteddfod vir Jeugkore wat by die Universiteit van Pretoria aangebied is. Hulle ontvang 'n A+ sertifikaat by die Pretoria Eisteddfod. Hulle ontvang 'n goue toekenning by die ATKV Applous Streekskompetisie en dring deur na die finaal waar die koor 'n goue Disa-toekenning ontvang

Die Konsertorkes o.l.v. mnre. Danie Smith en Sampie Goosen het 'n toer na die VSA onderneem. Hulle was die eerste orkes in Afrika om 'n spesiale uitnodiging te ontvang om aan die American All Stars Music Competition in Orlando, Florida, deel te neem. Die orkes is as algehele wenners aangewys. Hulle het ook die “Esprit de Corp”-trofee as die orkes met die algeheel beste indruk en verhoogdissipline ontvang. Hulle het op 29 September aan die SA’s in die Ope-kategorie deelgeneem en is die derde agtereenvolgende jaar as SA Kampioene aangewys.

In die afdeling "Senior Afrikaans Beste Spreker" van die Suid-Afrikaanse Gilde vir Spraak- en Dramaonderwysers was Madder Steyn die algehele wenner.

In die Graad 11 onvoorbereide redenaarskompetisie was Christof van der Merwe en Madder Steyn die wenners.

Gerbrand Lindeque is as die nuwe Junior Onderburgemeester ingehuldig.

Aantal Matriekkandidate: 423; 100% slaagsyfer; 615 onderskeidings; universiteitsvrystelling: 74,7%; Heidi van Eeden: 16e in Gauteng; 32 kandidate met 6 of meer onderskeidings.

Die Top 10-byeenkoms het op 7 Februarie plaasgevind en Hoërskool Waterkloof het tweede geëindig. Ons atlete se gemidddelde punt was 973 op die ABSA-tabel. Tydens die PUK-interskole op 1 Maart het Hoërskool Waterkloof die algehele kompetisie vir die 21ste agtereenvolgende keer gewen. Die dogters was eerste en die seuns tweede.

Vier atlete is in SA-spanne opgeneem: Claudia Viljoen, Gerlize de Klerk, Willem le Roux en Juné Roelofse. Gerlize (goud) en Claudia (brons) het Suid-Afrika in Burkina Faso by die Afrika Junior Kampioenskap verteenwoordig. Willem le Roux het in die Tsjeggiese Republiek by die Wêreld Jeugkampioenskap deelgeneem.

Die O/19-dogters het eerste in die Michelin-reeks en die liga geëindig. Die O/19-seuns en O/15-dogters het tweede in die liga, waaraan 34 skole in Pretoria deelgeneem het, geëindig.

In die Michelin-reeks het vyf spanne, naamlik O/14, O/15, O/16, O/17 en O/19 in die semifinaal gespeel. O/14, O/15, O/16 en O/19 het hulle wedstryde gewen. Vir die vyfde agtereenvolgende jaar het Hoërskool Waterkloof die trofee as algehele wenner verower.
Die volgende spanne was D4-ligawenners: O/14, O/15, O/16 en O/19; O/17. Al vyf dié spanne het na die Gauteng-kampioenskap deurgedring. O/14 en O/16 was Gauteng-wenners. Al vyf spanne het vir Noordvaal gekwalifiseer.

'n Merkwaardige prestasie is dat sewe van Hoërskool Waterkloof se eerstespan in die O/17- en die O/19-Gautengspan opgeneem is.
In die Noordvaal-kompetisie het al vyf spanne in die semifinaal gespeel: O/15 en O/16 het die kompetisie gewen. Hoërskool Waterkloof is weereens, vir die vyfde agtereenvolgende jaar, as algehele wenners van dié kompetisie aangewys.

Tydens die USSASA-toernooi was Gerlize de Klerk, Tessa Swan en Colette Malan (O/19) onder die top 30 spelers in Suid-Afrika. Gerlize de Klerk is vir die SA Skolespan, wat gedurende November in die Verenigde Koninkryk gespeel het, gekies. Zizi Mzayidume (O/17) is in die O/17 SA Skolespan ingesluit.

In die Michelin-reeks het die O/14A-span derde geëindig, die eerstespan tweede en die O/15A en O/16A was gesamentlike wenners in hulle ouderdomsgroepe. Hoërskool Waterkloof het algeheel eerste geëindig. In die Grootskoleliga van die Gauteng-Noordliga was die O/14A-, O/16A- en eerstespan gesamentlike ligawenners en die O/15A-, O/15B- en O/15C-span ligawenners. In die Noordvaal-kompetisie was die eerstespan naaswenners en die O/15A’s wenners.

Aretha van Graan is vir die O/16 SA-oefengroep gekies en Hanli Hattingh vir die SA O/18A en O/21 Vroue, asook vir die nasionale oefengroep.

Die O/16-dogters het gedurende April 2007 'n suksesvolle toer na Maleisië onderneem. Die senior dogters het op uitnodiging in September aan die China Stars International Friendship Games in Beijing deelgeneem. Hulle het tweede geëindig. Karyn Dreyer is as Waterkloof se Speler van die Toernooi aangewys.

Die vier spanne het in die A-liga deelgeneem.

Al die spanne het na die Gauteng-finaal deurgedring. Die eerste- en O/15-span was naaswenners, terwyl die tweedespan hul afdeling gewen het. Die eerstespan is na die SA Top Schools Toernooi in Kaapstad uitgenooi waar hulle algeheel derde geëindig het.

12 dogters het SA-Kleure verwerf. Hulle het Suid-Afrika in April 2007 tydens 'n Internasionale Trompoppie Kampioenskap in die VSA verteenwoordig. Nadia Marx, Michelle Opperman en Michelle Bothma verteenwoordig Suid-Afrika op 'n soortgelyke kompetisie gedurende April 2008, ook in die VSA.

Krieket
In Oktober 2007 was die eerstespan nommer twee op die Super Sport Ranglys vir Top Krieketskole in Suid-Afrika.

Dertien krieketspanne het aan die Pretoria-liga deelgeneem. Tydens dié liga het die eerstespan gewen.

Beide senior- en juniorspanne het vir die tiende agtereenvolgende jaar die Michelin-reeks gewen. Die O/15A-dogterspan het die Gauteng-Noordliga gewen. Hulle het ook uitstekend gevaar deur die Liezl Huber O/15-toernooi, wat deur AHMP aangebied is, te wen.

Die eerstespan het die Voorsitterstrofee en die Michelin/Tuks-reeks gewen. Hulle het ook die Hoërskole Uitdaagtoernooi gewen en gekwalifiseer om Gauteng-Noord by die SA Hoërskole kampioenskap te verteenwoordig waar hulle 'n vierde plek behaal het.

MJ Daffue is weer as junior Springbok gekies en het Suid-Afrika in België in die SAAB O/21 Internasionale Toernooi verteenwoordig.

Tydens die Michelin-reeks het die O/14A- en O/16A-span eerste plek behaal. Hoërskool Waterkloof behaal 'n tweede plek in die rugbyafdeling van dié reeks.

Die eerstespan het in die Beeldtrofee-finaal tydens 'n naelbytstryd met slegs 14 spelers op die veld teen Hoërskool Florida gewen en die O/14A-span het teen Hoërskool Monument gewen. Die O/15A-span het in die finaal teen Hoërskool Monument verloor.

Peet Vorster is vir die SA Skole B-span gekies, Marnus Schoeman vir die SA Skolespan en Francois Brummer vir die SA O/19-span.

Klofies se ruiters is by SANESA geregistreer en het vanjaar vierde uit 95 skole geëindig

KUNS EN KULTUUR

Tydens die Philip Moore Musiekkompetisie het Zack Ngcobo na die finale uitdunrondte deurgedring. Nhlanhla Mondlane en Tian Potgieter het elk goue sertifikate verwerf.

Hulle wen die tweede agtereenvolgende jaar die Cantatuks Kooreisteddfod vir Jeugkore wat van 11 – 12 Mei by Tukkies aangebied is. Hulle ontvang 'n Cum Laude-sertifikaat en R6000 prysgeld. Die koor ontvang 'n goue toekenning by die ATKV Applous Streekkompetisie en dring deur na die finaal. Die koor van Hoërskool Waterkloof is een van slegs vier gemengde hoërskoolkore landswyd wat na die finaal van die ATKV Applous Koorkompetisie in Pretoria deurdring. Hulle wen die afdeling vir Gemengde Kore, ontvang 'n Cum Laude-toekenning en word aangewys as die koor wat die beste voordrag van 'n voorgeskrewe werk lewer.

Die Konsertorkes het vir die vierde keer aan die Suid-Afrikaanse Konsertorkeskompetisie deelgeneem en was die wenners van: Algeheel Beste Indruk, Konsertdissipline en Netheid (vierde agtereenvolgende jaar) en Beste Ope-Konsertorkes (vierde agtereenvolgende jaar). Die orkes en afrigter, mnr. Danie Smith het vir die vierde agtereenvolgende jaar Nasionale Kleure ontvang.

Die graad 8-span en die graad 9-span was tydens die redenaarsfees van die Pretoriase Hoërskole Redenaarsvereniging wenners.

Piet Matipa (gr. 12) het die SA-finaal van die ATKV-Redenaarskompetisie vir Tweedetaalsprekers gewen.

Die junior tweetalige redenaarspan, bestaande uit Carla Taute, Meri du Randt, Lizelle Snyders en Riaan Groenwald was kompetisiewenners redenaarsfees van die Pretoriase Hoërskole Redenaarsvereniging.

12 Voortrekkers het die Presidentsverkennertoekenning ontvang.

394 kandidate het Matriek geskryf en almal het geslaag; 807 onderskeidings; universiteitsvrystelling: 90,36%; 34 kandidate met 7 of meer onderskeidings.

Weereens aangewys deur die Gauteng Departement van Onderwys as die topskool in Gauteng. Hoërskool Waterkloof is in 2008 vir die tweede keer as die top-Wiskundeskool in die land aangewys. Dié toekenning is gemaak op grond van die aantal leerders wat Wiskunde in 2007 op die hoër graad geslaag het.

In die Afrikaans Olimpiade het Melinda Barkhuizen sesde plek en Lauren Cawood negende plek landswyd behaal.
Ses leerders het die puik prestasie behaal om as algehele nasionale wenners in 'n afdeling tydens die nasionale Afrikaans-Ekspo gekroon te word

17 leerders (2 spanne) neem aan die Robotic Club deel en is besig met opleiding by TUT. Die leerders se robotte kan al op bevele reageer en die leerders is besig om voor te berei vir die kompetisie wat binnekort plaasvind.

96 leerders het aan die eerste rondte van die Wiskunde Olimpiade deelgeneem en 32 leerders het na die tweede rondte deurgedring. Interne wenners van die eerste rondte: Jurgen van Wyk 85%, Anthony Burgess en Bernard Haasbroek 80%, Carla Ubbink en Tawie Wolvaardt 70%.

J.W. Hurter en Susan van Graan, albei in graad 10, is deur “UP with Science” aanvaar. Hulle ontvang elkeen 'n beurs wat alle koste vir 'n graadkursus by UP dek.

Carla Ubbink, Donald Tsepang Ratlhogo en Shannon Petzer behaal 'n tweede plek uit 11 lande by die Cranfield Universiteit in Londen in die Aerospace Challenge 2008. Slegs ½ punt skei die eerste twee plekke.

Tydens die Nasionale Expo vir Jong Wetenskaplikes het die Klofies se Einsteins uitstekend gevaar deur ses goue en twee silwer medaljes te behaal. Drie van dié presteerders is gekies om volgende jaar aan internasionale Expo’s deel te neem: Suné Gerber neem aan die Internasionale Expo in Houston,Texas deel; Emelia Swart neem aan die ISE-Expo in Tunisië deel; Arno de Beer en Jason Dixon neem aan die Intel Science Fair in Amerika dee;lZoëgne du Preez het ook in Amerika deelgeneem.

KUNS EN KULTUUR

Hermann Potgieter (gr. 12) het 'n Lisensiaat deur Trinity College verwerf en was algehele wenner van die Kunste Trust Nasionale Klavierkompetisie.

'n Meisieskoor is gestig. By die Pretoria Eisteddfod het albei die kore 2 A++ sertifikate ontvang en die Gemengde Koor is aangewys as die beste koor by die eisteddfod. Die Gemengde en Meisieskoor het die naweek van 31 Julie tot 2 Augustus 2008 aan die landswye finaal van die ATKV Applous Koorkompetisie deelgeneem. Die meisieskoor het in die Minder Ervare Afdeling vir Hoërskool Dogterskore deelgeneem en 'n goue toekenning ontvang en is as die wenner in hierdie afdeling aangewys. Die meisieskoor is ook as die algehele wenner van die Minder Ervare Hoërskoolkore-afdeling aangewys.

Die Gemengde Koor was tweede in hulle afdeling.

Die konsertorkes het aan die Suid-Afrikaanse Kampioenskap deelgeneem en verskeie afdelings gewen: Beste algemene indruk, konsertdissipline en netheid (vir die vyfde agtereenvolgende jaar); Ligte musiek ensembles en Ope-afdeling konsertorkeste (vir die vyfde agtereenvolgende jaar). Die orkeslede en afrigter het vir die vyfde agtereenvolgende jaar Nasionale Kleure ontvang. Samantha Jubber is die heel eerste orkeslid wat haar platinum Gauteng-Noordkleure ontvang het vir SA-wenners vier jaar in 'n ry.

21 matrieks het die Presidentsverkennertoekenning van die Voortrekkers verwerf.

Vir die derde keer het 'n groep Klofies Kilimandjaro geklim. Hulle is vergesel deur me. Gerda Kleynhans en mnr. Jaco van Wyk.

Vir die eerste keer skryf Waterkloof 'n B-span vir die top 10-byeenkoms in en eindig in 'n baie goeie derde plek. Tydens die jaarlikse Top 10-byeenkoms het die Klofies in die tweede plek geëindig, slegs een punt na die wenners.

Die diepte van Waterkloof se atletiek is tydens ons B-span interhoër gewys toe 102 Klofies aan die nuut gestigte PUK-Interskole Groep 5-byeenkoms deelgeneem het en teen sterk skole se A- spanne vyfde gekom het. Op 26 Februarie, tydens die PUK-Interskole Groep 1-byeenkoms, het die A-span na 21 jaar nie gewen nie, maar in die tweede plek geëindig.

Hoërskool Waterkloof se atlete het weer eens 'n uitstaande jaar by die verskillende nasionale kampioenskappe beleef. Die Klofies het 29 medaljes verower: vier brons, ses silwer en negentien goud. Ruan Greyling, Patrick Maponya en Zanri van der Merwe was in aflosspanne wat SA-rekords verbeter het. Drie Klofies het individuele SA rekords verbeter: Zanri van der Merwe – verspring, Patrick Maponya – 300 meter hekkies en Francois Tredoux – 100 meter hekkies.

Die Klofies het ook in die internasionale arena puik presteer. Monja Goosen en Annika van Huyssteen, het Suid-Afrika op 'n internasionale byeenkoms verteenwoordig. Op die COSSASA Jeug Kampioenskap het Annika 'n goue medalje in die 400 meter en Monja 'n silwer medalje in die verspring en 'n goue medalje in die driesprong verwerf.

Hoërskool Waterkloof het puik gevaar tydens die interskole ligabyeenkomste en het vierde uit 45 skole geëindig. Dit was die eerste keer dat 'n span ingeskryf is en die ryers het baie goeie ondervinding opgedoen.

Werner Ferreira is saam met Kirsten Kloppers tot die Gauteng-Noord Hoërskolespan verkies. Die toernooi is deur Gauteng-Noord gewen en Werner Ferreira het tweede geëindig. Hy is ook tot die Noordvaalspan verkies en in die Gauteng-Noord O/18 Gholfstigtingspan opgeneem. JD Oosthuizen, Reinhardt Blaauw, Kirsten Kloppers en Francois Oosthuizen verteenwoordig Gauteng-Noord Gholfstigting gereeld in driehoekige provinsiale toernooie.

Hoërskool Waterkloof stap weereens met die louere weg as algehele wenners in die NuPower/Tuksreeks. Die O/14A-, O/16A- en eerste span was wenners in hul ouderdomsgroepe. In die Grootskole A1-liga was die O/14A-, O/16A-, O/16B-, O/16C- en die tweede span ligawenners. In die Stadsbekerkompetisie, sowel as in die Noordvaal, tree die O/14A- en O/16A-span as wenners uit die stryd.
Vyf-en-dertig dogters verwerf provinsiale kleure.

Die seunshokkiespanne handhaaf hulle baie goed in die A-liga. Die O/14-seuns was ligawenners. Elf seuns het in 2008 provinsiale kleure verwerf.

Sewe leerders het Noord-Gauteng in Desember 2008 op die nasionale toernooie verteenwoordig.

Na 'n goeie seisoen in die skoleliga bestaande uit vier wedlope, het die senior- en juniordogters deurgedring na die Noordvaalfinaal op 20 September te HTS Vereeniging. Vyf atlete het Gauteng-Noord op 6 September by die SA-kampioenskap te Middelburg verteenwoordig.

Hoërskool Waterkloof was algehele wenners van die NuPower/Tuksreeks, Gauteng en “Schools Festival” (Noordvaal). Die hoogtepunt was die feit dat die O/19's weer die wenners van die SA-trofee was. In die NuPower/Tuksreeks het O/14, O/16 en O/19 die kompetisie gewen, terwyl O/15 en O/17 naaswenners was.

In die D4-liga het die O/19-span gewen. Tshwane is deur die O/19's gewen.
Vyf spanne het na die Gauteng en Schools Festival deurgedring: O/19A en O/16A het gewen.

Netbalspelers wat vir Suid-Afrikaanse Skolespanne gekies is: Melissa Myburgh is vir die O/17-span gekies en Heike Schabort en Zizi Mziyadume vir die O/19-span. Zizi is ook as kaptein van dié span aangewys.

Die O/19-span is tydens die National Challenge as die beste O/19-Skolespan in Suid-Afrika aangewys. (Dié prestasie is in 2001, 2003, 2004 en 2006 ook behaal.)

Gedurende die seisoen het die O/19A-span 1 370 doele teenoor slegs 476 doele teen hulle, aangeteken – 'n fenomenale prestasie wat van hierdie span waardige wenners gemaak het.

Die skool se perdryspan is geregistreer by SANEF en mnr. Johan Stander is die beskermheer.
Hoërskool Waterkloof is as die algehele wenner van die afdeling in Hoërskole Perdesport, Gauteng-Noord, aangewys.

Prestasies van die seisoen:

Die eerste rugbyspan het slegs een wedstryd verloor gedurende 2008, hulle het die derde posisie ingeneem onder alle eerste spanne in Suid-Afrika. Die span het ook ses O/18-Cravenweekspelers, vier O/18-Akademieweekspelers en drie O/19-Blou Bullespelers opgelewer.
Die O/16-span het vier O/16-Grant Kgomospelers opgelewer en vyf O/16-Akademiespan-spelers.

Die O/15 A-, B- en C-span het nog 'n baie suksesvolle jaar afgesluit en al drie hierdie spanne is na twee jaar steeds onoorwonne. Die O/15B-span het selfs hierdie jaar teen verskeie A-spanne gespeel en steeds mooi oorwinnings behaal.

Klofies se rugby het ook die algehele trofee in die NuPower Tuksreeks gewen en met twee Beeldtrofee-spanne het ons die skool weer die stempel as een van die top rugbyskole in SA afgedruk.

'n Skaaksentrum wat vier akademies insluit, is gestig: Sport-Opvoeding Skaak, NUSA (Na-ure Skaak-akademie), “Training of Trainers”-akademie en “School for young Stars”-akademie. Al vier dié akademies het puik prestasies gelewer en verskeie van ons lede het Suid-Afrika internasionaal verteenwoordig of het provinsiale kleure verwerf.

Ons is trots op IM Watu Kobese wat SA vanjaar by vier wêreldklastoernooie verteenwoordig het. Hy het ook vanjaar die SA Ope Skaakkampioenskap en die Waterkloof Prestige Internasionale Toernooi gewen; Klofies se eerste span wat Gauteng Kampioene is; Klofies se O/15A-span wat Gauteng naaswenners is; Klofies se tweede span wat vir die vierde agtereenvolgende jaar onoorwonne D4-wenner is; nege Klofies wat in 2008 provinsiale kleure verwerf en in Desember aan die SA Junior Skaakkampioenskap deelgeneem het.

Danksy ons borge is verskeie suksesvolle satelliet akademies vir skaak in agtergeblewe gemeenskappe gestig.

Sokker het in sy tweede bestaansjaar by Hoërskool Waterkloof weereens 'n baie geslaagde seisoen beleef onder afrigterskap van mnr. André Fick. Hoërskool Waterkloof is in 2007 na die O/20 tweede afdeling gepromoveer en het tweede in geëindig.

Klofies het die NuPower/Tuksreeks in die O/15 en bo/15 afdeling gewen. Elf van die spelers is vir die Gauteng-Noord Hoërskole-span gekies. Bernard Schoeman is vir die derde jaar vir die SA-span gekies.

Gedurende die Amanda Coetzer-toernooi is Welma Luüs as die beste nr. 1-speler aangewys. Sy het hierdie prestasie ook by die Gizelle Davin-toernooi in Stellenbosch herhaal. Klofies het tweede geëindig. 17 Klofie-spanne het aan die Gauteng-Noord Hoërskole-liga deelgeneem het. Die O/15A-seuns en -dogters het albei hulle liga gewen.

Die buitenshuise span het tydens die SA-kampioenskap (te Oudtshoorn) algeheel derde geëindig. Die binneshuise span het derde in Suid-Afrika geëindig. Die TRIO-troep, het ook 'n goue medalje verower. Verskeie dogters het senior Gauteng Kleure vir trompoppies, asook S.A.D.M.A.-kleure, verwerf. Dié dogters gaan onderskeidelik hul provinsie tydens die 2009 SA-Kampioenskap en Suid-Afrika op 'n internasionale kompetisie in 2009 in die VSA, verteenwoordig.

Mev. Helena Coetzee het die besondere eer te beurt geval om die eerste Suid-Afrikaner te word om die internasionale Pre-University Teacher’s Award op 20 November 2009 in New Brunswick in New Jersey in die VSA te ontvang vir haar buitengewone bydrae op wetenskaplike en tegnologiese gebied.

Hoërskool Waterkloof is op 7 Januarie 2010 tydens die “Aankondiging van die Matriekuitslae”, 'n funksie wat gehou is deur die LUR vir Onderwys, Me Barbara Creecy, as: Top Presterende Skool in kwantiel 5 en Topskool in Gauteng van 2009, aangewys.

361 kandidate het die volle eksamen geskryf en almal het geslaag; 800 onderskeidings is behaal; 85,9% het universiteitsvrystelling behaal;18 kandidate het 7 en meer onderskeidings.
Vir die 19de keer het die skool 100% slaagsyfer.
22 vakke het 'n gemiddeld van 70% of hoër.

Internasionale deelname

Klofies neem aan drie internasionale wetenskapuitstallings deel. Hierdie leerders het nie net uitstekend vertoon nie, maar verskeie internasionale pryse verower. Arno de Klerk en Jason Dixon neem aan die Intel ISEF-Science Fair in Remo, Nevada, VSA deel. Hierdie seuns ontwerp 'n nuwe manier om bosluise van wild soos buffels te verwyder. Hulle wen 'n $1 000-prys in die veeartsnykunde. Algeheel word hulle taak derde in die groepstake geplaas. Emelia Swart neem aan die MILSET Science Fair in Tunisië deel. Haar taak het gehandel oor allelopatie in die Landbou. Suné Gerber neem aan die International Sustainable World Project Olympiad in Houston, VSA deel. Sy het 'n taak oor “The efficiency of propellers” gedoen. Hierdie veelsydige meisie wen 'n $1 000-prys en 'n goue medalje. Sy word ook gekies om aan die Girls on Ice-projek deel te neem.


Die robotmeisiespan was die algehele wenners van die Suid-Afrikaanse FLL-Robotic-kompetisie en het gevolglik gekwalifiseer om in April 2009 aan die Wêreld FLL-kampioenskap in Atlanta te gaan deelneemDie robotmeisies is as algehele wenners in die navorsingsafdeling aangewys. Mev. H Coetzee is as die beste afrigter aangewys.

Vanaf 2008 word Lugvaartkunde as 'n keusevak in graad 8 en 9 aangebied. Bo en behalwe die teorie in die klas word modelvliegtuie gebou vir die praktiese komponent. Vanaf graad 10 tot 12 word 'n gespesialiseerde kursus in lugvaart- en verwante loopbane gevolg, met insluiting van 'n wêreldklas grondskool en vliegopleiding by uitgesoekte vliegskole.

Hoërskool Waterkloof neem ook jaarliks deel aan die International Aerospace Summer School wat by Cranfield, 'n universiteit in Engeland, gehou word. 10 lande neem aan die kompetisie deel en Suid-Afrika (Hoërskool Waterkloof) is jaarliks onder die top 5 lande.

Die leerders van Hoërskool Waterkloof het op die Nasionale vlak van die Afrikaans-Ekspo puik presteer. Hulle het 25 goud, 49 silwer en een brons medalje verower. Ses leerders is as nasionale wenners aangewys.

Die redenaars het skitterend presteer. Tydens die Pretoria Hoërskole Redenaarsfees het Ané de Wet, as junior redenaar, die eerste plek behaal. Carli Grobbelaar wat as senior redenaar deelgeneem het, het die tweede plek verower. Die Graad 11-span was algehele wenners.

In die junior tweetalige afdeling is Carl-Adriaan Hugo as algehele wenner aangewys.
Tydens die ATKV-redenaarskompetisie het. Jannes Badenhorst het aan die nasionale eindrondte in Bloemfontein deelgeneem.

Daar word jaarliks 'n graad 11 onvoorbereide kompetisie gehou, waartydens Jannes Badenhorst as algehele wenner aangewys is.

Drie van die Engelse spanne het na die finaal deurgedring, waarvan twee gewen het.. Die senior tweetalige span r het die senior tweetalige kompetisie gewen.

Hoërskool Waterkloof het uitstekend gevaar in die 2009 Pretoria Eisteddfod.
In Ontwerp het 10 leerders 'n A; 12 leerders 'n A+ en 12 leerders 'n A++ verwerf.
In Visuele kuns het 9 leerders 'n A en 3 leerders 'n A+ verwerf. Suné Gerber is aangewys as algehele wenner vir tekenkuns en Stella Marais as algehele wenner vir ontwerp.

Die deelname aan die Eisteddfod was 'n groot sukses met 'n algehele gemiddeld van 85%. Die dansers het ook drie trofeë verwerf.

13 graad 12-leerders het die Presidents-verkennertoekenning ontvang.

Die orkes het 'n baie suksesvolle Europese toer gehad en daarna aan die Suid-Afrikaanse Konsertorkeskampioenskap deelgeneem. Hulle het die volgende prestasies behaal (vir die sesde agtereenvolgende jaar): eerste plek vir beste algemene indruk, konsertdissipline en netheid; beste opekonsertorkes en is as die algeheel beste konsertorkes vir 2009 aangewys. Mnr. Danie Smith is as dirigent van die jaar aangewys.

Tydens die ATKV Applous Koorkompetisie is die koor as een van net drie gemengde hoërskoolkore landswyd, as 'n finalis in die kompetisie aangewys

MIAGI (Music is a great investment) – hierdie internasionale musiekorganisasie leef die visie uit om aan alle bevolkingsgroepe musiek as 'n vertroostende, helende krag te bied. Met die daaglikse beoefening daarvan, behou kinders hulle innerlike skoonheid en onskuld. Catherine en Fraser Schenck het die orkestoer na Duitsland meegemaak waarvan die hoogtepunt die optrede in die Konzerthaus in Berlyn tydens die Young Euro Music Festival was.

Tydens die jaarlikse Top 10-byeenkoms by die Ruimsig stadion, het die Klofies in die tweede plek geëindig.

Die diepte van Hoërskool Waterkloof se atletiek is tydens ons B-span se Interhoër, PUK-Interskole Groep 5 byeenkoms bewys. Teen sterk skole se A-spanne het ons seuns sewende, ons dogters sesde en die atletiekspan algeheel vyfde geëindig. 39 medaljes is ingepalm.

Tydens die PUK-Interskole Groep 1 byeenkoms, het die A-span puik presteer. Daar was 27 prestasies bo 900 ABSA-punte. Van die 22 rekords is 7 deur Klofies aangeteken. Francois Tredoux, Irné Herbst en Zanri van der Merwe het individuele trofeë verower. Die dogters en die seuns het in die tweede plek geëindig en Hoërskool Waterkloof was vir die 22 ste keer die algehele wenner.

Op nasionale vlak het die Klofies 21 medaljes verower: vyf brons, vier silwer en twaalf goud.

Juné Roelofse, Melissa Harmse en Zanri van der Merwe het Suid-Afrika op internasionale byeenkomste verteenwoordig. Op die Suidelike-Afrika Jeugbyeenkoms het Melissa 'n brons medalje in die 400 meter hekkies verwerf, Juné goud in die hoogspring en Zanri silwer in die 200 meter en goud in die 1000 m aflos en verspring. Zanri is ook vir die SA Skolespan gekies. Melissa en Zanri het Suid-Afrika op die Wêreld Jeug Kampioenskappe in Italië verteenwoordig.

Theané Guthrie (O/18) en Welma Luüs (O/17) is vir SA-spanne gekies.
Die eerste- en O/15A-span het die Noordvaaltrofee oortuigend gewen.
35 dogters is vir Noord-Gautengspanne gekies.
Die eerstespan het vierde in die St Mary’s Feestoernooi geëindig.
Die O/15A-span was Stadsbekerwenners.
Die tweede-, O/15A-, O/15B- en O/14B-span het hulle NuPower/Tuksreeks gewen. Die eerste-, tweede-, derde-, O/15A- en O/15B-span was ligawenners.

gewen het; die span het algeheel eerste in NuPower/Tuksreeks geëindig; agt seuns is vir Noord-Gautengspanne gekies en die eerstespan het aan die Aitkentrofee-kompetisie deelgeneem.

Die eerste span het die SA Hoërskoletoernooi, NuPower/Tuksreeks en Gauteng-Noord Hoërskoletoernooi gewen. Hulle was naaswenners in die Gauteng-Noord Spanuitdaagtoernooi, Voorsitterstrofee, Super Six Cuptoernooi en het 'n goue medalje tydens die internasionale St. John’s-toernooi verwerf.

Vyf Klofiesis in die Gauteng-Noordspan in die onderskeie ouderdomsgroepe opgeneem:
O/15A: Danru Ferns, Sean Phillips en Frederik Andersen.
O/19A: Vukosi Bamuza en André Malan in die Northerns-span. André is in die SA-skolespan opgeneem.
Klofie-afrigters, mnr. N. de Villiers (O/19) en Johan Muller (O/17), is as spanbestuurders van die provinsiale spanne aangestel.

In die plaaslike liga het die O/15A-span die Noordvaal-trofee ingepalm en die O/14A-span was ligawenners.

Die senior dogters het elke byeenkoms derde uit 38 skole geëindig. Tien atlete het aan die AGN-Landloopkampioenskap deelgeneem en ses aan die Gauteng Kampioenskap.

2009 was 'n baie suksesvolle netbalseisoen. Die wenners in die verskillende kampioenskappe:
D4 -liga: O/18B, O/17B, O/16A, O/16B, O/16C en O/15C.
Gauteng Kampioenskap: O/16A en O/14A.
School’s Sport Festival:O/18A (onbeslis), O/16A (onbeslis) en O/15A is naaswenners

Vyftien Klofie-netbalspelers en twee afrigters het Gauteng by die SA Skole-kampioenskap verteenwoordig.
Suné de Villiers en Melissa Myburgh, is onderskeidelik in die SA O/17- en SA O/18-skolespan opgeneem.

Die span is as die wenners van die D4 mediumskole kompetisie (bereken volgens die aantal ruiters) aangewys.

Hoërskool Waterkloof is in 2009 weer as die algehele wenner van die NuPower/Tuksreeks
rugbykompetisie aangewys. Die O/14- en O/16-span eindig eerste; die O/15-span tweede en eerstespan derde.
Drie spanne het in 2009 in die Beeldtrofee finaal gespeel. Die O/14-span en teen HTS Middelburg (39/9). Dié span het slegs een wedstryd gedurende die seisoen verloor. Die O/16-span wen teen Hoërskool Marais Viljoen (34/13). Dié span het ses finale in 'n ry gewen. Hulle het oor 'n tydperk van drie jaar 57 uit 58 wedstryde gewen.

Die Eerstespan verloor teen Hoërskool Monument (32/20).

In 2009 het Hoërskool Waterkloof 33 provinsiale spelers opgelewer. Lean Schwartz is in 2009 vir die SA O/18-Akademiespan gekies en is vir die SA O/19-oefengroep gekies. Gerno Eksteen en Lean Schwartz is vir die SA O/18 SARU-oefengroep gekies.
Quinten Kruger, Schalk van Heerden en Faf de Klerk was lede van die SA-Akademiespan.

Sewe Klofies het vir die O/18-Cravenweekspan in Oos-Londen gespeel: Lean Schwartz (kaptein), Jacques Momberg, Herman Basson, Gerno Eksteen, Pierre Lombard, Anton Kruger en Jacques Lombard. Vier Klofies is vir nasionale spanne verkies.

In spanverband het die Klofies puik presteer: NuPower/Tuksreekswenners, D4-wenners, Gauteng Top Schools-wenners op top ses borde en SA Top Schools-naaswenners.
Individuele Klofies het ook uitgeblink: elf het provinsiale kleure en vier nasionale kleure behaal. Hendri de Klerk het 'n internasionale FIDE gradering en Jeandré du Randt het 'n goue medalje by die Wêreld O/16 Skaak-Olimpiade in Turkye gewen.

Die Waterkloof Skaaksentrum het 'n geskiedkundige mylpaal bereik deur 'n satelliet-akademie by vyf skole in Mamelodi/Eersterust te begin.

Twee ontwikkelingstoernooie is met groot sukses in Mamelodi en Eersterus aangebied.

Negentien Klofies het in Noorweë aan die Arctic Chess Challenge deelgeneem en drie Klofies het in die Top 10 van hul graderingsgroep geëindig. Frankryk is ook besoek.

Die 2009-seisoen was baie geslaagd. 'n O/15-span is ook in die liga ingeskryf.

Tien spelers is vir die Gauteng-Noord hoërskolespan gekies en Bernard Schoeman, Welma Luüs, Anél Luüs en Johan Hattingh is ook vir die SA-hoërskolespan gekies. Hoërskool Waterkloof was weer algehele wenners van die NuPower-Tuksreeks en het vir die eerste keer aan die St Benedict’s fees deelgeneem en dié toernooi gewen.
Klofies het sewentien spanne vir die liga ingeskryf. Die O/15A- en O/15D-seunspan het die liga gewen. Bo/15-dogters het gelyk eerste saam met Clapham High School geëindig.

Saam met die span en afrigters, Cornel Bezuidenhout, Tessa Burger en Jaco Swanepoel kan die Trompoppies terugkyk op 'n uiters suksesvolle jaar waarin hulle in die ligakompetisies en provinsiale kompetisies goed presteer het. Tydens die Suid-Afrikaanse kompetisie in Bloemfontein het die buitenshuise afdeling (Groot groep onvoorbereid) 'n brons medalje ontvang; die binneshuise afdeling (kleingroep), die buitenshuise afdeling (groot groep) en die kampioen van kampioene-afdeling het almal 'n silwer medalje ontvang. Die trio’s het twee gopue medaljes ontvang. Carmia Essakow en Mirinda Blignaut het SADMA-kleure (SA) ontvang en Anna-Lotte Retief het Protea-kleure ontvang. Anne-Lotte het as lid van die SA-span in die VSA deelgeneem.

345 kandidate het die volle Matriekeksamen geskryf; 100% slaag; 915 onderskeidings, 90,14% universiteitsvrystelling; 100% slaagsyfer vir die 20ste opeenvolgende jaar.

Aangewys as nr. 1 skool in Gauteng: 22 vakke het 'n gemiddeld van 70%+ behaal.

Hoërskool Waterkloof se leerders het tydens die nasionale Afrikaans-Ekspo 24 goue, 32 silwer, en 8 brons sertifikate verwerf.

Al die leerders wat na die Noord-Gauteng-Expo vir Jong Wetenskaplikes deurgedring het, het medaljes behaal. Vyftien take het goue medaljes ontvang. Tien take is gekies om by die Nasionale Expo vir Jong Wetenskaplikes uit te stal. Monique Gerber en Jeandré du Randt het goue medaljes ontvang. Twee leerders, nl. Monique Gerber en Laura Meyer, is vir die span wat oorsee deelgeneem het, gekies.

Klofies se Robotika-span, Super Boom, het in Junie aan die FLL Open European Robotics-kompetisie in Istanbul, Turkye, deelgeneem. Daar was 55 spanne van regoor die wêreld. Die spanhet uitstekend gevaar en is as algehele naaswenners aangewys. Hulle is. as wenners in die robotontwerp-afdeling aangewys en was finaliste in die spangees-, spanwerk- en robotprogrammering-afdeling. Tydens die kompetisie het hulle 100% vir hul robot se funksionering gekry toe hul robot die baan foutloos voltooi het.

2010 was 'n groot jaar vir redenaars. Nie alleen was Hoërskool Waterkloof die enigste skool in Pretoria wat twee senior redenaars in die ATKV-finaal gehad het nie, maar die skool het ook wenners in die Noord-Gauteng Van Huyssteen-oratorsfees gehad.

Tydens die spanredenaarskompetisie het die graad 11- en graad 12-span hulle afdelings gewen. Ané de Wet is as beste graad 9-redenaar.

Die graad 9-span in die English Orators-afdeling is as wenners aangewys.

Agt Klofies het die eer te beurt geval om lede te kon wees van die Simfonia Juventi-jeugorkes.

Die konsertorkes se vier groepe het aan die 2010 Suid-Afrikaanse Kampioenskap deelgeneem. In die Ensemble-kategorie het die Saksofoon Oktet die tweede plek en die Con Gusto Ligtemusiek-ensemble die eerste plek behaal. In die konsertorkesafdeling het die Con Brio Ligtemusiek-orkes die tweede plek en die Hoërskool Waterkloof Konsertorkes vir die sewende jaar die eerste plek behaal. Die orkes het ook vir die sewende keer die trofee vir Beste Algemene Indruk, Konsertdissipline en Netheid verower. Mnr. Danie Smith is as die Dirigent van die Jaar aangewys. Renée Hartzenberg het haar S.A. Platinum Erewapen vir vyf agtereenvolgende jaar as lid van die orkes wat die SA’s ononderbroke wen, ontvang.
By die Pretoria Eisteddfod het die konsertokes 'n A+ ontvang asook 'n diploma (bo 95%) by die National Eisteddfod Academy.

Die Interskole Serenadekompetisie is in 2010 die eerste keer op skoolvlak aangebied.

In die kunswedstryd het leerders in 'n wye verskeidenheid instrumentale en vokale afdelings meegeding. Topprestasies is gelewer. Monique van Alphen was 'n afdelings- sowel as beurswenner vir haar fluitspel. Renée Hartzenberg is saam met Monique aangewys as algehele wenners vir die beste concerto. Deidre Ilsley het op die Grahamstadse Kunstefees as solis saam met die Tshwane Jeugorkes opgetree. Sy het ook 3 A++ sertifikate en 'n trofee vir die beste kunslied verower. Susan en Jacques Tredoux het 'n wisseltrofee vir die Beste Senior Blokfluitensemble ontvang.

Hoërskool Waterkloof het in die 2010 Pretoria Eisteddfod se Beeldende Kunste-afdeling puik gevaar. In al die afdelings, naamlik tekenkuns, skilder en ontwerp was Waterkloof die algehele wenners. Ses kategoriewenners was ook Klofies

14 matrikulante het die Presidentsverkennertoekenning behaal.

Twee Engelse en twee Afrikaanse tonele is op die planke gebring.
Hoërskool Waterkloof se Dansakademie is aangewys as die top Dansakademie in die hele Gauteng met 'n gemiddeld van 82%.

Tydens die TUT Top 12-byeenkoms lewer die Klofies weer 16 prestasies bo 900 ABSA punte, waarvan 7 bo 1000 punte was. Die seuns eindig tweede.
Tydens Noordheuwel se Top 10-byeenkoms by die Ruimsigstadion, het die Klofiespuik prestasies gelewer. Vier prestasies was bo 900 ABSA punte, waarvan 3 bo 1000 punte was. By Tuks se Top 10 byeenkoms lewer die Klofies 9 prestasies bo 900 ABSA punte, waarvan 2 bo 1000 punte was.
Die diepte van Waterkloof se atletiek is tydens die B-span se Interhoër gewys. Op 24 Februarie het die Klofies aan die PUK-Interskole Groep 5-byeenkoms deelgeneem. Teen sterk skole se A-spanne eindig die seuns 3de, die dogters 2de en Hoërskool Waterkloof tree as die algehele wenners uit die stryd. Die Klofies palm 17 goue medaljes in en die senior dogterspan word as die wenners aangewys.
Op 2 Maart, tydens die PUK-Interskole Groep 1-byeenkoms op Rustenburg, het die A-span weer goed presteer. Daar was 20 prestasies bo 900 Absapunte. Lendo Greyling verbeter die rekord in die seuns O/14 400 meter. Die seuns eindig in die tweede plek, en Waterkloof eindig vir die eerste keer derde in die algehele kompetisie.
In 2010 het Hoërskool Waterkloof se atlete weereens ’n uitstaande jaar by die verskillende nasionale kampioenskappe beleef. Die Klofies het 12 medaljes verower, waarvan 4 brons, 1 silwer en 7 goud.
Ruan Greyling het Suid-Afrika op drie internasionale byeenkomste verteenwoordig. Hy is eers vir die SA Skolespan gekies, en verower ’n silwer medalje in die 400 meter by die COSSASA byeenkoms in Botswana. Hy was ook deel van die span wat die goue medalje in die 1000 meter aflos gewen het. Op die Suidelike Afrika Jeugbyeenkoms in Botswana verower hy 'n goue medalje in die 400 meter. Die hoogtepunt van sy seisoen was in Augustus toe hy vir Suid-Afrika aan die eerste Jeug Olimpiese Spele in Singapoer deelgeneem het. Tydens die uitdun teken hy die beste tyd van sy loopbaan aan. Ruan verras toe hy in die finaal weer ’n persoonlike beste tyd aanteken en in baan agt die silwermedalje verower.

Die Klofie-Bergfietsryers het in 2010 besonder goed presteer en die span is as die skole-bergfietskampioen gekroon. Die reeks het uit drie ligabyeenkomste bestaan waarvan Hoërskool Waterkloof al drie gewen het en ook as die reekswenner gekroon is. Ongeveer 70 skole het deelgeneem.

NuPower/Tuks-reeks: Waterkloof het tweede in die NuPower/Tuks-reeks en by die Gauteng-Noord Hoërskole-kampioenskap geëindig.

Welma Luüs is vir die O/18 SA-span gekies en speel vir die O/17 SA-span in die nasionale O/21-toernooi. 40 dogters word in Noord-Gautengspanne gekies. Die O/14A-, O/16A- en eerste span is Stadsbekerwenners. Klofies is algehele wenners van die NuPower/ Tuksreeks. Die eerste-, tweede-, O/15A- en O/16A-span wen hul kompetisie in die NuPower/Tuksreeks. Die eerste-, tweede-, derde-, O/16A-, O/16B-, O/14A- en O/14B-span is ligawenners. Die O/16A- en O/14A-span is naaswenners in die Noordvaalkompetisie.

Ses spanne het aan die liga deelgeneem en die O/14A- en O16B-span het hul onderskeie ligas gewen.

Die O/16A-span het die NuPower-Tuksreeks gewen: 9 seuns is vir Noord-Gautengspanne gekies; die eerstespan het 'n vriendskaplike wedstryd teen Warwick, 'n span van Engeland, gespeel.

Die SA Homeloans Binnenshuise Krieketfasiliteit is vroeg in 2010 in gebruik geneem. Buiten dat die skoolspanne en krieketakademie onder gunstige omstandighede oefen, word daar ook goeie werk deur goedgekwalifiseerde buite-afrigters gedoen deur die aanbieding van individuele sessies.
In die plaaslike liga het die O/15A-span die Noordvaal-trofee ingepalm.
Die O/14A-span was ligawenners.

Op Maandag 19 Julie is 'n Klofie massa-landloop by die skool gehou. 1200 Klofies het aan die wedloop oor 2 kilometer deelgeneem.
Sewe Klofies eindig onder die top 20 in hulle ouderdomsgroepe tydens die Gauteng-Noord Kampioenskap. Ses Klofies word vir die Distrikspan gekies. Agt Klofies word vir die Gauteng-Noordspan gekies om aan die SA kampioenskap deel te neem.

Hoërskool Waterkloof was weereens algehele wenners van die NuPower Tuksreeks. Die O/15A was wenners, terwyl die O/14A en O/16A tweede was; O/17A en O/18A was derde. Tydens D4 en Tshwaneligas het al vyf die A-spanne gekwalifiseer vir die Gautengkamp en O/14A, O/15A, O/16A en O/18A vir Schools’ Festival.

Verskeie Klofie-netbalspelers het Gauteng by die SA Skole kampioenskap verteenwoordig.

Gedurende 2010 het Hoërskool Waterkloof 19 perderuiters gehad en in die Grootskole-kategorie deelgeneem. Van die ruiters het aan die uithouwedrenne deelgeneem en vanaf 2011 sal dit 'n volwaardige deel van die klub wees.
2010 was die eerste jaar wat 'n senior en juniorspan in die ligas deelgeneem het. Die seniorspan het in die semifinaal van die liga verloor en die juniorspan in die kwartfinaal teen gevestigde Engelse spanne.

Die NuPower/Tuks-reeks is deur Hoërskool Waterkloof oorheers: die O/14A, O/15A en O/16A was gouemedalje-wenners. Die eerstespan het derde geëindig. Met die vier spanne wat die finaal gewen het, is Hoërskool Waterkloof as algehele wenners van die rugby én NuPower/Tuks-reeks aangewys. O/14B en O/16B was die wenners in die afdeling vir B-spanne en die tweedespan was tweede.
Al die A-spanne het in die finaal van die Beeldtrofee gespeel – 'n uitmuntende en eerste prestasie vir die skool. Die O/14A-, O/15A- en O/16A-span was Beeldtrofeewenners.
29 Klofies is vir provinsiale spanne gekies.

Die 7’s-rugby het geskiedenis te maak deur drie van die vyf @lantic 7’s-toernooie te wen. Drie Klofies is by die @lantic-span wat gekies is om teen die Springbok 7’s-span te speel, ingesluit. Hulle het ook in die senior provinsiale 7’s-kategorie by die Royal Bafokeng-stadion gespeel. Klofies se 7’s-span het outomaties vir die nasionale 7’s-toernooi gekwalifiseer wat by Konka aangebied word.

Die ligaspanne was almal onoorwonne wenners in die D4-liga. Ons 1ste span en die O/15-span was Gautengkampioene en albei die spanne was naaswenners by die SA Top Schools. Drie Klofies verwerf SA nasionale kleure – IM Watu Kobese, Marcel Roberts en Jeandré du Randt en 14 Klofies word gekies vir junior provinsiale skaakspanne.

Marcel verwerf Gauteng-Noord senior provinsiale kleure, asook 'n Unie Meester-titel en Jeandré word aangewys as die beste speler by die SA Top Schools en hy wen goud by die nasionale Expo vir Jong Wetenskaplikes met sy projek oor skaak en skoolgereedheid. Al drie hierdie Klofies verskyn ook op die SA Top 40-lys vir 2010.

Klofie-skaak is bevoorreg om 'n stigterslid te wees van die Moves for Life skaakprogram, saam met pres. Jacob Zuma, asook gemeenskaps-, politieke en besigheidsleiers. Klofie-skaak bedryf verskeie satelliet-akademies in agtergeblewe gemeenskappe regoor Suid-Afrika. Chess SA en die wêreld-skaakliggaam, FIDE ondersteun die inisiatiewe en ander Afrikalande werk ook saam.

In 2010 is 12 Klofies vir die Gauteng-Noordspan gekies. Welma Luüs is vir die SA O/19-span gekies en Gerhard Gruindelingh en Phillip de Bruyn vir die SA Hoërskolespan.

Klofie-tennisspelers het die O/15- en bo 15-afdeling van die NuPower/Tuksreeks gewen en is weer as die algehele wenners van dié reeks gekroon.

Welma Luüs en Dané Joubert is as die beste dubbelspelpaar by die Amanda Coetzer-toernooi aangewys.

Klofie-Trompoppies het op die Gauteng provinsiale ligakompetisies, binnenshuis sowel as buitenshuis, skoonskip gemaak deur in beide genres as wenners uit die stryd te tree. Gevolglik het die Klofiespan as die nommer een span in Gauteng, aan die nasionale kompetisie deelgeneem. Tydens die nasionale kompetisie het die Klofie-trompoppiespan verskeie goue medaljes verwerf. Die Twirling Flags is net een van die afdelings waarin Klofie-dogters goue medaljes verwerf het. In die buitenshuise kompetisie (grootdril) het die Klofie-dogters met 0,45 punte minder as Hoërskool Brackenfell tweede geëindig.
Verskeie Klofie-trompoppies het hul SADMA-kleure verwerf en Suid-Afrika in die VSA in 'n internasionale kompetisie verteenwoordig.

Die vierde permanente hoof van Hoërskool Waterkloof, mnr Daan Potgieter het in Januarie 2011 diens aanvaar.

306 kandidate wat volle matriekeksamen geskryf het; 100% slaag; 800 onderskeidings; 90%
universiteitsvrystelling; 30 kandidate met 7 of meer onderskeidings; 100% slaagsyfer vir die 22ste opeenvolgende jaar.

Aangewys as die Top Akademiese skool in Gauteng vir die vierde agtereenvolgende jaar. Melise du Toit is derde in Gauteng.


Elizna du Toit het die tweede plek landswyd in die Junior Afrikaans Olimpiade behaal. In die Senior Afrikaans Olimpiade het Gustav Wingard die negende plek nasionaal en Liesel Mienie die dertiende plek nasionaal behaal.

In die tweetaligheidseksamen, die Taalbondeksamen, het Rütger van Gruting in graad 10 die 18de plek nasionaal behaal.

In die Poort Skryfkompetisie is Liesel Mienie en Zia Sonnekus se skryfwerk nasionaal beloon.

Ulrik de Mûelenaere was die algehele Gauteng-juniorwenner van die tweede rondte Wiskunde Olimpiade. Hy het ook na die finale rondte deurgedring en is as lid van die Gauteng-Noord Skole-wiskundespan gekies.

By die Nasionale Expo vir Jong Wetenskaplikes het die volgende leerders goue medaljes ontvang: LouFrans Esterhuizen, Roland Bezuidenhout, Miné van der Walt en Mericia Els (kategoriewenner) en Jean-Pierre de la Rey (kategoriewenner en onder die top 14 projekte). Nicolas Popich (kategoriewenner) is gekies om aan 'n oorsese expo deel te neem.

Ian Stapelberg het Suid-Afrika in November 2011 in Abu Dhabi verteenwoordig.

Die HIP2B2iThink-kompetisie is deur die Mark Shuttleworth Stigting gereël om Wiskunde, Wetenskap en Tegnologie op skoolvlak te bevorder. Die Klofie-span het saam met 5 000 leerders aan die eerste rondte deelgeneem het en uiteindelik na die derde en finale rondte deurgedring.

Tydens die ATKV-redenaarskompetisie het sewe redenaars, naamlik Jané Möller, Carli Grobbelaar, Carl-Adriaan Hugo, Ané de Wet, Olivia de Kock, Mericia Els en Thuli Manunga na die halfeindrondte deurgedring. Mericia Els het as junior redenaar na die eindrondte deurgedring. Mericia Els in graad 8 en Marinette Coertzen in graad 10 was die wenners van die Engelse afdeling van die individuele redenaars in die Van Huyssteen Noord-Gauteng Oratorskompetisie.

Die koor het in 2011 'n nuwe dirigent, mnr Neels Boonzaaier, aangestel. Die koor het aan verskeie koorfeeste deelgeneem, asook aan die Pretoria Eistedfodd en die ATKV Applous-streeksuitdunne in die ervare afdeling. Die koor het hier 'n goue toekenning ontvang.

Die konsertorkes is vir die negende agtereenvolgende jaar as die beste konsertorkes in Suid-Afrika gekroon. Verskeie lede het nasionale orkeskleure verwerf.

Die Dansakademie word al hoe meer bekend vir die hoë standaard wat gehandhaaf word en gevolglik is uitnodigings om as gaskunstenaars op te tree van die Tshwane Youth Arts Festival, St. Albans se kultuurraad en Tukkies se spog Serenade-aand ontvang. By al drie optredes was die Klofie-dansers ware ambassadeurs vir die skool.

Leerders het in 'n wye verskeidenheid uitvoerende, instrumentale en vokale afdelings meegeding. Verskeie topprestasies is bereik.

Die leerders het telkens die gehoor op hul voete gehad in waardering van puik toneelspel, sang en dans. Dit was 'n wonderlike voorreg om in die Atterbury-teater voor vol gehoorsale te kon optree.

Hoërskool Waterkloof het in 2011 aan twee nasionale toneelkompetisies deelgeneem en besonder goed presteer. In die ATKV-Tienertoneel is die groep as een van die top 10 tonele nasionaal aangewys en het by Aardklop opgetree.

Melissa Mentz (gr. 12) is vir die Gebiedsjeugraad vir termyn 2011–2012 vir die gebied Transvaal gekies.
In die matriekgroep is daar 7 Presidentverkenners.

By die A-bond se Interhoër het Hoërskool Waterkloof as die algehele wenners uit die stryd getree.
Die hoogtepunt van die seisoen was op 1 Maart tydens die PUK-Interskole Groep 1 byeenkoms in Germiston waar Waterkloof weer algehele wenner was.

Drie Klofies het Suid-Afrika in die buiteland verteenwoordig. Zanri van der Merwe het aan die Afrika Juniorkampioenskappe in Botswana deelgeneem. Somari Els en Reinhard van Zyl verteenwoordig hulle land by die Suidelike Afrika Streeksbyeenkoms in Windhoek. Albei hierdie atlete word ook ingesluit in die SA-span wat in Frankryk aan die Wêreld Jeugkampioenskappe deelgeneem het. Reinhard verstom die wêreld toe hy die finaal wen. Dit was die eerste keer in die skool se geskiedenis dat ’n Klofie ’n goue medalje by ’n internasionale byeenkoms wen.

Dit is die vierde jaar wat Hoërskool Waterkloof aktief deelneem. In 2011 het die ryers puik gevaar en is by die nasionale byeenkoms as die beste gemengde span in die land aangewys. Die meisiespan het 'n tweede plek behaal. Die skool het ook vir die tweede agtereenvolgende keer die Anatomic Skolereeks gewen.

Die eerste span wen die Suid-Afrikaanse Hoërskole Vereniging se topskole toernooi, die Gauteng-Noord Hoërskole A-liga (deur Tuks Sportskool in die finaal te klop), die NuPower/Tuks toernooi en speel gelykop teen Tuks Sportskool in die prestige St. John’s Internasionale Gholftoernooi by Sun City, waar Hoërskool Waterkloof baie mediadekking gekry het. Die eerstespan was naaswenners in die Voorsitterstrofee. Nege spanne speel in die liga. Die 1e, 3e, 4e, 7e en 9e span was afdelingswenners en die derdespan naaswenners in die Gauteng-Noord Hoërskole Gholf se B-liga.

Christiaan Bezuidenhout verwerf Nasionale kleure, sy span eindig eerste in die All Africa Games in Namibië, hy eindig gelyk eerste met Matthew Bright in die finale kampioenskappe van die Glacier Junior Kampioenskappe en verloor in die uitspele. Ruan Conradie as lid van die Gauteng-Noord Hoërskole gholfspan kom tweede in die interprovinsiale gholftoernooi wat by Parys plaasgevind het. Ruan word in die SA Skolespan opgeneem. Hy was derde in die SA Seuns 0/15 toernooi en 6e in die SA Seuns 0/16.

Die afgelope seisoen het die volgende hoogtepunte opgelewer: Anél Luüs is in die O/17-oefengroep opgeneem; 41 dogters is vir Northerns Blues provinsiale spanne gekies; die O/15A-span was Stadsbekerwenners en die O/14A-, O/16A- en eerstespan Stadsbekerwenners. Klofie-hokkie was weer die algehele wenners van die NuPower/Tuksreeks. Die O/15A-, O/16A, O/14B-, O/15B-, O/16B- en tweedespan het hulle afdeling in die NuPower/Tuksreeks gewen. Die eerste-, O/16A-, O/14A- en O/14B-span was Grootskole ligawenners en die O/15A-span was Noordvaalwenners.

Die 2011-seisoen sal onthou word as dié een waar die seuns aan die eerste Noordvaaltoernooi deelgeneem het. Die eerste span het derde geëindig en die O/14A-span tweede.

Die tweede span het hul liga oortuigend gewen.

Die 2011-seisoen het verskeie hoogtepunte opgelewer: Die eerste en O/16A-span het die NuPower/Tuksreeks gewen; 6 seuns is vir Noord-Gautengspanne gekies; die eerste span het hul ligawedstryd teen Pretoria Boys’ High gewen en die eerste “Heroes vs Legends”-wedstryd is na afloop van die seisoen gehou.

Verskeie spanne het vanjaar hul onderskeie ligas gewen. Die eerste span is op die Standard Bank Nasionale pro 20-toernooi as die nasionale kampioen aangewys. Dié span het ook 'n toer na Engeland onderneem. Die tweedespan het vir die eerste keer in die skool se geskiedenis die B-liga gewen. Die derdespan het D-liga gewen en die O/14A-span het die Grootskole Weekliga gewen. DIe O/15A’s het in hulle weekliga tweede geëindig. Jovaun van Wyngaardt is vir die SA Colt-span gekies.

Op grond van die uitslae tydens die ligawedlope word Waterkloof weer na die Noordvaal finaal uitgenooi.

Twaalf Klofies tel onder die top 20 landlopers aan die einde van die ligawedlope. Vier Klofies is vir die Distrikspan gekies. Vier Klofies eindig onder die top 10 in hulle ouderdomsgroepe tydens die Gauteng-Noord Kampioenskap. Sewe Klofies word vir die Gauteng-Noordspan gekies om aan die ASA Landloopkampioenskappe deel te neem. Marnu du Plessis en Tarien Prinsloo verower brons medaljes vir hulle aandeel in hulle onderskeie spanne se derde plekke op die SA kampioenskap in Bloemfontein.

Hoërskool Waterkloof is weereens as algehele wenner van die NuPower/Tuks-Reeks aangewys – O/14A, O/15A en O/16A was wenners.
Tydens die D4- en Tshwane-liga het al vyf die A-spanne weereens vir Gauteng en vir die Schools’ Festival gekwalifiseer. Die O/18’s het die Festival gewen, terwyl die O/16’s die SA Challenge gewen het. Met hierdie wen het hulle gekwalifiseer om aan die Wêreld Jeugbyeenkoms in Singapoer deel te neem.

Verskeie Klofie-netbalspelers het Gauteng by die SA Skolekampioenskap verteenwoordig:
Drie van ons spelers, Lizanne Visser en Shenel Bouwer (O/17) en Megan Blaauw (O/18) is gekies onder die top 35 spelers in Suid-Afrika. Meagan is in die SA Skolespan ingesluit.

Die Klofie Perdryklub bestaan uit 17 ruiters. Hulle het gedurende die jaar aan vier skoue (kompetisies) teen ander skole deelgeneem. Na afloop van die skoleskoue was Hoërskool Waterkloof die wenner, in die Groot Skole-kategorie, in Saddle Seat.

Die eerste span was wenners in die NuPower/Tuks-Reeks. O/14B en O/15B was die wenners in die afdeling vir B-spanne.
Al die A-spanne het in die finaal van die Beeldtrofee gespeel – 'n uitmuntende prestasie vir die skool die tweede jaar na mekaar. Die O/14A-, O/15A- en eerstespan was Beeldtrofeewenners.

Sean Robinson, Morné du Plessis, Irné Herbst en Marné Coetzee is opgeneem in die SA-skole rugbyspan wat teen Frankryk speel; Sean Robinson, Janco Gunter en Rohan J van Rensburg is in die SA O/18 7’s rugbyspan opgeneem wat aan die Jeug Statebondspele op die Eiland Man deelgeneem het. Hulle het die silwer medalje verower.

Die skool was NuPower/Tuksreekswenners; Grey Kollege Hoërskole Uitnodigingstoernooi – naaswenners. Al ons spanne was ligawenners asook D4-distrikswenners in die O/15-, O/17- en O/19-afdelings. Hoërskool Waterkloof het Gauteng Top Skole verower en die O/19-span ontvang goue medaljes terwyl die O/17- en O/15-spanne silwer medaljes wen. Al die Klofie A-spanne kwalifiseer vir die SA Top Skole 2011 in Bloemfontein. Die Klofies O/19-span wen die SA titel wat Klofies die SA Top Skaakskool vir 2011 maak en die O/15-span eindig tweede nasionaal.

Drie Klofies verwerf SA Junior Nasionale kleure, naamlik Roland Bezuidenhout wat die SA O/14 titel wen. Hy verteenwoordig SA vanjaar drie keer internasionaal: as lid van die SA-span by die Wêreld O/16 Olimpiade in Turkye, by die O/14 Jeug Wêreld Kampioenskap in Brasilië en by die Afrika Jeugkampioenskap in Zambië. Bernard Koekemoer verteenwoordig SA by die O/14 Jeugskaak Wêreld Kampioenskap en by die Wêreld O/16 Olimpiade as lid van die SA-span. Marcel Roberts word as lid van die SA O/16 Olimpiade B-span gekies.

Mev. M van der Merwe is genooi om die Kasparov Chess Foundation Europe in België te besoek. Sy het aan die 30-speler simultaan teen Gary Kasparov deelgeneem.

Hoërskool Waterkloof het in 2011 weer swem as 'n sportsoort aangebied. Die span was naaswenners in die E-liga (die intreevlak vir nuwe skole.

Die eerste dogterspan het die Gerrie Bernertoernooi in die Paarl gewen. Hulle het die beker as wenners van die Amanda Coetzer-toernooi in Bloemfontein gedeel. Dané Joubert is as die beste nommer 1-enkelspeler aangewys en sy en Anél Luüs was die beste dubbelspaar. Die O/15-dogters het ook die Fulfant-toernooi in Nelspruit gewen. Die O/15-seuns en –dogters en bo/15 seuns en –dogters het weereens die NuPower/Tuksreeks gewen. Gedurende die Absolut Menlo-toernooi het die seuns en dogters in die finaal gespeel. Negentien spanne is vir die liga ingeskryf. Die dogters O/15A, dogters bo/15A, -B en –C asook seuns bo/15C en –D spanne was ligawenners.

Gerhard Gruindelingh, Stephan Crafford, Wayne van Schalkwyk, Leon Olivier, Thomas Greeff, Anél Luüs, Lu-Marie Makkink, Helena Potgieter, Nicola Nel en Anandhi Botha is vir die Gauteng-Noord Hoërskolespan gekies. Gerhard Grundelingh en Anél Luüs is vir die SA Skolespan gekies.

Verskeie goue medalje en eerste plekke word behaal. Die trompoppies is aangewys as SA Kampioene in buitenshuis sowel as binneshuise kompetisies. Carmia Essakow en Annelie Pruis is as die beste leidsters in SA aangewys. Die Waterklooftrompoppies word aangewys as Champs of Champions tydens die SA Kampioenskap. 21 trofeë is verower. Sewe trompoppies verwerf Proteakleure.

Matriekuitslae:
Hoërskool Waterkloof is vir die vyfde agtereenvolgende jaar as die top akademiese skool in Gauteng aangewys. Die 305 kandidate het 'n gemiddeld van 72% met 765 vakonderskeidings behaal. 87% het universiteitstoelating gekry. 73 kandidate het 'n gemiddeld van hoër as 80% gekry. 20 vakke het 'n gemiddeld van hoër as 70%.

Tydens die INTERNATIONAL SCIENCE FAIR wat van 4 tot 6 Oktober gehou is, het Hoërskool Waterkloof baie goed presteer: 5 van die nege projekte word as deel van die internasionale span gekies; 5 van die nege projekte is kategorie-wenners. Die volgende leerders is vir die internasionale span gekies: Marlene Meyer, Christine Popich, Tiehan Nel, Ulrik de Mûelenaere, Jean-Pierre de la Rey.

Klofies het weereens uitstekend gevaar op die Noord-Gauteng Expo vir Jong Wetenskaplikes: 13 van die 25 projekte behaal goue medaljes, 7 silwer medaljes en 4 brons medaljes; 6 projekte ontvang spesiale pryse en 9 projekte het na die nasionale rondte deurgedring.

Leerders wat spesiale pryse ontvang het:

Ulrik de Mûelenaere het na die derde en finale rondte van die Nasionale Wiskunde Olimpiade deurgedring. Ulrik de Mûelenaere is in die Gauteng-Noord Junior Wiskunde Skolespan opgeneem. Hulle het op nasionale vlak derde in die land geëindig.

Marcel Coetzee, Ruan Steenkamp en Ulrik de Mûelenaere was die wenners van die tweede prys tydens die Universiteit van Pretoria se Wiskundekompetisie.

KUNS EN KULTUUR
By die Van Huyssteens Onvoorbereide Oratorsfees het die volgende spanne puik gevaar:
Spanwenners Graad 9: Mericia Els, Thuli Manunga, Liané Badenhorst en Mignon Swanepoel.
Spanwenners Graad 10: Darren Maree, Olivia de Kock, Franko Beckers en Nina du Toit.

Ses leerders het na die semifinaal van die ATKV-redenaarskompetisie deurgedring., naamlik Liané Badenhorst en Jané Möller het na die landswye finaal deurgedring. Sy was tweede in haar afdeling en het die toekenning vir die beste taalgebruik ontvang. Jané Möller het die voorreg gehad om twee keer tydens haar hoërskoolloopbaan in die landswye finaal te praat.


Die koor onder leiding van mnr. Neels Boonzaaier, het gedurende 2012 aan verskeie plaaslike koorfeeste en kompetisies deelgeneem en 'n baie suksesvolle buitelandse toer na Kroasië en Italië onderneem. In Kroasië het hulle aan 'n internasionale kultuurfees deelgeneem.

Collette Brand het as tjellis in Junie/Julie saam met hierdie nasionale jeugorkes na Duitsland getoer.

Animé Struwig was as eerste violis lid van hierdie streek-jeugsimfonieorkes. Hierdie orkes het, benewens konserte in Nylstroom, Naboomspruit en Nelspruit, ook geskitter tydens 'n feestelike gala-aand in die ZK Matthews ouditorium van UNISA.

Die musiekleerders het uitstekend presteer. Miné van der Walt is as algehele wenner van die klavierafdeling aangewys.

Die konsertorkes bestaan uit 50 hoër- en laerskoolleerders. Uit die konsertorkes word daar ook 'n Ligte Musiekensemble en Ligte Musiekorkes saamgestel.
Hoërskool Waterkloof Konsertorkes is vir die negende agtereenvolgende jaar die SA-Kampioen. Die orkes is ook die afgelope nege jaar die houer van die trofeë vir Beste Algemene Indruk, Konsertdissipline en Netheid. Die dirigent, mnr. Danie Smith is vir die sesde keer as Beste Dirigent tydens die nasionale kompetisie aangewys.
Die Ligte Musiekensemble het gedurende 2012 as wenner in die ensemble-kategorie geseëvier met die Ligte Musiekorkes wat 'n tweede plek naas die konsertorkes behaal het.

Oud-Klofie Willie de Beer was deel van die span wat die silwermedalje in die 4 x 400 meter aflos by die Wêreld Senior Atletiekkampioenskap in Korea verower het. Willie was ook deel van die span wat in die uitdunne 'n nuwe SA rekord opgestel het. Divan Engelbrecht het in Desember 2011 aan die IWASF (International Wheelchair and Amputees Sports Federation) Wêreld Seniorspele in Sharjah in die Verenigde Arabiese Emirate deelgeneem. Hy was derde in die 100 meter, tweede in die 200 meter en hy wen die 400 meter met 'n nuwe Afrika-rekord.

Die diepte van Waterkloof se atletiek is tydens ons B-span se Interhoër gewys. Op 24 Februarie het die Klofies aan die PUK-Interskole byeenkoms vir B-spanne deelgeneem. Ons seuns eindig 3de, ons dogters 2de en ons tree as die algehele wenners uit die stryd. Twee individuele trofeë word deur die Klofies verower.

’n Deurbraak is gemaak toe Hoërskool Waterkloof op 2 Maart weer tot die Pretoria A-Bond toegelaat is. Klofie-atlete lewer 10 prestasies bo 900 ABSA-punte en 3 bo 1000 punte. Die Klofies verbeter 8 rekords, waarvan 4 in die aflosse, en drie trofeë word verower. Die dogters eindig derde, die seuns tweede en algeheel eindig Hoërskool Waterkloof in die tweede plek.

Die laaste byeenkoms van die seisoen was op 6 Maart tydens die PUK-Interskole Groep 1 byeenkoms op Germiston. Daar was 17 prestasies bo 900 ABSA-punte en 4 bo 1000 punte. Klofies verower twee trofeë en verbeter drie rekords. Die dogters eindig in die derde plek, die seuns eindig in die vierde plek en die spantotaal plaas Hoërskool Waterkloof vir die tweede keer in die derde plek.

In 2012 het Hoërskool Waterkloof se 15 provinsiale atlete weereens ’n uitstaande jaar by die verskillende nasionale kampioenskappe beleef. Die Klofies het 4 medaljes verower, waarvan 3 silwer en 1 goud.

Somari Els verteenwoordig haar land by die Suidelike Afrika Streeksbyeenkoms in Zimbabwe, waar sy die diskusgooi gewen het.

In die Anatomic skole-reeks was die Klofies vir die 3de agtereenvolgende jaar die wenners.

Nege spanne het in die liga gespeel..Die eerste span het die Retief Goosen Suid-Afrikaanse Hoërskole Kampioenskap en die Gauteng-Noord Spantoernooi gewen. Die eerste span was ook naaswenners in die Voorsitterstrofee en die prestige St. John’s Internasionale Gholftoernooi by Sun City. In die finaal van Gauteng-Noord Hoërskole A-liga speel hulle teen Tuks Sportskool en die Klofiespan wen.

Christiaan Bezuidenhout het Nasionale kleure verwerf. Hy het die All Africa Games in Botswana gewen en die span het ook eerste geëindig. Hy het aan die Toyota World Junior Golf Team Championship, by Chukyo CC in Nagoya Japan deelgeneem. Hy is die Retief Goosen SA Hoërskole kampioen, het die Glacier Junior Kampioenskap, die Gauteng-Noord Hoërskole Kampioenskap asook die Ekurhuleni 0/23 geslote kampioenskap gewen.

Crystal Cooper, Bianca de Beer en Es-marie Schoeman het aan die SA Dogters te Orkney deelgeneem.
Ruan Conradie en Aubrey Kok het aan die SA Seuns 0/19 deelgeneem. Ruan Conradie en JP Cooper het vir die SA Seuns 0/17 deelgeneem en JP Cooper en Estiaan Conradie het aan die SA Seuns 0/15 toernooi deelgeneem.

Die gimnasium het vanjaar met 'n funksie geopen om die nuwe gimnasium bekend te stel. Die gimnasium was betrokke by sportleerders se fiksheid asook met fiksheidstoetsing. Die gimnasium is tydens die opedag deur voornemende Klofies besoek.

Die eerste- en O/15A-span het albei die finaal gewen – die eerstespan teen Hoërskool Nelspruit en die O/15’s teen Hoërskool Menlopark. Op provinsiale vlak is ses spelers in die Gauteng-Noordspanne opgeneem.

Die NuPower/Tuks-wedlope het op 12 en 13 Maart by Tuks plaasgevind. In die afloswedlope eindig die Senior Dogters 11de, die Junior Seuns eindig 8ste, die Senior Seuns eindig 7de en die Junior Dogters eindig 4de. In die 4 km wedlope eindig die Senior Dogters 11de, die Junior Dogters en die Senior Seuns eindig 8ste en die Junior Dogters behaal 'n 2de plek. Algeheel eindig Waterkloof in die 9de plek.

In die NuPower/Tuks Reeks is die skool as algehele wenners aangewys – O/15A, O/16A en –B was wenners.
Tydens dieTshwane-liga het al vyf spanne vir Gauteng gekwalifiseer. O/15A het gewen en O/19A was tweede.
Na die Gauteng- en Top School’s Kampioenskap is tien Klofies in Gautengspanne opgeneem.

Die O/15A-span het die Topskole-toernooi gewen en is die beste O/15-netbalspan in die land. Die O/17A-span was tweede by dié toernooi.
Somari Els (O/17) en Shenel Bouwer (O/18) word in hulle onderskeie ouderdomsgroepe onder die top 30 netbalspelers in Suid-Afrika aangewys. Lizanne Visser en Romé Dreyer is albei in die SA-Skolespan ingesluit.

Hoërskool Waterkloof het regdeur die jaar 3e op die ranglys gelê. In ag genome die 40+ perd/ruiter kombinasies in die skole wat 1e en 2e gelê het, is dit voorwaar 'n prestasie om op trots te wees. Klofieruiters behaal in totaal 10 eerste plekke, 12 tweede plekke en 11 derde plekke in die loop van die jaar.
Marno Swart, Marlise Strydom, Catherina Basch en Mirna Potgieter het hul Gautengkleure verwerf en in September aan die Nasionale Kompetisie by Kyalami Equestrian Farm deelgeneem. Jani Moolman het haar Gautengkleure verwerf in Western Mounted Games en aan die Nasionale kompetisie deelgeneem.
Die eerste span het in die finaal van die NuPower/Tuks-Reeks gespeel. Die tweede- en O/16B-span was die wenners in die afdeling vir B-spanne.
Die O/16A-span het die Beeldtrofee gewen.
Vyftien O/16-spelers (vyf in die Grant Kgomo-span, vyf in die O/16B- en vyf in die O/16C-span) verteenwoordig die Blou Bulle; dertien O/18-spelers (twee in die Cravenweekspan, ses in die O/18-Akademiespan en vyf in die O/19-span) verteenwoordig die Blou Bulle; Kobus Marais was kaptein van die Blou Bulle Akademiespan. Rohan J van Rensburg en Justin Phillips is vir die SA-skolespan gekies.

Al die A-spanne wen hul ligas en dring deur na die Distriksfinaal waar Klofies in al 3 die Hoёrskole ouderdomsgroepe as D4-Distrikswenners aangewys word.
Hoërskool Waterkloof wen vanjaar al die kompetisies waaraan die spanne deelneem:
Die Grey Kollege Nasionale uitnodigingstoernooi vir Hoёrskole; die NuPower/Tuks Reeks; die D4-Distikskampioenskap en Hoërskool Waterkloof is ook die huidige Gauteng- en SA Top Skole Kampioene.

4 Klofies verwerf SA Skole-kleure: Jeandré du Randt (gr.11), Bernard Koekemoer (gr. 9), Marcel Roberts (gr. 10) en Jean-Pierre de la Rey (gr. 9). 6 Klofies verwerf SA Junior Nasionale kleure: Jeandré du Randt (gr.11), Roland Bezuidenhout (gr. 9), Marcel Roberts (gr. 10), Bernard Koekemoer (gr. 9), Sean-Luc de la Rey (gr. 8) en Suné Toit (gr. 8).
IM Watu Kobese verwerf SA Senior Nasionale Kleure as lid van die SA A-span by die Wêreld Skaak-Olimpiade in Turkye.
Twee Klofies verwerf die internasionale FIDE-skaaktitel, Kandidaat Meester: Jeandré du Randt en Marcel Roberts. Vier Klofies het internasionale FIDE skaaktitels verwerf: Internasionale Skaakmeester (IM) Watu Kobese, en Kandidaat Meesters (CM)Roland Bezuidenhout, (CM)Marcel Roberts en (CM)Jeandré du Randt.
Die skool se skaak-organiseerder, mev. Marisa van der Merwe, word aangewys as “Shoprite Checkers Woman of the Year 2012” in die Opvoeder-kategorie – vir die MiniChess program en Moves for Life – die landswye skaak-ontwikkelingsprogram wat deur Hoërskool Waterkloof geïnisieer is en ondersteun word.

Die swemspan was wenners van die D-liga en skuif nou op na die C-liga.

Die O/15- en bo/15-seuns en dogters het weer die NuPower/Tuks Reeks gewen en ontvang ook die trofee as algehele wenners. Die seuns en dogters wen die Groot 5-toernooi in Nelspruit. Negentien spanne het aan die Gauteng-Noordliga deelgeneem.

Die trompoppies is SA-kampioene en Champs of Champions van 2012, wenners van verskeie goue medaljes en wenners van die Large en Small Drill sowel as verskeie groepe. Lilene de Wit is tydens die SA-kampioenskap as beste Large Drill-leidster aangewys.

20 dogters verwerf Gautengkleure en 9 dogters ontvang Protea – (SAMCA)-kleure in trompoppies.








</doc>
<doc id="52127" url="https://af.wikipedia.org/wiki?curid=52127" title="Krieketwêreldbeker">
Krieketwêreldbeker

Die Krieketwêreldbeker is 'n internasionale krieketkompetisie wat al om die vier gehou word om die krieketwêreldkampioen in internasionale eendagwedstryd (EDI) te bepaal. Die kompetisie is die belangrikste en bekendste in internasionale krieket. Die kompetisie is een van die mees gesiene sportgeleenthede ter wêreld saam met die Sokker-Wêreldbeker, Olimpiese Somerspele en Rugbywêreldbeker. Die Krieketwêreldbeker 2019 was die mees gesiene krieketwêreldbekertoernooi tot dusver met wêreldwyd 2,6 miljard televisiekykers, gevolg deur die vorige Krieketwêreldbeker 2015 met sowat 2,2 miljard wêreldwyd. Veral die wedstryde tussen Indië en Pakistan lok gewoonlik sowat een miljard televisiekykers wêreldwyd en geniet baie aandag.

Daar is slegs plek vir 10 (sedert 2019) spanne om aan die kompetisie deel te neem en spanne moet aan uitdunne deelneem om te kwalifiseer. Die grootste aantal spanne het aan die 2007-toernooi in Wes-Indië deelgeneem, naamlik 16. Engeland het meer toernooie as enige ander nasionale Krieketraad aangebied, naamlik vyf. Vervolgens het Lord’s in Londen met vyf die meeste krieketwêreldbekereindwedstryde tot dusver aangebied, gevolg deur Melbourne-krieketveld in Melbourne met twee.

In die twaalf kampioenskappe wat al aangebied is, het ses lande reeds die titel ingepalm. Australië het al 'n rekord van vyf keer gewen. Indië en Wes-Indië het al twee keer gewen. Engeland, Pakistan en Sri Lanka het een titel elk ingepalm.

Die eerste krieketwêreldbeker het in 1975 in Engeland plaasgevind. Die onlangse toernooi is 2019 in Engeland en Wallis gehou. Die volgende wêreldbekertoernooie sal in 2023 in Indië plaasvind. Engeland is tans die wêreldkampioen.




</doc>
<doc id="52133" url="https://af.wikipedia.org/wiki?curid=52133" title="NG gemeente Westdene">
NG gemeente Westdene

Die NG gemeente Westdene was 'n gemeente van die Nederduitse Gereformeerde Kerk in die westelike voorstad van Johannesburg met dieselfde naam, Westdene. Die laaste Nagmaal is op Sondag 14 Oktober 2018 gehou, waarna die gemeente op 31 Oktober ophou bestaan en die lidmate op 1 November by die NG gemeente Greymont inskale. Die kerkgebou sou verkoop word.

Begin 2011 was dit een van net drie (naas Crosby 142 lidmate volgens die 2009-syfer en Claremont met 245 lidmate) besonder klein gemeentes van die Nederduitse Gereformeerde Kerk in die weste van Johannesburg wat nog nie by aangrensende gemeentes ingelyf is nie. Claremont het egter ophou bestaan op 28 Augustus 2011. In 2015 het Crosby se getal belydende lidmate afgeneem tot 99 en Westdene s'n tot 106. 

Ná 'n 16 jaar lange stryd van 6 Februarie 1905 af is die gemeente Waterval uiteindelik op 24 Mei 1921 van die moedergemeente Langlaagte as agtste gemeente in die Goudstad afgestig. Van Waterval sou mettertyd regstreeks of onregstreeks nagenoeg 20 gemeentes in twee Sinodale gebiede afstig. Binne die eerste amper 15 jaar van Waterval se bestaan het die lidmaattal in so 'n mate toegeneem (in 1932 was daar reeds 1 656 lidmate en 3 260 siele) dat die kerkraad 'n hulpprediker moes beroep. Steeds was dit 'n onbegonne taak, veral omdat die gemeente so uitgestrek was, sodat die dogtergemeente Linden afstig op 8 Oktober 1936 met 'n aanvanklike ledetal van 670.

Steeds was die moedergemeente te groot en so stig Westdene af op 14 April 1938 met net 'n klein bouvallige saaltjie, wat vroeër as 'n voerskuur gebruik is, om in die pasgestigte gemeente se behoeftes te voorsien. Met afstigting het die lidmate van die gemeente uitsluitlik aan die werkende klas behoort en van welgestelde lidmate was daar nie sprake nie. Die eerste kerkraadsvergadering is op 18 April gehou en die eerste godsdiensoefening is op Goeie Vrydag deur ds. M. Kruger, hulpprediker van Johannesburg, waargeneem. Op 16 Mei beroep die kerkraad dan ook ds. Krüger as eerste leraar van die gemeente beroep en op 1 Julie is hy in 'n groot tent tot herder en leraar van Westdene bevestig. Die eerste nagmaalsviering het op 3 Julie in dieselfde tent geskied.

Dadelik spring die gemeente aan die werk en met hierdie ywerige jong leraar aan die hoof is op 28 Januarie 1939 'n groot en doelmatige kerksaal ingewy en betaal. 'n Gerieflike pastorie was nou die mikpunt van die gemeente en daar is toe onmiddellik daarmee 'n begin gemaak. In Augustus 1940 was ook hierdie bate van die gemeente van die gemeente afbetaal.

Teen die einde van dieselfde jaar is 'n nuwe Hammond-orrel kontant aangekoop, maar steeds was die gemeente nie tevrede nie, want hulle groot ideaal was steeds 'n eie kerkgebou. Vervul met 'n gees van samewerking en opoffering is dié strewe ook verwesenlik, want in Maart 1944 is 'n die kerkgebou in gebruik geneem. Die gebou is op dieselfde plek opgerig waar die voerskuurtjie gestaan het en is onder een groot dak saam met die bestaande kerksaal gebring. Indien die kerk met een of ander geleentheid te klein was, dan is luidsprekers na die saal aangeskakel en so kon toegang vir ten minste duisend persone verseker word. 'n Kombuis met al die nodige geriewe is ook opgerig en 'n jaar later, in April 1945, is alles afbetaal.

In Oktober van dieselfde jaar moes die gemeente van die eerste leraar afskeid neem toe hy 'n beroep na Waterval se ander dogtergemeente, Linden, aanvaar. Die gemeente het steeds aanhou groei sodat die kerkraad tien jaar na sy ontstaan, 'n medeleraar moes beroep. In Oktober 1949 stig die eerste dogtergemeente af toe die latere Crosby-Wes as Hurst Hill selfstandig word. Dié gemeente is egter in 2004, toe die lidmaattal tot sowat 160 gedaal het, ingelyf by Vergesig en nié by die moedergemeente nie.





</doc>
<doc id="52134" url="https://af.wikipedia.org/wiki?curid=52134" title="Hürth">
Hürth

Hürth is 'n stad wat naby Keulen in die Duitse deelstaat Noordryn-Wesfale geleë is. Die stad het sowat 58 000 inwoners (2011).






</doc>
<doc id="52135" url="https://af.wikipedia.org/wiki?curid=52135" title="Genealogie">
Genealogie

Genealogie (vanuit Grieks: γενεά, Genea, "afkoms", en λόγος, logos, "kennis") is die studie van gesinne en die nasporing van hul afstammelinge. Genealoë gebruik mondelinge tradisies, historiese rekords, genetiese analise, en ander bronne om inligting oor families te bekom. Verwantskappe word dikwels met behulp van stambome en databasisse aangedui. Hiervoor word genealogiese programme normaalweg gebruik, waarvan daar 'n verskeidenheid beskikbaar is.

'n Tipiese genealogiese databasis sal die datum en plek van persone se geboortes, troues en sterftes aanteken.

Stambome word gewoonlik grafies weergegee met lyne wat aandui hoe mense aan mekaar verwant is.

Genealogie word meestal as 'n stokperdjie beoefen en is die gewildste stokperdjie vir mense ouer as 65 jaar. 

Die Genealogiese Genootskap van Suid-Afrika (GGSA) is ‘n Suid-Afrikaanse genealogiese organisasie van persone wat hulle besig hou met die studie van genealogie, familiebome en familiegeskiedenis wat ‘n Suid-Afrikaanse verbintenis het.

Die de Villiers/Pama genealogiese numereringstelsel is ontwikkel deur Christoffel C de Villiers, wat dit gebruik het in sy 3-volume publikasie “Geslacht-register der Oude Kaapsche Familiën” uitgegee in 1893-4. Die genealogie het as't ware 'n oorsig gegee van die totale bevolking van die Kaap van Goeie Hoop vanaf die stigting in 1652 tot aan die einde van die Hollandse bewind in 1806, en in baie gevalle selfs veel later. Hierdie baanbrekerwerk is hersien deur dr. Cornelis Pama en in 1996 gepubliseer as die drie-volume “Geslagsregisters van die Ou Kaapse Families”.

Die oorspronklike stamvader is die a-geslag. (In die geval van meer as een stamvader, staan hulle agtereenvolgens bekend as a1, a2, a3 ens.) Die kinders van die stamvader is die b-geslag, sy kleinkinders die c-geslag, ens. Elke kind van ‘n gesin kry 'n nommer - die eersgeborene is nommer 1, die tweede 2, ensovoorts.

Die kinders van die stamouers is dus a1, a2, a3, ens. Hul kindres is b1, b2, b3 ens in elke gesin, en die volgende geslag c1, c2, c3 ens in elke gesin. Dus die vierde kind van die tweede kind van die stamouers is b2, c4. 

Die ou De Villiers/Pama-genealogieë is deur die RGN en later GISA gebruik om die SAG-volumes (SA Geslagsregisters) wat die jare 1652 tot 1830 uitmaak, saam te stel. Hierdie reeks van 17 boeke is in 2011 vir alle familiename A tot Z is deur GISA voltooi. Daarna het GISA begin om die SAG-reeks aan te vul sodat dit die jare 1652 tot 1930 weergee. Dit word as SAF (SA Familieregisters) genoem.

Verskeie familiebonde het volledige genealogieë vir die betrokke familie uitgegee. ‘n Omvattende reeks genealogieë van die Hugenote-vanne word uitgegee deur die Hugenote-Vereniging van SA.

In Afrikaanse gesinne is kinders dikwels volgens Europese tradisie vernoem. Hierdie tradisie was ook sterk gevolg in Ierland en Skotland (minder so in Engeland) en Wes-Europa, waaronder Nederland en Duitsland. Dit blyk die algemeenste te wees van ongeveer die middel van die 1700's tot die eerste deel van die 20ste eeu.

Die eerste Seun is vernoem na die Vader se vader
Die tweede Seun is vernoem na die Moeder se vader
Die derde Seun is vernoem na die Vader
Die vierde Seun is vernoem na die Vader se oudste broer
Die vyfde Seun is vernoem na die Moeder se oudste broer
Die eerste Dogter is vernoem na die Moeder se ma
Die tweede dogter is vernoem na die Vader se ma
Die derde Dogter is vernoem na die Moeder
Die vierde Dogter is vernoem na die Moeder se oudste suster
Die vyfde dogter is vernoem na die Vader se oudste suster
Daaropvolgende kinders is aangewys as gevolg van dieselfde patroon, wat vernoem is na die volgende oudste broer of suster van die pa en ma.
Hierdie stelsel kan baie genealogies wees. As daar 'n jonderbreking is in die patroon, is dit dikwels ‘n geval dat 'n kind jonk gesterf het. Die name word nie meer as een keer gebruik nie (sien nota hieronder), maar die stelsel kan lei tot kinders met dieselfde naam, bv. as die kind die derde kind is, en die vader is die eerste kind van 'n vader wat die eerste kind was!

Let wel - as 'n kind jonk oorlede is, word dieselfde naam dikwels weer gebruik, veral in Afrikaanse gesinne en soms in Engelse families. Dit was nie die naam van die oorlede kind wat hergebruik word nie, maar die naam van die oupa of ouma, ens., wat weer hernoem is. 

asterisk * gebore / geboortedatum

≈ gedoop of doopdatum

† oorlede, sterfdatum

Ω begrawe / begraafplek 

ω veras

x huwelik / huweliksdatum

xx tweede huwelik / tweede huweliksdatum

[x] buite-egtelike verbintenis

÷ geskei / egskeidingsdatum

s.v. seun van

d.v. dogter van 

wed weduwee
wew wewenaar 

ca ("circa") / ongeveer / benaderde datum

? geskatte datum 

≡ berekende datum 

< voor (datum) X

> na (datum)

nn ("nomen nescio") famlienaam onbekend 

pn ("pronomen nescio") voornaam onbekend 

sp ("sinus prole") sonder nasate

a. aankomsdatum in Suid-Afrika


</doc>
<doc id="52136" url="https://af.wikipedia.org/wiki?curid=52136" title="NG gemeente Crosby-Wes">
NG gemeente Crosby-Wes

Die NG gemeente Crosby-Wes was 'n gemeente van die Nederduitse Gereformeerde Kerk in die weste van Johannesburg wat in 2004 by die NG gemeente Vergesig ingelyf is toe daar net 160 lidmate oorgebly het. Dit is die jongste van sewe regstreekse of onregstreekse inlywings by Vergesig, wat in 1993 ontstaan het uit die samesmelting van Brixton en Johannesburg-Wes.

,

Toe die gemeente Langlaagte in 1892 van die eerste NG gemeente aan die Rand, Johannesburg, afgestig is, het dit as Witwatersrand-Wes bekend gestaan omdat dit vier dorpies wes van die latere middestad beslaan het, naamlik Maraisburg, Langlaagte, Florida en Fordsburg. Reeds in 1896 was dit vir die Ringskommissie van Potchefstroom nodig om die hele oostelike deel van Langlaagte as Fordsburg af te stig. Binne wat uiteindelik die munisipale grense van Johannesburg sou word, het Fordsburg 'n gebied beslaan waarin die volgende gemeentes uiteindelik van dié moedergemeente sou afstig: Melville (in 1920 as Vrederus), Cottesloe (in 1927 as Vrededorp), Brixton (1938) en Mayfair (1953). Van Melville is Aucklandpark in 1958 afgestig en van Brixton Johannesburg-Wes in 1944 en van dié kleindogter van Fordsburg in 1946 Crosby. Geen gemeentes is van Cottesloe óf Mayfair afgestig nie.

Die eerste afstigting van Langlaagte ná Fordsburg was eers in 1921 met die selfstandigwording van Waterval, 'n behoefte wat egter reeds sedert 1905 gevoel is. Waterval was 'n geweldige uitgestrekte gemeente en toe die lidmaattal teen 1932 tot meer as 1 650 toeneem, is twee dogtergemeentes kort na mekaar afgestig, naamlik Linden op 8 Oktober 1936 en Westdene op 14 April 1938. Danksy afstigtings uit die moedergemeente en mettertyd ook uit die dogters en kleindogters, sou Waterval se nageslag uiteindelik amper 20 tel.

Omdat Fordsburg naasaan die middestad geleë is, 'n gebied waaruit Afrikaanssprekendes reeds dekades lank aan die verhuis is, het Fordsburg en ses van haar nasate ophou bestaan. Vyf het uiteindelik deel van Vergesig geword: Fordsburg, Cottesloe, Brixton, Mayfair, Johannesburg-Wes en Crosby, terwyl Aucklandpark eers in 1995 by Johannesburg ingelyf is en toe in 2003 by Melville. Langlaagte se ander dogter, Waterval, het nog net drie nasate verloor: Kriel wat by Florida ingelyf is, Crosby-Wes by NG gemeente Vergesig en Claremont by die moedergemeente.

Dit was met groot geesdrif en entoesiasme dat 'n ruim aantal lidmate en belangstellendes op die aand van 19 Oktober 1949 in die kookkunssentrum van die hoërskool in Crosby (die latere Hoërskool D.F. Malan, wat in die dekade ná 1990 gesluit het) in die westelike deel van Johannesburg byeengekom het vir die plegtige afstigting van 'n deel van die moedergemeente Westdene tot selfstandige gemeente. Etlike maande vantevore is daar in die bogenoemde lokaal 'n begin gemaak met afsonderlike eredienste om die gedagte van afstigting op die proef te stel. Die gevolg was dan ook 'n eenparige en blymoedige gesindheid wat so treffend tot uiting gekom het by die afstigtingsverrigtinge self. Met 'n getal van 691 lidmate en 1 162 siele kon die nuwe gemeente onder die naam van Hurst Hill die lewe ingaan. Ná die voorstelling van die eerste ouderlinge en diakens (naamlik oudll. T.G. Erasmus. F.J. Griesel, A.J.B. de Villiers, C.C. Booysen, H. van Wyk, S.J. Venter, J.W. Schmidt, D.J.C. Oosthuizen, en diakens W.J. Lamprecht, M. Marais, J.G. van As, F.J.B. Heydenrych, A.J. van Wyk, J.J. van Rensburg, J. Geyer, N.J.J. Joubert en P. Blackie) het die kerkraad op sy eerste gekombineerde vergadering dadelik oorgegaan tot die beroeping van die eerste leraar, ds. W.E.H. Söhnge, medeleraar van Westdene. 

Die eerste leraar was skaars bevestig of die kerkraad besluit om onmiddellik te begin bou aan 'n doeltreffende kerksaal, aangesien daar in die hele gemeente geen saal bestaan het nie. Onder die bekwame leiding van oudl. W.J. Lamprecht kon daar op die koste-plus-basis 'n baie mooi en sierlike saal met 400 sitplekke teen 'n baie billike prys van ongeveer £6 100 (insluitende die prys van die standplaas en 'n pragtige vleuelklavier) opgerig word. Nadat die hoeksteen op 22 April 1950 deur die plaaslike leraar gelê is, is die kerksaal op 4 Augustus 1950 plegtig ingewy. Ds. H.J. Piek, Armesorgsekretaris van die Transvaalse Kerk en van 1942 tot 1949 leraar van Johannesburg-Oos, het die wydingsrede uitgespreek na aanleiding van Ps. 16:6: "Die meetsnoere het vir my in lieflike plekke geval!" Vir die gemeente was dit 'n dag van besondere vreugde dat die saal in gebruik geneem kon word minder as tien maande na die afstigting.

Intussen het die gemeente 'n volle jaar lank week na week vir sy eredienste en sakramente in die kookkunssentrum van die skool, te midde van stowe en kastrolle, byeengekom. Die
gemeente het mooi saamgebou, sodat die skuld op die kerksaal einde Julie 1951 met meer as die helfte, veral deur spesiale maandelikse gawes en funksies van tyd tot tyd, verminder kon word.

Eindelik het die gemeente 'n toringkerk in Dunboynelaan laat bou wat, nadat die lidmate in 2004 by Vergesig ingeskakel het, in laasgenoemde se besit gebly het vir gebruik tydens trouens, begrafnisse en ander spesiale geleenthede, hoewel dit aan 'n ander kerkgenootskap verhuur is. Later is die kerk verkoop en die orrel uitgehaal.


Die kerkgebou is in Dunboynelaan in Hurst Hill geleë.



</doc>
<doc id="52143" url="https://af.wikipedia.org/wiki?curid=52143" title="Hoogspring">
Hoogspring

Hoogspring is 'n velditem in atletiek waar deelnemers oor 'n horisontale lat (dwarslat) moet spring wat op vooropgestelde hoogtes geplaas word sonder om van enige hulpmiddele gebruik te maak. Die lat word al hoër geplaas en die wenner word bepaal deur die persoon wat die hoogste sprong kon uitvoer.

Die wêreldrekord vir mans is 2.45 meter en is in 1993 deur Javier Sotomayor van Kuba opgestel. Die wêreldrekord vir vroue is in 1987 op 2.09 meter vasgestel. Die titelhouer is Stefka Kostadinova van Bulgarye.

Hoogspring was aanvanklik in Engeland in die 19de eeu beoefen. Dit word in 1896 as Olimpiese sport vir mans ingestel en in 1928 vir vroue. Die reëls wat in 1865 opgestel is word tans steeds gebruik.

Elke atleet kry drie beurte op elke hoogte. Hierdie hoogtes is vasgestel. Die atlete mag wel aan die dwarslat raak, maar hulle mag dit nie afstamp nie. Atleet moet met slegs een voet vastrap vir sprong. Indien 'n atleet minder as drie spronge benodig om oor die lat te spring, kan hy/sy na die volgende hoogte aanskuif. As 'n atleet nie in drie beurte kan oorspring nie, word die persoon uit die kompetisie uitgeskakel. Die kompetisie hou aan tot al die atlete uitgeskakel is. Indien twee atlete dieselfde hoogte bereik het, word die een met die minste spronge as die wenner gekroon.

Die tegniek wat deesdae algemeen gebruik word staan as die "Fosbury Flop" bekend. Met die tegniek is dit moontlik om oor die dwarslat te spring terwyl die senter van gravitasie onder die dwarslat bly. Voor die "Fosbury Flop" ontdek is, is tegnieke soos die "scissors" en die "bride" ingespan.



</doc>
<doc id="52145" url="https://af.wikipedia.org/wiki?curid=52145" title="Coen Moulijn">
Coen Moulijn

Coenraadt "Coen" Moulijn (gebore 15 Februarie 1937 in Rotterdam - oorlede 4 Januarie 2011 in Rotterdam) was 'n bekende Nederlandse sokkerspeler.

Sy sokkerloopbaan het in 1954 by die Rotterdamse sokkerklub XerxesDZB begin. Van 1955 tot 1972 het hy by die sokkerklub Feyenoord (ook in Rotterdam) gespeel. Hy het ook vir die Nederlandse nasionale sokkerspan uitgedraf.



</doc>
<doc id="52146" url="https://af.wikipedia.org/wiki?curid=52146" title="Nederlandse nasionale sokkerspan">
Nederlandse nasionale sokkerspan

Die Nederlandse nasionale sokkerspan, ook die Nederlandse elftal genoem, is die mans sokkerspan wat Nederland tydens internasionale kompetisies verteenwoordig.

Die span wen die Europese sokker-kampioenskappe in 1988, en bereik in 1974, 1978 en 2010 die finale van die Sokker-Wêreldbeker. Nederland is tans tweede op FIFA se wêreldranglys.

(naaswenner (3): 1974, 1978, 2010)


Die "Oranje" het sterk mededinging met die nasionale sokkerspanne van hulle nabuurlande Duitsland en België. Die mededinging met die Belgiese nasionale sokkerspan is vriendskaplik. Die Derby van die lae lande is al 124 keer gespeel (die laatste wedstryd is op 29 Mei 2004 gespeel). "Nederland" het 55 keer gewen en "België" 40 keer. Hierdie derby leef meer in "België" as in "Nederland".

Die mededinging met die Duitse nasionale sokkerspan is baie sterker, want beide lande speel 'n belangrike rol in die internasionale sokker. Nederland - Duitsland is miskien die swaarste derby in internasionaal sokker. By die FIFA Sokker-Wêreldbekertoernooi in 1974 in "Duitsland" het die "Duitse span" "Nederland" in die eindstryd geklop. In 1988 (by die UEFA Europa-beker in "Duitsland") het "Oranje" "Duitsland" uitgeklop in die halfeindronde. Die wedstryd is 38 keer gespeel, waarby "Duitsland" 14 keer het gewen en "Nederland" 10 keer.


</doc>
<doc id="52149" url="https://af.wikipedia.org/wiki?curid=52149" title="FIFA-wêreldranglys">
FIFA-wêreldranglys

Die FIFA-wêreldranglys word sedert Desember 1992 deur FIFA gepubliseer om lande se nasionale sokkerspanne volgens prestasie van die sterkste tot die swakste te sorteer.

Volgens die lys is Spanje tans die sterkste sokkerspan ter wêreld.


</doc>
<doc id="52152" url="https://af.wikipedia.org/wiki?curid=52152" title="CONMEBOL">
CONMEBOL

CONMEBOL is die "Suid-Amerikaanse Sokkerassosiasie" (Portugees: "Confederação Sul-Americana de Futebol"; Spaans: "Confederación Sudamericana de Fútbol"). CONMEBOL is die kontinentale beheerliggaam vir assosiasiesokker in Suid-Amerika en is een van FIFA se ses kontinentale konfederasies. Die konfederasie is op 9 Julie 1916 gestig en hulle hoofkantoor is in Luque, Paraguay, geleë. Die amptelike tale is Portugees en Spaans en sedert 2016 is Alejandro Domínguez die president van die CONMEBOL.



</doc>
<doc id="52153" url="https://af.wikipedia.org/wiki?curid=52153" title="CONCACAF">
CONCACAF

CONCACAF is die "Konfederasie vir Noord-, Sentraal-Amerikaanse en Karibbiese Sokker" (Engels: "Confederation of North, Central American and Caribbean Association Football"). CONCACAF is die kontinentale beheerliggaam vir assosiasiesokker in Noord-Amerika, Sentraal-Amerika en die Karibiese eilande. Hulle is ook een van FIFA se ses kontinentale konfederasies. Die konfederasie is op 18 September 1961 gestig en hulle hoofkantoor is in Miami, Florida, Verenigde State, geleë. Die amptelike taal is Engels en sedert 2016 is Victor Montagliani die president van die CONCACAF.



</doc>
<doc id="52154" url="https://af.wikipedia.org/wiki?curid=52154" title="OFC">
OFC

OFC is die "Oseaniese Sokkerkonfederasie" (Engels: "Oceania Football Confederation"). OFC is een van FIFA se ses kontinentale konfederasies. Die konfederasie is op 15 November 1966 gestig en hulle hoofkantoor is in Auckland, Nieu-Seeland, geleë. Die amptelike taal is Engels en sedert 2011 is David Chung die president van die OFC.

Lidlande is: Papoea-Nieu-Guinee, Nieu-Seeland, eilandnasies soos Tonga en Fidji asook ander Pasifiese eilande. Geassosieerde lande is Kiribati, Niue en Tuvalu. Australië breek op 1 Januarie 2006 weg en sluit by AFC (die Asiatiese Sokkerkonfederasie) aan. Nieu-Seeland was tot 1964 lid van die AFC, maar het in 1966 stigtingslid van die OFC geword. Verdere voormalige lede is die Noordelike Mariana-eilande en die Republiek China, wat albei by die AFC aangesluit het.



</doc>
<doc id="52155" url="https://af.wikipedia.org/wiki?curid=52155" title="Pasifiese eilande">
Pasifiese eilande

Die Pasifiese eilande is 'n groep van 20 000 tot 30 000 eilande in die Stille Oseaan. Die eilande lê suid van die kreefskeerkring en word tradisioneel in drie afdelings gegroepeer: Melanesië, Mikronesië en Polinesië.


</doc>
<doc id="52156" url="https://af.wikipedia.org/wiki?curid=52156" title="Kreefskeerkring">
Kreefskeerkring

Die Kreefskeerkring is 'n besondere breedtegraad wat op ongeveer 23½° N om die aarde strek (presiese ligging is: 23,439° of 23° 26′ 22″). Die naam is afgelei van die sterrebeeld Kreef, 'n teken in die diereriem. Die Kreefskeerkring word ook soms die noordelike keerkring genoem.

Die Kreefskeerkring merk die noordelikste breedtegraad waarop die son eenmaal per jaar loodreg oor staan. Dit gebeur tydens die sonstilstand, ongeveer 21 Junie, en dui die middel van die somer in die Noordelike Halfrond aan.

Die Kreefskeerkring loop deur die volgende lande:



</doc>
<doc id="52157" url="https://af.wikipedia.org/wiki?curid=52157" title="Junior Stadsraad van Pretoria">
Junior Stadsraad van Pretoria

Die Junior Stadsraad van Pretoria is 'n nie-winsgewende jeugorganisasie wat in die jaar 1979, die Verenigde Nasies se "Internasionale Jaar van die Kind" gestig is. Twee verteenwoordigers van verskeie hoërskole regoor Pretoria, een in graad 10 en een in graad 11, dien op die raad.

Vyf ampsdraers word aan die begin van 'n termyn demokraties deur die lede verkies, naamlik: 'n "Junior Burgemeester", "Junior Onder-Burgemeester", "Sekretaresse", "Stadsklerk" (Tesourier) en PRO. Die oorblywende lede dien op die 5 hoofkomitees, naamlik: "Kultuur", "Sport", "Vitae", "Jeug" en "Kuns". Elkeen van die 5 komitees verkies dan hul eie voorsitter, onder-voorsitter en sekretaresse. Hulle vergader op 'n maandelikse basis in die Stadsaal van Pretoria.

Binne die komitees word byeenkomste gereël met die doelwit om die jeug van Pretoria te verenig en om geld vir liefdadigheid in te samel.

Die Junior Stadsraad se missie is:

Die Junior Stadsraad se visie is:

Projekte wat vir die 2010/2011 termyn geïdentifiseer is:


Alle winste word deur die termyn bymekaar gemaak en word aan verkose liefdadigheidsorganisasies geskenk.

Die ampsdraers vir die 2010/2011 termyn is:

Junior Burgemeester

Junior Onder-Burgemeester

Sekretaresse

Stadsklerk

Openbare skakelbeampte

Die ampsdraers vir die 2011/2012 termyn is:

Junior Burgemeester

Junior Onder-Burgemeester

Sekretaresse

Stadsklerk

Openbare skakelbeampte


</doc>
<doc id="52160" url="https://af.wikipedia.org/wiki?curid=52160" title="Sint Helena">
Sint Helena

Sint Helena (Engels: "Saint Helena") is 'n eiland in die suidelike Atlantiese Oseaan met 'n bevolking van 4 255 en 'n oppervlakte van 121 km². Sint Helena vorm saam met Ascension en Tristan da Cunha die Britse oorsese gebied Sint Helena, Ascension en Tristan da Cunha. Die hoofstad is Jamestown en die grootste nedersetting is Half Tree Hollow.

Napoleon Bonaparte is ná die Slag by Waterloo na die eiland verban en is in 1821 hier oorlede.

In die Anglo-Boereoorlog (Tweede Vryheidsoorlog) is Boere as krygsgevangenes na 'n kamp genaamd "Deadwood Camp" in Sint Helena gestuur. Genl. Piet Cronje is ook hierheen verban. 'n Nederlander, Andries Smorenberg, het daarin geslaag om in 'n houtkis van die eiland te ontsnap. Dié kis, met hom daarin versteek, is op die posboot gelaai. Hy is egter ná twee dae gevang toe hy uitgeklim het om vars lug te kry en is na Sint Helena teruggestuur. 'n Italiaanse vrywilliger, J. Balderacchi, het daarin geslaag om na 'n Spaanse skip, "Nautilus", te swem. Hy het blykbaar Spanje bereik.



</doc>
<doc id="52162" url="https://af.wikipedia.org/wiki?curid=52162" title="Stadsaal van Pretoria">
Stadsaal van Pretoria

Die Stadsaal van Pretoria is 'n groot gebou in Pretoria se middestad wat in 1931 gebou en in 1935 ingewy is. Dit is in Paul Kruger-straat suid van Kerkplein en reg oorkant die Transvaal-museum geleë.

Die Pretorius-vierkant lê voor die gebou met 'n fontein en goed onderhoude tuin. Die volgende beelde van noemenswaardige persone versier die park:


</doc>
<doc id="52164" url="https://af.wikipedia.org/wiki?curid=52164" title="Podsending">
Podsending

'n Podsending of podsend of potgooi (Engels: "podcast") is 'n reeks digitale medialêers (klank of video) wat periodiek op die internet vrygestel word en dan deur gebruikers beluister of bekyk word. Gebruikers kan meestal inteken op podsendings, sodat nuwe episodes outomaties deur middel van websindikasie afgelaai word op die gebruiker se eie rekenaar, mobiele toestel (soos 'n selfoon of tablet), of draagbare mediaspeler. 

Die woord "podsending" is 'n versmelting van die woord "iPod" (Apple se draagbare mediaspeler) en "uitsending". Alhoewel die tegnologie nie slegs met iPods gebruik word nie, het Apple se tegnologie 'n belangrike rol gespeel in die ontwikkeling en uiteindelike sukses van podsendings. Die stam "send-" word dikwels in mediakontekste gebruik, soos byvoorbeeld "beeldsend(ing)", "(kortgolf)sender", "warsender", ensovoorts. 

Die woord "podsend" (as selfstandige naamwoord én werkwoord) is vir die eerste keer in 2009 in die "Afrikaanse woordelys en spelreëls" (AWS) opgeneem. In die 2017 uitgawe van die AWS word "podsend" én "podsending" (meervoud: "podsendings") naas die informeler "potgooi" (meervoud: "potgooie") erken. Ook word die selfstandige naamwoorde "podsender" en "potgooier", en die werkwoorde "podsend" en "potgooi" (verledetydsvorm: "gepotgooi") in dié AWS erken.


</doc>
<doc id="52166" url="https://af.wikipedia.org/wiki?curid=52166" title="Hendrik van Blerk">
Hendrik van Blerk

Hendrik van Blerk (1915–2010), ook wel "oom Hendrik" genoem, was 'n Afrikaanse skrywer en digter. Sy eerste boek, "Dit blom tussen bantoms", is in 1949 uitgegee. Hy het honderde romans, jeugverhale, kortverhale, asook feiteboeke oor die geskiedenis van die Afrikaner die lig laat sien. Hy het ook onder die skuilnaam "Melt Froneman" geskryf.

Hendrik Stephanus Hertzog van Blerk is op 27 November 1915 in Regentspark in Johannesburg gebore as die jongste van ’n gesin van drie en die enigste seun. Sy ouers is Francois Petrus van Blerk en Elizabeth Maria Maryna Magrietha Pretorius. Sy ma sowel as sy skoonma is as jong meisies tydens die Anglo-Boereoorlog in die konsentrasiekampe in die Vrystaat. In hierdie oorlog verloor sy pa se familie hul plaas nadat dit afgebrand is en hulle dit nie daarna kon herwin nie. Hierdie ervarings gee aan Hendrik ’n rykdom van inligting wat later in sy boeke neerslag vind. Aanvanklik maak sy pa ’n lewe met graaf- en pikwerk by Hartebeespoortdam. Sy vader het egter ’n swerwersnatuur wat altyd na beter soek en derhalwe trek die gesin baie rond, onder andere ’n hele paar keer na die delwerye. Hendrik gaan vir die eerste keer op Heidelberg skool, waarna hy sy opleiding kry by ’n padmakerskooltjie in tente wat die padmakerskamp vergesel waar hulle ook al nuwe paaie moes bou. Nog later gaan hy skool op Springs, Welgedacht, Modderfontein, Rooikoppies en Brits. Nadat hy standerd twee deurgekom het, gaan hy saam met sy pa met ’n donkiewaentjie na Lichtenburg se diamantdelwery toe en gedurende die winter verhuis die gesin meer permanent hiernatoe. Hier voltooi hy standerd drie en die volgende jaar woon hulle as bywoners op ’n plaas op Mafikeng, waar hy saam met ’n paar ander kinders per donkiekar tien kilometer daarvandaan ’n skool op Rooigrond bywoon. Daarvandaan is hulle terug delwery toe en nadat hy standerd vyf voltooi het, trek hulle weer. Hy is eers weer in Augustus die volgende jaar skool toe, hierdie keer na ’n tweemanskooltjie op die plaas Rietpan in Wes-Transvaal, waar die gesin weer bywoners is. Eindelik behaal hy sy standerd ses-sertifikaat in 1931 op die dorpie Delareyville.

Toe die gesin na Johannesburg verhuis, staak Hendrik sy studie en delf vir ’n rukkie spoeldiamante in Lichtenburg. Hierna verhuur hy hom as sestienjarige seun aan ’n houtryer, wat hout op ’n donkiekar vanaf Marico vervoer. In 1932 beland hy self in die middel van die depressie in Johannesburg. Hier doen hy verskeie werke en is eers fabriekwerker, dan boodskapper en padmaker. Saam met sy ouers en twee susters kan hulle teen 1935 nog slegs ’n motorhuis sonder ’n plafon bekostig om in te woon. Later is hy rioolslootgrawer, werk in ’n meubelfabriek en tree dan vir ’n kort tydjie in diens van die Suid-Afrikaanse Spoorweë. Eindelik kom hy as mynwerker in die goudmyne tereg.

Gedurende die Tweede Wêreldoorlog sluit hy hom aan by die Ossewabrandwag en is onder andere betrokke by die opblaas van ’n poskantoor in Benoni, waartydens ’n verbyganger deur die ontploffing gedood word. Op 9 Julie 1942 word hy dan weens ’n aanklag van kwaadwillige beskadiging van staatseiendom tot die dood veroordeel. Ná 28 dae in die dodesel word die vonnis versag na lewenslange gevangenisstraf, effektief twintig jaar. In die Sentrale Gevangenis in Pretoria begin hy ernstig skryf. Wanneer die Nasionale Party in 1948 aan die bewind kom, word hy op 12 Junie 1948 vrygelaat nadat hy ses jaar en 24 dae in de tronk deurgebring het. Hy tree dan in die huwelik met stafverpleegster Petronella Johanna (Nell) Snyman. Die egpaar het twee dogters (Petronella Johanna – Petra, wat self later dig en die digbundel "Skerf" publiseer, en Elizabeth Maryna) en twee seuns (Willem Sternberg en Hendrik Stephanus). Die gesin vestig hulle eers in Ermelo waar hy graangradeerder word, waarna hulle terugkeer na Johannesburg. Hier is hy eers ’n joernalis en word dan skoolbuskontrakteur. Hy het ’n ou skoolbus gekoop waarmee hy kinders na die skole toe aangery het en terwyl hulle in die klas is, sit hy in die bus en skryf.

In die laat dertigerjare koop hy ’n landbouhoewe naby Benoni, waar hy vanaf 1938 met onderbrekings woon en waar hy ook later aftree. Die jare wat hy in die tronk was, het die Ossewa-Brandwag in opdrag van kommandant-generaal Hans van Rensburg die volle uitstaande bedrag vir die hoewe afbetaal uit erkenning vir Hendrik se bydrae tot die versetstryd teen die Smuts-regering en dié se deelname aan die Tweede Wêreldoorlog saam met Engeland teen Duitsland. Hendrik is sy hele lewe besonder aktief in die regse Boerepolitiek en bring onder andere die Majuba Boerevolktrust op die been. Hy is op 25 Desember 2010 oorlede.

Hy begin sy skrywersloopbaan deur vanaf 1938 kortverhale vir tydskrifte te skryf, waarvan meer as driehonderd tydens sy leeftyd verskyn. Hierdie verhale verskyn ook onder die skuilname Jan Pretorius, Ronelle de Savoye en Melt Froneman. Klaarblyklik geïnspireer deur sy eie swaarkry en moeilike ervarings stel hy in sy werke die leser voor aan die ruwe wêreld van die diamantdelwer ("Dit blom tussen bantoms"), die houtryer ("Los donkies") en die mynwerker ("Daarom is die winddreun diep", "Twee stuiwers vir ’n mossie" en "Die mynramp"), terwyl hy ook oor die tronklewe skryf in "Kas Plesie se hartseerdae". Uitstaande kenmerke van hierdie romans is sy vermoë tot karakteruitbeelding van ’n groep minder bevoorregte mense wat blootgestel is aan ’n noodlot wat hulle selde begryp en nooit beheer nie. Hy maak egter te veel gebruik van stereotipiese mense (skurke, misleide meisies, dweepsugtige sektes) en ’n veelvoud van uiterlike gebeure wat op die oog af eerder op die effek ingestel is as wat dit ’n werklike noodsaak in die gang van die verhaal verteenwoordig. Telkens slaag hy egter daarin om met sy goeie gebruik van humor en raak sêdinge die losstaande tonele op interessante wyse te beskryf.

Sy  eerste boek is "Dit blom tussen bantoms" wat in 1949 gepubliseer is en oor die delwersgemeenskap handel. Hierdie boek is in die tronk geskryf en dit is saam met ’n gevangene wat vrygelaat is, na die uitgewers uitgesmokkel. Tot sy groot verleentheid kom dit per pos na hom terug, maar die gevangenisowerheid sien sy oortreding oor die hoof. Die bantoms van die titel verwys na die onegte diamante (figuurlik die opdrifsels van die lewe) wat tussen die blomme of edele mense op die delwerye leef. ’n Groot verskeidenheid werklike mense van allerlei slag en soort word aan die leser voorgestel. Daar is die gelukkiges en die edele mense wat selfs in haglike omstandighede hoë morele beginsels handhaaf, maar ook die minder gegoedes en die uitsigloses wat hulle lot in die lewe gedwee aanvaar maar tog in hulle beperkte uitkyk en afgestompte lewensgevoel steeds interessante wesens bly. Sommige gedeeltes is verfrissend treffend en oorspronklik, maar die romangeheel is nie besonder heg gebind nie.

"Los donkies" (1950) beskryf die lewe van die houtryers in die Bosveld tydens die depressiejare, terwyl temas soos godsdiens, aanneem van kinders oor kleurgrense en diefstal ook belig word. Die verhaal beskryf enkele sukkelmaande in die lewens van ’n groepie houtryers wat in die Depressie met donkiewaens van die Barkly-Wes delwerye Bosveld toe ry, waar hulle hout koop om dit op die delwerye te gaan verkoop. Benewens die uiteenlopende karakters en hulle wedervarings loop drie liefdesintriges ook parallel in die roman. Daar is die leier Flip Hoets se broer, Jan Hoets, en Adali, maar Adali se ouers is nie blank nie en Jan word gedwing om tussen haar en sy ma te kies. Die wegloper-weeskind Mankjapie de Blaans is verlief op die veertienjarige Sannie Rotter, maar die weeshuis spoor hom op en hy moet teruggaan. Hy loop weer weg, maar by sy terugkoms om Sannie te kom haal kry hy ’n groot teleurstelling. Daar is ook haaslip-Stoffel, wat in die ewe onaansienlike Rebekka (Bekkie) sy maat ontmoet. Die lewensomstandighede van hierdie groep sukkelaars en hulle geestelike en materiële armoede is die deurlopende tema.

Verskeie romans het die mynwerkerslewe op die Rand as tema, insluitende "Daarom is die winddreun diep" (1951). "Reën van erbarming" (1952) speel af in ’n minder gegoede buurt van Johannesburg, waar die mynwerkers en ander gewone mense bly. Die eerlike Roelie van Wyk en sy broer Henkie is albei op dieselfde meisie verlief, maar Henkie is nie soos sy broer nie en kan nie vertrou word nie. Daar is ook Kitty, wat ’n gawe man aan die dood afstaan, maar nie werklik daaroor begaan is nie omdat sy nog nooit haar hart vir slegs een man kon gee nie, die ruwe Blondie Pretorius en Ralie Grové met haar onbeantwoorde liefde.

"Twee stuiwers vir ’n mossie" (1959) speel af op die mynwerkersdorp Lover’s Walk. Hierdie mense word realisties uitgebeeld, met die baie karakters wie se lewens almal op mekaar s’n inwerk. Treffend is die natuurlike dialoog wat deur die karakters gebruik word en die wesenlike armoede en erbarmlikheid van hulle lewens, met die harde werklikheid wat telkens versag word deur die milde humorsin van die skrywer. Ook die karakterisering is oortuigend, met die karakters wat eg menslik voorgestel word in hulle sterk- en swakpunte.

Van "Die mynramp" (1964) is ’n Engelse rolprent, "Pressure burst", gemaak en die boek word ook in Nederlands vertaal en vir die radio verwerk. Nege blankes en 97 swart mense word in die myn vasgekeer wanneer die tonnel agter hulle toeval en die vasgekeerdes bevind hulle sonder kos, water of vars lug. Onder hulle is die leier Kalman Stern, die diep godsdienstige Duimpie Blom, die bekende geleerde en humanis dr. James Brown, die moordenaar Dempsey Mans en Boet Weber wie se gewete hom mal maak. Hulle weet dat slegs ’n wonderwerk hulle kan red en hierdie wete laat vreemde dinge in hulle gemoedere plaasvind. Verskeie mense se verhale word hier ineengevleg om die atmosfeer in so ’n druksituasie te skets en ook in die mense se verlede en hulle lewens te delf.

"Soos gras is sy dae" (1954) speel af teen die agtergrond van die Tweede Wêreldoorlog. Dit is ’n dorpsroman waarin die godsdiens, politiek en die liefde ’n groot rol speel. Ds. Charl Coetzee word aangestel as die eerste predikant van Jakkalskraal, waar hy gou ’n spesiale plek in Hester de Beer se hart verwerf. Charl se keuse is egter die aantreklike Werda Scholten. Met die uitbreek van die oorlog loop gemoedere egter gou hoog, met vriende wat in vyande verander weens botsende politieke beskouings. Die dominee en sy vrou raak betrokke in die gedrang en nou leer Charl eers werklik vir Werda en Hester ken. Hy word dan voor ’n baie moeilike keuse gestel, om te kies tussen sy roeping of sy liefde.

"Die tollenaar van Tiekiedraai" (1956) beskryf die eng bestaan van kleinhoewe-bewoners.

"Geboorteplaas" (1959) is ’n plattelandse liefdesroman met die staking van die mynwerkers in 1922 as verdere agtergrond. Die hoofkarakter is Flip Staden, met sy liefde vir Geboorteplaas en vir die bure se dogter Emmie. Flip is egter arm en die plaas behoort nie aan hom nie, terwyl Emmie se ouers wil hê dat sy met die gladde Willem Mortel moet trou, sodat sy hulle eie armoede en swaarkry gespaar kan bly. Die siening van die karakters en die gebeurtenisse  waarin hulle betrokke is, word op voortreflike wyse nie-sentimenteel en nugter uitgebeeld.  Die taalgebruik is ook onopgesmuk en suiwer.

"Broer oor die visier" (1963) het die Randse mynwerkerstaking van 1922 as tema. Walt Bruwer soek werk op die weduwee Hartjie Theron se plaas. Sy stel hom aan omdat sy ’n man op die plaas moet hê, want haar seun Ouboet is mynwerker aan die Rand en sy en haar dogters Lea en Ragel is alleen op die plaas. Gou word Walt se lewe verstrengel met dié van die Therons en almal se lewens word aangetas en meegesleur deur die spanning wat die mynstaking teweegbring.

"Son van geregtigheid" (1965) is ’n roman oor die delwerslewe.

"Kas Plesie se hartseerdae" (1966) skets die tronklewe, waar die eenvoudige plaasseun Kas Plesie hom in die skadu van die galg bevind. In die tronk kom hy in aanraking met die talle gevalle van klein tragiek by sy lotgenote en moet hy aanpas by die sieldodende afgeslotenheid van die lewe in gevangenskap. Sy enigste ligstraal is Raaltjie, die meisie om wie se ontwil hy soveel gely het en wat hy hoop vir hom sal wag al die jare wat hy in afsondering moet deurbring.

"Braakland van die bose" (2008) speel af teen die einde van die negentiende eeu en is ’n gotiese roman oor boosheid en ander bonatuurlike gebeure. Dit is die verhaal van die jong seun Naas Ferreira, wat ’n uitgeworpene is by sy stieffamilie op die plaas Doornrug oor sy boggelrug, kort nek en hoë borsbene. Om hierdie rede moet hy in die perdestalkamertjie slaap. Op Doornrug gebeur snaakse dinge en die verhouding tussen die families op die plaas is baie stram. In die nagte dwaal Cornelia, dogter van sy oom en tante, oor die werf, maar Naas word verbied om daaroor te praat.

"’n Sot op ’n plot" (2008) is die vermaaklike verhaal van Lambertus Purgier wat saam met sy gesin ’n plot betrek. Hier leer hy gou dat die plotlewe sy eie stel reëls het. Hy het te kampe met ’n chroniese gebrek aan water, ’n hanslam wat moles maak en die versoeking van sy buurvrou met haar verleidelike nagklere. Dan kom die skoonfamilie ook nog by hulle afpak. Die verhaal word aangebied in episodes of kortverhale, waarin elke episode op sy eie staan.

In "Drielaag" (1964), ’n bundel wat ook verhale van Mikro en Dolf van Niekerk bevat, word Van Blerk se verhale "Die kronieke van Asjas" en "Die esel" opgeneem.

Hy skryf verskeie boeke oor aspekte van die Suid-Afrikaanse geskiedenis, waaronder talle oor die Anglo-Boereoorlog. "Vegter vir Vryheid" (1963) behandel hierdie oorlog vanaf ’n Kaapse perspektief. Die Kolonialer Thys Lingeveldt sluit op grond van sy Engelse nooi se pa by die Britte aan om teen die Boere te veg. Hy voel hom egter dadelik ontuis by die Kakies en besluit gou om sy lot eerder by die Boere in te werp. Voordat hy die Engelse verlaat blaas hy eers eiehandig ’n ammunisietrein op. Thys word een van die Boere se beste verkenners, maar hy wonder steeds wat sy Engelse nooi, Cynthia, voel noudat hy die stem van sy gewete gevolg het en saam met sy mense veg. Twee boeke met die baasverkenner Danie Theron as hoofkarakter sien die lig.

"Die eerste verkenner" (1969) speel af net voor die Jameson-inval waarin Danie deur generaal Piet Joubert op ’n geheime sending na Johannesburg gestuur word om uit te vind wat die Uitlanders beoog. Hy sluit as vrywilliger by ’n groep aan wat Jameson moes verwelkom en stel so sy eie lewe in gevaar. Teen hierdie agtergrond loop Danie se lewenspaadjie saam met dié van Hannie Neethling, sodat dit ook ’n aangrypende liefdesverhaal is.

In "Boerespioen" (1971) bevind Danie Theron hom net voor die uitbreek van die oorlog in Rhodesië en Natal, besig om sy lewe op die spel te plaas om belangrike inligting te bekom vir die regering van die Transvaal. Dit is die tyd van die Wielryerskorps, waarvan Danie die aanvoerder is,  en manne soos Jack Hindon en Koos Jooste wat saam met hom werk. In hierdie twee boeke word feit en verdigsel op behendige wyse verweef en word die woeling en onsekerheid wat die Anglo-Boereoorlog voorafgegaan het op oortuigende wyse uitgebeeld.

"So ver na Mooigelegen" (1971) is ’n liefdesverhaal uit die tyd van die Anglo-Boereoorlog. Die arm transportryer Coert Grové is dolverlief op Johanna Kruger, maar kan nie met haar trou voordat hy sy eie plaas het en vir haar kan sorg nie. Dan kry hy die kans van sy lewe.  In ’n weddenskap met die ryk Org Steyn kan hy Mooigelegen kry as hy die grenslyne daarvan, sowat twintig myl oor berg en veld, in drie uur kan hardloop. Org sit die plaas in as prys vir die weddenskap, maar Coert het niks om aan te bied as hy die weddenskap verloor nie, behalwe vir Johanna. Na hierdie opspraakwekkende weddenskap wil Johanna egter niks meer met Coert te doen hê nie. Die Anglo-Boereoorlog breek uit en hulle moet deur swaar tye gelouter word voordat die noodlot hulle weer bymekaar bring.

’n Drieluik romans ("Die Stellalander", "Tuin van herinnering" en "Kronieke van die kampkinders") beeld die lewe uit van ’n Afrikanergesin en hulle nasate, wat die tydperk vanaf die Anglo-Boereoorlog tot die begin van die depressie in 1929 dek.

"Die Stellalander" (1972) is die verhaal van Hans Grobbelaar, wat Transvaal toe gaan om vir hom ’n vrou te soek. Hy raak betrokke by landsake wat hom nie aangaan nie en sluit by die Boeremagte aan, waar hy betrokke raak by vele veldslae. Die jong meisie Trienie Oberholzer begewe haar ook in die oorlog, vermom as jong burger. Hans ontdek haar geheim en besef dan dat sy die vrou is wat hy in die eerste plek kom soek het. Hulle trou met mekaar, maar Hans word gevang en geskiet as Kaapse rebel en sy word in die sorg van ’n groepie voortvlugtende vroue gelaat.

"Tuin van herinnering" (1982) is die opvolg hiervan, waar Trienie gevange geneem word wanneer sy op die punt staan om geboorte te gee. Sy word na die konsentrasiekamp geneem, waar elke dag ’n stryd om oorlewing is vir kind en volwassene. Trienie openbaar hier haar innerlike krag en is bereid om op te offer. Sy tree selfs medemenslik op teenoor ’n joiner en ontferm haar oor sy kinders. Teenoor die onreg van die oorlog is daar hier die diensvaardige menslikheid van die jong Engelse kampdokter Fensham, wat die hoë sterftesyfer onvermoeid teenwerk en op Trienie verlief raak. Die roman is gebaseer op ware belydenisse wat oor ’n lang tydperk deur die skrywer opgeteken is.

"Kroniek van die kampkinders" (1989) neem die verhaal van diegene wat die konsentrasiekampe oorleef het verder, tot aan die begin van die depressie van 1929.

"Swart Oktober" (1980) speel af tydens die Rebellie en die jare van die Eerste Wêreldoorlog en vertel van Koen Oberholzer se stryd om Hermina, die meisie wat hy liefhet, te wen. Daar word stories vertel oor haar en sy ouers keur nie die verhouding goed nie, maar hy staan by haar deur dik en dun, ook toe sy omtrent almal na aan haar verloor tydens die griep-epidemie. Hy gaan weg om geld te verdien om haar en haar boeties en sussies te onderhou. Wanneer hy eindelik kan terugkeer, kry hy die nuus dat sy getroud is met sy aartsvyand, die wrede Riekert Monsen. Koen glo nie die stories nie en Riekert se huis word dag en nag bewaak, wat hom laat vermoed dat Hermina teen haar sin gevange gehou word.

Van Blerk skryf ook die eerste roman wat spesifiek handel oor die storm en drang van die Ossewa-Brandwag tydens die Tweede Wêreldoorlog, naamlik "En drie maal kraai die haan" (1968), wat later (1989) heruitgegee word onder die titel "Stormjaer". Die liefde tussen die Afrikaner Thys Lombaard en die Engelse Ruth Fremont speel af teen hierdie agtergrond, met gemoedere wat hoog loop tussen Afrikaner en Engelsman en selfs Afrikaner en Afrikaner.

Die Slagtersnek-rebellie is die tema van  "Blydevooruitzicht"  (2001) en die slag van Majuba word uitgebeeld in "Bo-op Majuba brand ’n lig" (2001).

’n Hele aantal spanningsverhale verskyn uit sy pen. "Die verklikker" (1963) is die verhaal van Schalk Pretorius se stryd om oorlewing wanneer die mense wat hy verraai het hom begin agtervolg. Hulle is Ursula Meiring, die meisie met wie hy sou trou; Peet Williams en Gert Pieterse, sy kamerade wat saam met hom gewerk het in die oorlogsjare en saam met wie hy tronk toe is en planne beraam het om te ontsnap. Daar was egter ’n verklikker in hulle midde en alles het daarop gedui dat dit Schalk was. Vir tien jaar kon Schalk dit nie waag om sy voete in Suid-Afrika te sit nie, maar nou het hy teruggekom om te probeer om sy vriende te oortuig van sy onskuld en om vir Ursula te probeer terugwen. Die haat het oor die jare egter reeds diep in sy vriende se harte posgevat.

"Nag oor Ninevé" (1968) speel af in Dar-es-Salaam, vanwaar ’n groep Kommuniste, wat almal een of ander tyd uit Suid-Afrika ontvlug het, ’n aanslag op Suid-Afrika beplan. Willem Steyn is een van Suid-Afrika se berugste Kommuniste en hy is ook hier, maar slegs ’n paar offisiere in die Veiligheidspolisie weet dat hy eintlik ’n spioen vir sy land is. In Dar-es-Salaam vind hy gou uit dat die kontakpersoon uitgeskakel is en hy vind dit onmoontlik om met die Veiligheidspolisie kontak te maak, selfs toe hy uitvind dat die aanval reeds oor drie dae gaan plaasvind. Dit lyk asof slegs ’n wonderwerk hierdie belangrike inligting in Suid-Afrika kan kry.

"Plek van die dooie geeste" (1982) is ’n spanningsverhaal in die Klub 707-reeks, waarin ’n geselskap ’n ekspedisie in die woestyn onderneem, op soek na die verlore stad in die Kalahari. Zirk Immelman se redes om by die ekspedisie te wees draai rondom die San-legende van verborge skatte wat onder die sandkors verskuil lê en die stil donkerkopmeisie wat ook saamgaan, maar vir Renate is dit net ’n vreemde, opwindende vakansie saam met miljoenêrsvriende. Professor Greunewal lei die ekspedisie en hulle vind meer as net argeologiese wondere, wat die soekgeselskap laat ontaard in gierigaards wat nie meer hulle beste vriende sal ontsien nie.

In twee boeke gee hy sy lewenservarings en herinneringe weer. "Dé wêreld, hier’s ’n kind vir jou" (1995) is sy lewensverhaal vanaf sy geboorte tot die 1948-verkiesing toe die Nasionale Party aan bewind gekom het en "My God, my volk, my land, Suid-Afrika" (1996) neem sy lewensverhaal verder tot en met die middel negentigerjare. Beide boeke gee ’n interessante blik op gebeure in die geskiedenis en beskryf talle gebeurtenisse wat nog nie elders verstrek is nie. Die skrywer se sienings word weergegee sonder om doekies om te draai, maar sonder om beledigend of neerhalend te wees, terwyl hy deurentyd weldeurdagte motiverings vir sy standpunte gee.

Hy skryf ook verskeie jeugromans. Die "Blou Tartare"-reeks is bendeverhale, waar Faanman en sy maats die een spannende avontuur na die ander beleef, met die verhoudings tussen mense en tussen mens en dier op die voorgrond.

"Die wonderperd" (1965) beskryf Faanman se twee groot kwellings. Teen ’n uitdruklike verbod in het die Blou Tartare ’n foefieslaaid gebou en daardeur het Japie sy kreupel beentjie gebreek en lê hy nou en wegkwyn in die hospitaal. Dan wil Faanman baie graag die klein skimmelperdjie Kleinmeid hê. Die vurige wilde perdjie wil nie toelaat dat enigeen haar bemeester nie. Hierdie twee dinge veroorsaak dat sy skoolrapport nie goed is nie.

In "Ou meisiewagter" (1966) kom ’n Amerikaanse miljoenêrskind by hulle bly. Claire O’Donovan se koms gooi dinge nog meer omver as wat Faanman kon gedink het. Die meisiekind wil nie haar plek ken nie en volg hom oral waarheen hy gaan, selfs na die geheime vergaderplek van die Blou Tartare. Hy moet ook Engels praat, want sy ken geen woord Afrikaans nie. Die heel ergste is dat dit skielik nie so onaardig is om ’n meisiekind in die huis te hê nie.

In "Die spooklig" (1968) gewaar die Blou Tartare op die eerste aand van hul vakansie op Perdeplaas ’n lig in die verte wat geheimsinnig verskyn en verdwyn. Hulle stel ondersoek in en vind dat die ou halfklaar kasteel in die rante nie meer verlate is nie. Om die geheim op te los, doen die Tartare iets wat hulle nooit sou gewaag het as hulle bietjie nagedink het nie. Dit dompel hulle in lewensgevaar.

In "Die renperd" (1972) beveel sy pa hy moet die perd Kleinmeid verkoop, maar Faanman sal eerder wegloop. So maklik gaan hy egter nie die probleem oplos nie Sy vriend Japie Smit is egter reeds lank in Amerika vir behandeling en Japie se ma skryf in ’n brief dat die dokters Japie se gebreklike been heeltemal gesond kan maak as hulle die nodige geld daarvoor kan vind. Die Blou Tartare doen hul bes om die geld te kry, maar hulle kry nie genoeg nie. Boonop raak Faanman betrokke by ’n kranksinnige man.

"Faanman speel Kupido"(1978) beskryf sy pogings om twee onderwysers se liefdeslewe te bevorder en sy deursettingsvermoë op die renbaan. "Faanman slaags met terroriste" (1979) speel af tydens Faanman se besoek aan sy oom in Rhodesië se plaas, waar hy ’n onvergeetlike vakansie saam met sy maats meemaak. Op die laaste aand voor hulle vertrek slaap hulle sommer in die boomhuis, maar word wakker van masjiengeweervuur onder die boom en sodoende raak hulle betrokke by die bosoorlog teen die terroriste.

"Roman en Robyn" (1964) is twee speurhonde en die verhaal beeld hulle verhouding met hulle leermeester uit en hulle avonture in die bekamping van misdaad.

"Die tweebeenjagter en ander kinderstories" (1965) is kortverhale vir jonger kinders, met die elemente van sprokies en fabels daarin verweef. Inheemse motiewe van die swart en bruin mense word vermeng met die Westerse sprokieserfenis.

’n Weeskind is die hoofkarakter in "Die treinstelers" (1966). Hy ontsnap uit ’n verbeteringskool en word dan deur vier boemelaars “aangeneem”.

"Die tier van Ruigberg" (1973) is die verhaal van Boetman en sy hond Boel se stryd teen die mensvretertier in die klowe van Ruigberg. Die grootmense is taamlik skepties oor die bestaan van die tier, totdat ’n maat van Boetman lelik verskeur word. Boetman moet eindelik ’n groot keuse maak tussen sy liefde vir sy hond en sy maatjie.

"Boeta gaan op kommando" (1977) vertel van die elfjarige Boeta se ontsnapping uit die konsentrasiekamp om ’n boodskap na generaal De Wet te neem.

"Sakman staan vas" (1982) se hoofkarakter is die tienjarige Sakman Bibbejee. Hy glo dat hy op sy ouderdom volleerd is en gaan dus eerder saam met sy pa na die delwerye toe as om verder skool te gaan. Sy donkie Bileam gaan natuurlik saam en besorg vir Sakman groot vreugde, maar ook baie skade en skande. Die dag toe die aarde oopskeur om die Noortmandogters en Lenie Vergotini in te sluk, staan Sakman en Bileam egter vas en weet almal dat hy dit nog ver sal bring.

"Die edelvalk van Donkerkruin" (1985) vertel van Org, sy makgemaakte jagvalk en sy maats se ontmoeting met ’n ontsnapte misdadiger wat in die berge skuil.

"Bewaker van die oerbos" (1988) handel oor natuurbewaring, waar Peetman Naudé, enigste seun van ’n veldwagter, ’n nuwe dwergbosbok ontdek. Hy moet die skaars bok beskerm teen die baie jagters en vernielers in die bos, veral die Minnaars. Hulle is die seuns van die nuwe hoofveldwag wat slegs daarin belangstel om toeriste deur die bos te neem en hulle toelaat om die wilde diere te skiet. Dit is net Naomi, ’n dogtertjie wat deur die Minnaars onder pleegsorg geneem is, wat bereid is om hom by te staan.

"Die grootste liefde" (1959) is ’n liefdesverhaal wat in die Waterlelie-reeks van slapbandboeke verskyn. Sy eie mense het hulle rug op Wil Richter gekeer en die samelewing het hom verban, maar Maria Breedt het besluit dat sy nie ’n onskuldige man aan sy lot kan oorlaat nie.

Van Blerk skryf ook ’n aantal spanningsverhale onder die skuilnaam Melt Froneman, wat insluit "Die rower van Eldorado", "Stil is die nag", "Die jagter van O’djidji", "Wagters van Walhalla" en "Stel ’n strik vir ’n jakkals".

Die gedigte wat hy tydens sy gevangenskap in die tronk geskryf het, gee hy self in 1993 uit onder die titel "Biegverse uit die dodesel en ander gedigte". Reeds die versoek voorin die bundel, “resensies nie verlang”, dui aan dat hy hier nie aanspraak maak op letterkundige meriete nie. Die gedigte is egter interessant aangesien dit ’n insae gee in sy denkprosesse en politieke oortuigings van daardie tyd. Die verse word in vier afdelings verdeel, naamlik "Biegverse uit die dodesel" (wat almal in 1942 in die dodesel geskryf is, waar sy eie sterfte sy gedagtes oorheers), "Bloed en bodem" (waarin hy besin oor vaderlandsliefde en die politiek), "Verse van verset" (waarin hy hoofsaaklik bestek opneem van eie gevoelens) en "Katkoppe" (wat bestaan uit kort oordenkings oor ’n aantal onderwerpe.

Om sy sewentigste verjaardag in 1985 te herdenk reël die uitgewery Juventus ’n klein geselligheid waartydens die literator P.D. van der Walt ’n kort oorsig oor sy werk lewer, en Gert Basson, hoofbestuurder van die uitgewershuis, ’n leergebinde eksemplaar van sy jongste jeugroman, "Die edelvalk van Donkerkruin", aan hom oorhandig. Die treffende oorspronklike volkleuromslag van die boek deur Annette Stork is geraam en deur Kobie Gouws, die hoofuitgewer, aan die skrywer geskenk. Die Federasie van Afrikaanse Kultuurverenigings (F.A.K.) ken in 1996 ’n oorkonde aan hom en F.A. Venter toe vir hulle onderskeidelike bydraes tot die bekendstelling en bevordering van die Afrikaner se geskiedenis deur hulle boeke. in 1996 vereer die destydse Konserwatiewe Party hom op die Transvaalse kongres met ’n oorkonde ter erkenning van sy bydrae in die stryd van die Boere-Afrikaner om sy land te behou en te herwin. In 2005 vereer die Afrikaanse Taal- en Kultuurvereniging (ATKV) hom vir sy bydrae tot die Afrikaanse literatuur. Ook die skool waar hy sy eerste klasse ontvang het, vereer hom.

Werke wat uit sy pen verskun sluit in:





</doc>
<doc id="52167" url="https://af.wikipedia.org/wiki?curid=52167" title="Keimoes">
Keimoes

Keimoes is 'n klein dorpie in die Noord-Kaap, in Suid-Afrika. Die dorp lê op die oewer van die Oranjerivier en is suid-wes van Upington, omtrent halfpad tussen Upington en Kakamas geleë, naby die kruising van die N14 nasionale pad en R27 hoofpad.

Die dorp is gestig in die 1870's deur Klaas Lucas, die aanvoerder van die Korana-groep (deel van die Khoikhoi). In 1887 word die eerste skool gebou en in 1889 die eerste kerk. In 1949 verkry Keimoes dorpstatus. As gevolg van sy ligging direk langs die rivier, is daar gereeld vloede, soos ondervind in die jare 1925, 1934, 1974 en 1988.

In die distrik word sultanas, druiwe, lusern, koring en vrugte onder besproeiing verbou. Die perskes van Keimoes is ook gewild onder inmaakfabrieke.



</doc>
<doc id="52168" url="https://af.wikipedia.org/wiki?curid=52168" title="Aggeneys">
Aggeneys

Aggeneys is 'n klein myndorpie wat in 1976 gestig is. Die dorp is in die Noord-Kaap (Suid-Afrika), tussen Pofadder en Springbok geleë. Die N14 nasionale pad gaan naby die dorp verby.

Die dorp was altyd klein totdat ryk neerslae van lood, sink, koper en silwer ontdek is in die 1970's in Black Mountain, 10 km wes van die dorp. Dit het gelei tot mynboubedrywighede op 'n groot skaal. Sommige van die produkte word via Saldanhabaai uitgevoer.

Die naam van die dorp is van Khoikhoi-oorsprong. Die betekenis is onseker; dit kan 'n paar dinge beteken- 'plek van slagting', 'plek van bloed', 'plek van water' of 'bergagtige gebied'.




</doc>
<doc id="52169" url="https://af.wikipedia.org/wiki?curid=52169" title="Patriotisme">
Patriotisme

Patriotisme of vaderlandsliefde is 'n gevoel van trots teenoor (bepaalde aspekte van) 'n persoon se land van herkoms of (na emigrasie) die land waarin 'n persoon woonagtig is.

Volgens HAT word patriotisme gedefinieer as: "Bereidheid om jou eie belang op te offer, vir die welsyn van jou volk."

'n Persoon wat vaderlandsliefde betoon word 'n patriot genoem.


</doc>
<doc id="52173" url="https://af.wikipedia.org/wiki?curid=52173" title="Hoërskool Piet Potgieter">
Hoërskool Piet Potgieter

Hoërskool Piet Potgieter is 'n Afrikaanse hoërskool in Potgietersrus (Mokopane), Limpopoprovinsie, Suid-Afrika. Die skool is na die Voortrekkerleier Piet Potgieter vernoem.

In 1882 het twee meesters by Potgietersrus se skool aangekom en begin skool gee. Hulle was menere Botha en Ruitenberg. Hulle het vir 43 leerders skool gegee in 'n hartbeeshuisie, wat die eiendom van kommandant Henning Pretorius was.

In 1897 het mnr. Fahrmeyer Potgietersrus toe gekom en ook skool gehou. Die eerste gebou is op die hoek van Ruiterweg en Retiefstraat opgerig vir onderrig en opvoeding.

Die Anglo-Boereoorlog het onderwys tot stilstand gebring, maar in 1903 is mnr. Matthews as die eerste onderwyser (onder die onderwyswet) aangestel. ’n Skoolkonsert is op 22 Julie 1904 gehou. Die volgende leerders het opgetree: mej. Emma Geyser, mnr. Pieter Venter, mej. M.D. Vorster, Catharina Nortje, C. Erasmus, D. Nortje, E. Maggs en P. Vorster.

Die getal leerders het gegroei. Sedert 1907 het die personeel en leerlinge tente, ou winkelgeboue, doodkislokale en privaat huise gebruik weens ’n tekort aan ruimte in die skoolgebou.

In 1917 is Laerskool Potgietersrus gebou (Geyserstraat) en 250 leerders is ingeskryf. In 1926 is 'n gedeelte van die junior-hoërskool gebou voltooi. Mnr. Jacob van Schalkwyk was die hoof van die skool (1913–1928). Mnr. T.C. Botha word daarna as hoof aangestel. Ses maande na sy aanstelling is hy bevorder tot die inspektoraat en mnr. F.T. Wedepohl word aangestel as die nuwe skoolhoof.

In 1939 is die skool in ’n laerskool en ’n junior-hoërskool geskei.

Mnr. D.J. Coetsee word die hoof van die hoërskool op 30 Januarie 1939. Vanaf 12 Januarie 1942 word die junior-hoërskool omskep in ’n hoërskool.

Die skool se hoofmeisie van 2010, Nalize Groenewald het 10 onderskeidings in al haar vakke (Afrikaans, Engels, geografie, lewensoriëntering, fisiese wetenskappe, rekeningkunde, wiskunde, wiskunde vraestel 3, ingenieursgrafika en -ontwerp en rekenaartoepassingstegnologie) behaal. Sy is as Limpopo se toppresteerder van 2010 aangewys.



</doc>
<doc id="52176" url="https://af.wikipedia.org/wiki?curid=52176" title="Slimmerd (sagteware)">
Slimmerd (sagteware)

'n Slimmerd of assistent (Engels: "wizard" of "assistant") is 'n interaktiewe rekenaarprogram wat die gebruiker help met die uitvoer van moeilike take, soos die installering van sagteware. Die gebruiker word stap vir stap gehelp met die stel van voorkeure en word voortdurend op hoogte gehou van vordering, byvoorbeeld watter persentasie van die taak reeds voltooi is. 'n Webwerf wat mense help om 'n vliegtuigkaartjie aanlyn te bespreek is 'n voorbeeld van 'n slimmerd. 

Die Engelse woord "wizard" is aanvanklik deur Microsoft in hulle Windows-bedryfstelsel bekendgestel, alhoewel "assistant" ook algemeen in programme gebruik word. 

Die Nederlanders het die woord "wizard" onvertaald in hulle taal opgeneem terwyl die Duitsers die woord na "assistent" vertaal.

Hoewel die woord nie amptelik in Afrikaanse woordeboeke voorkom nie, word "wizard" algemeen as 'n "slimmerd", "assistent", "hulpprogram" of "ghoeroe" (byvoorbeeld "installasieghoeroe") vertaal.
Slimmerd is natuurlik 'n Afrikaanse (en Nederlandse) woord wat volgens die HAT gedefinieer word as: 


</doc>
<doc id="52180" url="https://af.wikipedia.org/wiki?curid=52180" title="John Boehner">
John Boehner

John Andrew Boehner [ˈbeɪnɚ] (* 17 November 1949 in Reading, Hamilton County, Ohio) is 'n Amerikaanse politikus van die Republikeinse Party en vanaf 1991 tot 2015 lid van die Huis van Verteenwoordigers ("House of Representatives").

Vanaf 2 Februarie 2007 het hy die amp van Republikeinse minderheidsleier in die Huis van Verteenwoordigers beklee. Ná die Republikeinse oorwinning in die middeltermyn-Kongresverkiesing van 2010 fungeer hy sedert Januarie 2011 as Speaker (voorsitter) van die Huis van Verteenwoordigers. Op 25 September 2015 het hy sy aftreding van die pos as voorsitter van die Huis van Verteenwoordigers aangekondig. Op 29 Oktober 2015 is Paul Ryan as nuwe voorsitter van die Huis van Verteenwoordigers gekies.


</doc>
<doc id="52181" url="https://af.wikipedia.org/wiki?curid=52181" title="Molteno, Oos-Kaap">
Molteno, Oos-Kaap

Molteno is 'n dorp in die Oos-Kaapprovinsie van Suid-Afrika. Dit was met die jare bekend vir die steenkoolmyne in die omgewing, daarna as die dorp waar die Kloktoring-medisynereeks van Ambrose Lomax ontstaan het, die setel van die Ouma-beskuitfabriek en die tuisdorp van die kunstenaar, skrywer en amateurgeskiedkundige Johannes Meintjes. Al word Sutherland as die koudste plek in Suid-Afrika beskou, is die laagste temperatuur in Suid-Afrika op die plaas Buffelsfontein in die distrik Molteno aangeteken, naamlik -18.6 ºC.

Die ekonomie van die dorp Molteno was eens op steenkool gegrond. Daar is 'n steenkoolsoom in die 1860's by Molteno ontdek, terselfdertyd as by Dordrecht en Indwe. 'n Myndorp met die naam van Cyphergat het sowat 10 km suidoos van Molteno ontstaan. Cyphergat is vandag 'n spookdorp omrede steenkool van beter gehalte vanaf Natal en Transvaal beskikbaar geword het. Steenkoolproduksie is in 1949 finaal gestaak by Cyphergat.

Die dorp is in 1874 gestig en na sir John Molteno, die eerste premier van die Kaapkolonie genoem.

Molteno is hoog in die Stormberge geleë en is een van Suid-Afrika se koudste dorpe. Tydens die Tweede Vryheidsoorlog het die Slag van Stormberg 20 km noordwes van Molteno plaasgevind.

Die plaaslike gemeente van die Nederduitse Gereformeerde Kerk is in 1881 gestig en op 22 Julie daardie jaar vergader die eerste kerkraadslede, soos benoem deur die Ringskommissie van die Ring van Burgersdorp, onder voorsitterskap van ds. J.G.S. de Villiers, destyds predikant van die NG gemeente Tarkastad. Die eerste vergadering is op Sterkstroom gehou en die volgende dekade sou die vergaderings om die beurt daar en op Molteno self gehou word, totdat Sterkstroom in 1891 selfstandig geword het. Dit was weens die geografiese ligging van die gemeente wat die gesamentlike bearbeiding van die twee dorpies moeilik gemaak het. Op die eerste vergadering is ook besluit dat die Heilige Nagmaal op Molteno bedien sou word.

In 1883 is prop. J.F. Marais as eerste predikant van die gemeente georden. Hy vertrek in 1899 na Dordrecht en in September daardie jaar word hy opgevolg deur ds. A.J. Pepler. Naas die stigting en eerste leraar, was die volgende mylpaal in die gemeente se bestaan die bou van die nuwe kerk. Die kerkraad het dié besluit op sy vergadering van 18 Februarie 1899 geneem. Die fondse vir die nuwe kerk is hoofsaaklik ingewin deur middel van die tiendestelsel. In Mei 1905 lê ds. A.J. Pepler die hoeksteen en op 20 April 1906 wy die gemeente sy indrukwekkende en stewige kerkgebou in. Die gebou is opgerig op 'n straatblok wat altesaam 10 erwe beslaan. Die koste was destyds net £7 000 (sowat R3,5 miljoen in vandag se waarde).

Al die ander groot kerkverbande het ook 'n gemeente op Molteno.

"Die Burger" het op 1 November 1988 berig oor "ouma" Nana Greyvensteyn, beter bekend as die "ouma" van Ouma-beskuit, wat twee maande vantevore oorlede is: "Een van die interessantste suksesverhale in die Suid-Afrikaanse voedselbedryf is dié van wyle mev. Anna Elizabeth (Nan) Greyvensteyn en haar beroemde Ouma-beskuit. Later sou een van Suid-Afrika se grootste vervaardigers van voedselprodukte, die sterk groep Simba-Quix, uit ouma Greyvensteyn se vernuftige beskuitbakkery jare gelede voortvloei.

"Daar word vertel dat die Vrouesendingbond op Molteno in Oos-Kaapland in die Groot Depressie 'n klomp vroue van die omgewing byeengeroep het. Aan elk is 'n sjieling gegee nadat uit die Bybel voorgelees is oor hoe 'n mens met sy talente behoort te woeker. Mev. Greyvensteyn het met die geld meel gekoop en op die gesin se plaas, Friedenheim, beskuit begin bak. Die beskuit is aanvanklik net op die dorp en onder die boeregemeenskap, veral op basaars van die Vrouesendingbond op Molteno, verkoop. Dit was nie lank nie of die bestellings vir nog beskuit het begin instroom. Dit het nie alleen huisvroue die moeite gespaar om self beskuit te bak nie, maar was ook baie beter as wat meeste vroue kon bak.

"Die wins wat sy met die bakkery gemaak het, is net so teruggeploeg om nog beskuit te bak. Die uiteinde was dat die Vrouesendingbond heelwat meer geld teruggekry het as wat aanvanklik aan mev. Greyvensteyn gegee is. Mev. Greyvensteyn en haar man, mnr. M.J.J. (Oubaas) Greyvensteyn, wat lank burgemeester van Molteno was, het een aand gesels oor die beskuitbakkery en besluit dat hier 'n goeie geleentheid is om groot sake te doen. Só het Ouma-beskuit begin en is die onderneming mettertyd uitgebrei tot 'n groot onderneming wat vandag nog dié beskuit bak en bemark. 'n Fabriek het op die plaas ontstaan wat vandag sowat vyfhonderd mense in diens het. Nadat die groep Fedfood later die bedrywighede van die gesin Greyvensteyn oorgeneem het, is begin om in 'n bakkery van die groep op Pietersburg ook van die Ouma-beskuit te bak. Mev. Greyvensteyn se Ouma-beskuit word tot vandag volgens die ou beproefde resep gebak, ondanks die groter verskeidenheid daarvan wat nou beskikbaar is.

"Teen die jare vyftig het die Greyvensteyns begin besef dat die onderneming moet uitbrei. Haar drie seuns is na die buiteland om te kyk hoe sake daar gedoen word. Op dié besoek is op aartappelskyfies afgekom, wat in daardie stadium reeds baie gewild in Europa was. Hulle het met 'n blink nuwe idee na Suid-Afrika teruggekeer, waar dit geesdriftig ontvang is deur mnr. Greyvensteyn, wat in daardie stadium 'n groot dryfveer agter die onderneming was. Hy is in die jare sestig oorlede. 'n Naam moes egter vir die nuwe produk gevind word. Die naam Simba, wat leeu beteken, is in van die kinders se boeke opgemerk. Daar was ook aan die naam Lion gedink, maar dit was reeds aan 'n klomp ander produkte, soos vuurhoutjies en bier, gekoppel. Daar is uiteindelik tot die naam Simba besluit.

"'n Fabriek is in 1957 op Isando vir die vervaardiging en bemarking van die nuwe Simba-aartappelskyfies opgerig. 'n Wye verspreidingsnetwerk is terselfdertyd ontwikkel. Voorts is begin om die Simba-skyfies met verskillende geure, soos kaas en uie, tamatiesous, en sout en asyn, te bemark. Tot in daardie stadium is aartappelskyfies in Europa en Amerika met net een geur bemark. Simba-Quix, soos die destydse onderneming van die gesin Greyvensteyn vandag bekend staan, bedryf tans ses fabrieke landwyd. Aartappelskyfies en mielieprodukte word in Isando, Pietermaritzburg, Parow en Heilbron gemaak en onder handelsname soos Simba, O'Gradys, Raffels, Niknaks en Fritos bemark. Ouma-beskuit word op Molteno en Pietersburg gebak.

"Na skatting verskaf Simba-Quix werk aan meer as 2 500 mense. Altesame 38 000 ton aartappels word elke jaar gebruik. Die groep het in die boekjaar tot einde Maart vanjaar 'n omset van meer as R200 miljoen behaal.

"Mev. Greyvensteyn is voorverlede maand op die ouderdom van 97 jaar oorlede en in Pretoria begrawe. Sy word oorleef deur vyf kinders, vyftien kleinkinders en negentien agterkleinkinders. Sy het in haar lewe bewys dat groot hoogtes met 'n eenvoudige begin bereik kan word."

"Die Burger" het op 21 Julie 2001 as volg ook oor Molteno se ander uitvoerproduk berig: "Die eerste medisyne in die bekende Kloktoringreeks was 'n hoesmiddel, Borstol, wat die plaaslike apteker, mnr. Ambrose Lomax, in die winter van 1894 vir die mense van Molteno gemaak het. Gedurende die Groot Griep (1918) het Borstol 'n huismiddel geword. Salf en 'n senupynmiddel is later by die reeks gevoeg. Lomax het die kloktoring op Molteno gekies as kenteken vir sy medisyne. Dié toring – vandag 'n nasionale gedenkwaardigheid – is in 1903 ter ere van koningin Victoria opgerig.

"Besoekers aan Molteno besoek ook graag die Johannes Meintjes-kunsgalery by die plaaslike hoërskool terwyl damfeeste by die dorpsdam ook baie gewild is. Winterbesoekers moet onthou, die Buffelsfontein-weerstasie, waar die koudste temperature in die land elke winter aangeteken word, is in dié omgewing geleë!"

Volgens die sensus van 2011 het Molteno 11 553 inwoners van wie 10 637 swart, 538 bruin en 310 wit is. Meer as 92% van die inwoners se huistaal is Xhosa en net 6,5% s'n Afrikaans. Die wit bevolking het met byna die helfte afgeneem sedert die sensus van 1970 toe hier nog 606 wit inwoners was. Die 2011-syfer is meer as 100 minder as 2001 se 433. Die totale inwonertal het egter verdubbel van die 1970-syfer van 5 757.

Die distrik beslaan 1 880 km en word beskou as een van die beste merinostreke in die land. By die plaaslike hoërskool kan die kunswerke van Johannes Meintjes gesien word. Meintjes is nie op Molteno gebore, maar het wel sy eerste vyf lewensjare op die familieplaas, Grootzeekoegat, in die distrik deurgebring asook die laaste 15 jaar van sy lewe tot sy dood in 1980. Foodcorp besit die "Ouma Rusk"-fabriek wat buite Molteno geleë is.





</doc>
<doc id="52182" url="https://af.wikipedia.org/wiki?curid=52182" title="Molteno">
Molteno

Molteno kan verwys na:



</doc>
<doc id="52190" url="https://af.wikipedia.org/wiki?curid=52190" title="Lys van Nederlandse oorloë">
Lys van Nederlandse oorloë

Die Lae Lande (en later Nederland, België en Luxemburg) was in verskillende oorloë betrokke gewees. Hierdie oorloë was (en is) wêreldwyd gevoer. Deesdae is Nederland, België en Luxemburg via die Verenigde Nasies nog by oorloë in die Midde-Ooste en Afganistan betrokke.

"Hierdie lys bevat ook oorloë wat buite die grondgebied van die hedendaagse Nederland gevoer is (soos in die Suidelike Nederlande, België, Luxemburg of die ou Nederlandse en Belgiese kolonies)."


</doc>
<doc id="52191" url="https://af.wikipedia.org/wiki?curid=52191" title="John Molteno">
John Molteno

Sir John Charles Molteno (Londen, 5 Junie 1814 – Kaapstad, 1 September 1886) was soldaat, sakeman, voorstander van verantwoordelike regering en die eerste Kaapse eerste minister.

Molteno is in Londen gebore as lid van 'n groot Anglo-Italiaanse gesin en emigreer na die Kaap in 1831 in die ouderdom van 17, waar hy werk as assistent in die Suid-Afrikaanse Openbare Biblioteek in Kaapstad. Op 23 begin hy sy eerste handelsmaatskappy, Molteno & Co., wat wyn, wol en aalwyne na Mauritius en die Wes-Indiese Eilande uitgevoer en mettertyd op talle plekke in die kolonie takke oopgemaak het.

Later het hy sy maatskappy verkoop en talle plase in die distrik Beaufort-Wes gekoop, waar hy met welslae met merinoskape begin boer en die Nelspoort-landgoed geskep het. Hier vestig hy hom in 1843. Hy het ook die eerste bank op die dorp, "Alport & Co.", opgerig. Nadat sy eerste vrou en kind tydens die bevalling oorlede is, het hy in 1846 na die Oos-Kaapse grens gegaan waar hy in die Oorlog van die Byl (Sewende Grensoorlog) veg. Ten tyde van sy tweede huwelik in die dekade na 1860 het die Kaapse ekonomie in 'n resessie verkeer. Molteno verhuis terug na Kaapstad waar hy die landgoed Claremont House koop, in wat vandag die voorstad Claremont is.

Molteno is reeds in 1854 tot die Kaapkolonie se wetgewende vergadering verkies as lid vir Beaufort-Wes. Dié amp het hy veral gebruik om hom te beywer vir verantwoordelike regering vir die kolonie. Sy ervaring in die grensoorlog het hom 'n weersin gegee in wat hy beskou het as die onbevoegdheid van koloniale regering in Suider-Afrika en hom 'n lewenslange voorstander van doeltreffende plaaslike regering gemaak.

Toe goewerneur sir Henry Barkly uit Londen na die Kaap gestuur word met die mandaat om verantwoordelike regering vir die kolonie in te voer, het Molteno die wetsontwerp deurgevoer en word hy in 1872 die eerste Kaapse eerste minister. Sy kommissaris van openbare werke was John X. Merriman, uiteindelik van 1908 tot Uniewording in 1910 die Kaap se laaste eerste minister.

Molteno se eerste taak was om die kolonie se finansies reg te ruk. Die nuutgevonde inkomste uit die diamant- en volstruisbedryf het hy gebruik om die Kaap se opgehoopte skuld te delg en het groot belê in infrastruktuur, waaronder die telegraafstelsel en 'n ambisieuse spoorwegprojek. Hy het ook die landboubedryf help herleef en was die grondlegger van wydlopende besproeiingstelsel. Namate uitvoer toegeneem het, het die Kaapse ekonomie herstel sodat daar 'n redelike oorskot op die begroting was aan die einde van sy ampstermyn. Hy was regeringshoof tydens die Negende Grensoorlog in 1877, 'n sterk teenstander van verdeeldheid in die kolonie en het baie moeite gedoen om die verdeeldheid tussen die Westelike en Oostelike Provinsie te oorbrug. Ook het hy teenstanders se voorstelle gekeer om die gewapende magte van die Kaap op rassegrondslag te skei. Tydens sy bewind is die Universiteit van die Kaap die Goeie Hoop gestig, wat mettertyd ontwikkel het tot die hedendaagse Unisa, asook die Victoria-kollege, voorloper van die Stellenbosse universiteit.

Molteno se administrasie het deurgaans sterk teenkanting teen imperiale inmenging in die Kaap se aangeleenthede gebied. Hy het byvoorbeeld in 1875 geweier om aan die Britse minister van kolonies lord Carnarvon, se konferensie oor die federasie van verskeie Suider-Afrikaanse kolonies by te woon, vanweë die minister se taktlose optrede. Carnarvon het minister geword ná 'n bewindsverandering in Londen wat gelei het tot 'n sterk pro-imperiale beweging wat 'n federasie of konfederasie op suidelike Afrika wou afdwing. Die Kaapse regering het gereken so 'n beweging moes vanuit die subkontinent self kom en het die imperiale regering se voorskriftelike ingesteldheid onwrikbaar teengestaan.

In 1876 het Molteno wel Engeland besoek, maar weer geweier om 'n konferensie oor federasie by te woon. Uiteindelik het hy teësinnig tot inlywing van Griekwaland-Wes by die Kaapkolonie ingestem. Van 1877 tot 1878 voer hy 'n langdurige stryd met sir Henry Bartle Frere, goewerneur, oor sy diktatoriale optrede ten opsigte van federasie en die militêre leiding. Frere is aangestel in die plek van goewerneur Henry Barkly, wat afgedank is deur die Koloniale Kantoor. Die nuwe goewerneur het die Kaapse kabinet op 3 Februarie 1878 verdaag, die einde van Molteno se premierskap omdat hy, ondanks herhaalde uitnodigings, volstrek geweier het om weer dié amp te beklee. Vanweë Frere se gebrekkige kennis van die Suider-Afrikaanse omstandighede het die poging om 'n federasie daar te stel, heeltemal skipbreuk gely en volg 'n reeks oorloë, waaronder die Anglo-Zoeloe-oorlog en die Eerste Vryheidsoorlog. Frere is in 1880 na Londen ontbied om aanklagte van wanbestuur in die gesig te staar.

Die stelsel van verantwoordelike regering soos dit onder Molteno ingevoer en gehandhaaf is, het universele stemreg gewaarborg, ingevolge waarvan alle mans, mits hulle aan sekere kwalifikasies voldoen het, kon stem. Dit was in skrille teenstelling met die ander Suider-Afrikaanse kolonies en state en sou in die een of ander vorm voortleef tot die Nasionale Party in die dekade ná 1950 ná 'n lang stryd die bruin kiesers van die gemeenskaplike kieserslys in Kaapland verwyder het (sien Kleurlingstemregvraagstuk).

Die Oos-Kaapse dorp Molteno en die Moltenopas in die Wes-Kaap is na hom vernoem. Hy was die vader van die laaste speaker van die Kaapse Wetgewer en die eerste speaker van die Unie-Parlement (1910 tot 1918), sir James Molteno.

Molteno het uit die openbare lewe bedank. Koningin Victoria het hom in 1882 tot ridder geslaan. Die "Leeu van Beaufort" is op 1 September 1886 in Claremont oorlede en daar begrawe.



</doc>
<doc id="52192" url="https://af.wikipedia.org/wiki?curid=52192" title="Alfred Milner">
Alfred Milner

Lord Alfred Milner (Bonn, 23 Maart 1852 – Slurry Court, 13 Mei 1925) was goewerneur van die Kaapkolonie en lid van die Britse kabinet.

Milner is in die latere Duitse hoofstad Bonn gebore en was deels van Duitse herkoms. Hy studeer aan die Universiteit van Oxford vanaf 1872 en skryf in 1884 artikels vir die "Pall Mall Gazette" en doen sekretariële werk vir G.J. Goschen, Britse Liberale politikus en finansier. In 1889 stel die Britse regering hom aan as ondersekretaris in die Egiptiese departement van finansies.

Hy onderskei hom as buitengewoon bekwame administrateur en word in aangestel as goewerneur van die Kaapkolonie vanaf April 1897. Hy knoop onderhandelinge met president Paul Kruger aan wat daarop gemik was om die uitbreek van die Tweede Vryheidsoorlog te voorkom. In 1898 gee hy sy steun aan lord Chamberlain, koloniale sekretaris, in sy uitlatinge oor die binnelandse aangeleenthede van die Zuid-Afrikaansche Republiek en waarsku in dieselfde jaar op 'n kongres van die Afrikanerbond dat die Britse Ryk hom nie sou laat verdring uit sy oorheersende posisie in Suider-Afrika nie. Hy vertrek in November na Engeland vir samesprekings met Chamberlain.

In Februarie 1899 keer hy na Suid-Afrika terug en rig op 28 Maart 'n klagskrif aan Chamberlain met die hoop dat die Uitlanders se griewe in Engeland gepubliseer sou word. Sy onverbiddelike houding lei op 31 Mei in Bloemfontein tydens die Bloemfontein-konferensie daartoe dat samesprekings met Kruger oor die stemregvraagstuk op 'n dooiepunt uitloop.

In 1901 word Milner aangestel as goewerneur van albei Boere-republieke. Net mooi drie jaar ná die Bloemfonteinse onderhandelinge, weer op 31 Mei, beraadslaag Milner en lord Kitchener op Vereeniging met Boere-afgevaardigdes en sluit vrede bekend as die Vrede van Vereeniging.

Hy het later die gramskap van die Afrikaans-Hollandse bevolking op die hals gehaal toe hy erken het dat hy Engelse nedersetters wou invoer om die mag van die Afrikaner te breek. Sy verengelsingsbeleid het ook tot groot ontevredenheid gelei, veral in die nuutgevonde Transvaal en Oranjerivier-kolonie, waar dit aanleiding gee tot die stigting van privaat Hollandse skole, die sogenaamde Christelik-nasionale onderwysskole (CNO). Milner het terselfdertyd gratis onderwys in Engels oral in Suid-Afrika bevorder. Hy het egter wel die staatsdiens verbeter en doeltreffende staatsdepartemente opgerig.

Toe hy in 1905 na Engeland terugkeer, was baie van die oorlogskade herstel. In 1916, tydens die Eerste Wêreldoorlog, word hy lid van Lloyd George se oorlogskabinet en in 1918 minister van oorlog en later minister van kolonies. Nadat hy in 1919 hoofsaaklik verantwoordelik was vir die daarstel van Brittanje se nuwe departement van gesondheid, tree hy in 1921 uit die politieke lewe en besoek Suid-Afrika vir oulaas in 1924. Hy sterf die volgende jaar op 13 Mei in Engeland.




</doc>
<doc id="52193" url="https://af.wikipedia.org/wiki?curid=52193" title="Johannes Izaac Rhenius">
Johannes Izaac Rhenius

Johannes Isaac Rhenius (Kaapstad omstreeks September 1750 - 1808) was 'n amptenaar van die Verenigde Oos-Indiese Kompanjie aan die Kaap en waarnemende goewerneur.

Rhedius is op 4 Oktober 1750 aan die Kaap gedoop en in 1786 aangestel as sekunde. Toe goewerneur Van de Graaff in 1791 die Kaap verlaat, neem Rhenius tydelik waar tot en met die koms van kommissarisse-generaal Nederburgh en Frijkenius. Hy beklee weer die amp van sekunde, ook onder kommissaris-generaal Sluysken, wat veronderstel was om waar te neem tot die VOC 'n nuwe goewerneur kon stuur, maar in 1795 beset Brittanje die Kaap die eerste keer. Onder die Britse bewind bly Rhenius in die regering aan as belastinggaarder en tesourier.

In 1803 neem die Bataafse Republiek die Kaap oor, maar Rhenius bly steeds in die staatsdiens. Drie jaar later, ná die tweede Britse besetting, word hy aangestel as kommissaris-politiek van die kerk. Hy sterf twee jaar later aan die Kaap.




</doc>
<doc id="52194" url="https://af.wikipedia.org/wiki?curid=52194" title="Sebastiaan Cornelis Nederburgh">
Sebastiaan Cornelis Nederburgh

Sebastiaan Cornelis Nederburgh (Den Haag, 7 Maart 1762 tot Den Haag, 3 Augustus 1811 was 'n kommissaris-generaal van die Verenigde Oos-Indiese Kompanjie (VOC).

Hy skryf hom in 1777 as student in aan die Universiteit van Leiden en promoveer vyf jaar later in die regte. In 1785 word hy aangestel as advokaat in die Raad van State in die State-generaal en twee jaar later as eerste advokaat van die VOC, waardeur hy ontwerper van al die Kompanjie se uitgaande stukke en ook sy verteenwoordiger in die State-generaal word. Dié liggaam gee hom in 1787 opdrag om saam met Simon Hendrik Frijkenius streng ondersoek in te stel na die sake van die Kompanjie aan die Kaap en in die Ooste en al die nodige te doen om die toestand te verbeter. Aan die Kaap onderdruk die twee kommissarisse-generaal die sluikhandel, stel 'n nuwe belasting in en rig die Bank van Lening op.

Nederburgh vertrek in 1793 na Batavia waar hy ingrypende veranderinge aanbring en met groot moeilikheid te doen kry. Ses jaar later neem hy sy ontslag en keer terug na sy geboorteland, waar hy in 1809 lid van die Asiatiese Raad word. Dié liggaam is in die lewe geroep om in die plek van die mislukte VOC die Oosterse besettings te administreer. Hy sterf in 1811 in sy geboortestad.




</doc>
<doc id="52195" url="https://af.wikipedia.org/wiki?curid=52195" title="Simon Hendrik Frijkenius">
Simon Hendrik Frijkenius

Simon Hendrik Frijkenius was 'n kommissaris-generaal van die Verenigde Oos-Indiese Kompanjie (VOC).

Die VOC het hom in 1792 saam met kommissaris-generaal Nederburgh na die Kaap en die Ooste gestuur om streng ondersoek in te stel na die sake van die Kompanjie en al die nodige te doen om die toestand te verbeter. Aan die Kaap het hulle die sluikhandel onderdruk, 'n nuwe belasting ingestel en die Bank van Lening opgerig. 

Frijkenius vertrek blykbaar in 1793 saam met Nederburgh na Batavia waar hulle ingrypende veranderinge aanbring en met groot moeilikheid te doen kry. Hy sterf aldaar op 7 Junie 1797.




</doc>
<doc id="52196" url="https://af.wikipedia.org/wiki?curid=52196" title="Abraham Josias Sluysken">
Abraham Josias Sluysken

Abraham Josias Sluysken was, in die afwesigheid van 'n goewerneur, die laaste hoof van die Kaap onder die eerste bewind van die Verenigde Oos-Indiese Kompanjie (VOC). 

Hy tree in 1765 in diens van die VOC en word uiteindelik goewerneur van die Nederlandse handelshawe Soerat aan die weskus van Indië (die versamelnaam van die Nederlandse besittinge was destyds Nederlands Voor-Indië). In 1793 keer hy na Nederland terug en vertoef onderweg daarheen 'n ruk lank aan die Kaap waar hy kennis maak met die kommissarisse-generaal Nederburgh en Frijkenius, vir wie die State-generaal daarheen gestuur het om streng ondersoek na die toestande in te stel wat onder die onbevoegde en verswakte VOC algaande versleg het. Die twee-kommissarisse-generaal stel Nederburgh as waarnemende kommissaris aan om waar te neem tot 'n nuwe goewerneur die leiding kon kom neem, sodat hulle hul ondersoek na VOC-wanbestuur in die Ooste kon gaan voortsit. 

Met die oog op verdediging in geval van 'n moontlike aanval deur die Franse laat Sluysken in 1794 'n paar klein fortjies op Simonstad bou. Die volgende jaar kom die burgers van Graaff-Reinet en Swellendam in opstand teen die Kaapse regering en verklaar hulle onafhanklikheid. Terselfdertyd val 'n Britse mag die Kaap aan. Sluysken wend floue pogings aan om die Nederlandse besitting te verdedig, sodat hy dit op 14 September 1795 aan die Engelse moes oorhandig. Hy vertrek op 12 November terug na Nederland. 

In 1797 publiseer hy sy "Verhaal gehouden bij den Commissaris van de Caap de Goede Hoop". Hierin beskryf hy die gebeurtenisse aan die Kaap van 10 Junie tot 16 September 1795.




</doc>
<doc id="52197" url="https://af.wikipedia.org/wiki?curid=52197" title="Francis Dundas">
Francis Dundas

Francis Dundas (omstreeks 1759, Sanson, Berwickshire tot 15 Januarie 1824, Dumbarton, Skotland) was twee maal tydens die eerste Britse besetting van die Kaap waarnemende goewerneur.

Hy word in 1775 soldaat in die Britse leër en is in 1781 een van die offisiere wat tydens die Amerikaanse Vryheidsoorlog hom by Yorktown saam met Cornwallis oorgee. In 1795 word hy tot generaal-majoor bevorder en die volgende jaar aangestel as bevelhebber van die Britse troepe aan die Kaap, wat pas die jaar vantevore deur Brittanje beset is.

Ná goewerneur George Macartney se bedanking in 1798, neem Dundas tot die volgende jaar as goewerneur waar. In 1800 is hy bevelvoerder van die Britse troepe aan die Oosgrens waar die Xhosas in opstand gekom het. Goewerneur George Yonge bly net aan die Kaap van 1799 tot 1801, waarna Dundas weereens waarneem, dié keer tot die Bataafse Republiek die bewind in 1803 oorneem.

Dundas is in 1812 tot generaal bevorder en sterf in 1824 in Skotland.




</doc>
<doc id="52198" url="https://af.wikipedia.org/wiki?curid=52198" title="Gerard Moerdyk">
Gerard Moerdyk

Gerard Leendert Pieter Moerdyk (Moerdijk) (distrik Waterberg, Z.A.R., 4 Maart 1890 – Modderpoort, distrik Nylstroom, 29 Maart 1958) was 'n Suid-Afrikaanse argitek wat veral roem verwerf het met sy ontwerp van die Voortrekkermonument, maar wat ook vir die ontwerp van tallose Afrikaanse kerke en ander openbare geboue verantwoordelik was.

Moerdyk was die oudste van die nege kinders van die Hollandse onderwyser Jan Leendert Moerdyk, van Ierseke, en sy vrou, Cornelia Dorst, van Brouwershaven, Nederland. Moerdyk se vader het gereageer op pres. Paul Kruger se oproep om leerkragte uit Nederland en emigreer in 1888 na die Z.A.R. Sy verloofde volg hom 'n jaar later en hulle tree op 27 Februarie 1889 op Nylstroom in die huwelik. Die egpaar vestig hulle in die distrik Waterberg waar "Meester Moerdyk" sy lang loopbaan as onderwyser begin.

Moerdyk ontvang sy eerste onderwys by sy vader en van goewernantes. In 1893 word sy vader assistent-onderwyser aan die Staatsmodelschool in Pretoria, maar verhuis twee jaar later na Volksrust waar die gesien tot met die uitbreek van die Anglo-Boereoorlog in Oktober 1899 woon. Moerdyk se vader vertrek op kommando, terwyl sy vrou met hulle vyf kinders in die Standertonse konsentrasiekamp opgeneem word. Die smart en ellende van die vroue en kinders het hier 'n onuitwisbare indruk op die jong gemoed van Moerdyk gelaat.

Ná die oorlog in 1902 herenig die gesin in Pretoria waar Moerdyk as leerling aan die Pretoria College (later Pretoria Boys High School) matrikuleer en 'n toekenning kry met 'n prysvraag wat deur die departement van openbare werke vir 'n skoolontwerp uitgeskryf is. In 1906 aanvaar hy 'n betrekking teen tien pond per maand in dieselfde departement en bly daar werksaam tot 1909. Nou vertrek hy na Engeland om hom aan die skool van die Architectural Association in Londen as argitek te bekwaam. Met uiters beperkte middele, persoonlike opofferings en ondanks pessimisme, voltooi hy sy akademiese opleiding en dit boonop met lof. Tussendeur het hy uitgebreide reise na die Europese vasteland onderneem. 'n Tyd lank studeer hy aan die Ecòle des Beaux Arts in Parys, sowel as aan die British School of Archaeology in Rome. In Italië maak hy kennis met die klassiek-Romeinse en die Renaissance-argitektuur, wat later 'n sterk invloed op sy argitektoniese skeppings sou uitoefen.

In 1913 keer hy met sy verworwe A.R.I.B.A. na Suid-Afrika terug, vol verwagting ten opsigte van werksgeleenthede. Hy beleef egter die nadelige gevolge van die Eerste Wêreldoorlog (1914 tot 1918) vir sy loopbaan. Hy werk 'n jaar lank vir die departement van openbare werke, waarna hy 'n betrekking as tekenaar by 'n mynmaatskappy aan die Rand aanvaar. Hier werk hy tot omstreeks 1917. Hy begin daarna sy eie praktyk en ontvang in 1917 sy eerste opdrag: 'n plan om 'n kerk op Bothaville te ontwerp. Tot in daardie stadium het Wynand Louw, die ander vermaarde Afrikaanse argitek van veral ook kerke, reeds tien kerke vir die Nederduitse Gereformeerde Kerk ontwerp. Dus kan Moerdyk, wat sewe jaar jonger as Louw was, met reg beskou word as die tweede groot Afrikaanse argitek. Die kerk op Bothaville word die eerste van meer as 80 opdragte vir kerkgeboue wat hy deur die loop van sy loopbaan sou ontvang, van Suidwes-Afrika tot Rhodesië en in al vier die destydse provinsies van die Unie van Suid-Afrika.

In 1920 verower hy 'n Carnegiebeurs om 'n studie van die Kaaps-Hollandse boustyl te maak en in 1924 verskuif hy sy praktyk na Pretoria. 'n Tyd lank verkeer hy in vennootskap met Wynand Louw, wat in die Paarl praktiseer, maar weens probleme wat die afstand van meer as 1 600 km meebring, word die vennootskap ná enkele jare ontbind. In dié tyd het hulle nietemin 'n paar skitterende voorbeelde van die toe ontluikende inheemse kerklike boukuns ontwerp, naamlik die NG kerke op Dundee (ingewy 7 – 10 Desember 1922), Louis Trichardt (ingewy 1926), Marquard (1925), Bloemfontein-Noord (sg. Klipkerk, ingewy 1923) en Luckhoff (ingewy 1924). Moerdyk handhaaf sy praktyk in Pretoria tot en met sy dood met behulp van 'n steeds toenemende aantal assistente en met takke in Johannesburg en Bloemfontein.

Die jare tussen 1918 en 1928 was die bedrywigste van Moerdyk se loopbaan. Daar was 'n groot vraag na sy diens as argitek en boonop werp hy sy kragte in by die kultuurstryd van die Afrikaner. Hy beywer hom ook vir die reg van die praktiserende argitekte om staatsopdragte uit te voer en kom tot 'n uitgerekte konfrontasie met die gevestigde belange binne en rondom die departement van openbare werke, wie se amptenare tot in daardie stadium staatsgeboue moes ontwerp. Die stryd is soms tot selfs in die parlement gevoer en vereis veel van Moerdyk se liggaamlike en geestelike kragte, veral gepaard met sy buitengewone bedrywigheid in sy praktyk. Hy het baie gereis en was verskeie tale magtig; daarom kon hy met gesag praat oor 'n groot verskeidenheid onderwerpe, maar hy was ook 'n Afrikanerseun wat tot die hart kon spreek van die tientalle kerkrade voor wie hy moes verskyn as argitek van hulle beplande kerkgebou. Sy beresenheid maak hom 'n indrukwekkende mens, veral destyds tot min Suid-Afrikaners dit kon bekostig om oorsee te reis.

In 1936 ontwerp hy die Voortrekkermonument in samewerking met die argitek Henry Watson. Die boubedrywighede het op 13 Julie 1937 tydens 'n plegtigheid op Monumentkoppie begin. Die hoeksteen van die monument is op 16 Desember 1938 deur drie afstammelinge van oorspronklike Voortrekkerleiers gelê: mev. J.C. Muller (kleindogter van Andries Pretorius), mev. K.F. Ackerman (agterkleindogter van Andries Hendrik Potgieter) en mev. J.C. Preller (agterkleindogter van Piet Retief). Die monument is op 16 Desember 1949 feestelik ingewy.

Hy wen in 1937 die wedstryd vir die ontwerp van die eerste minister se woning in Pretoria, Libertas. In 1950 ontvang hy 'n eredoktersgraad van die Universiteit van die Oranje-Vrystaat en sterf agt jaar later op Nylstroom.

In "Die Nuwe Brandwag" ('n tydskrif vir kuns en lettere) se uitgawe van November 1929 in die artikel "Hedendaagse Kerkgeboue" gee Moerdyk 'n kort uiteensetting van die ontwikkeling van kerkgeboue in Europa en dan 'n samevatting van sy filosofie betreffende die ontwerp van Afrikaanse kerke.

Hy skryf onder meer (destydse Afrikaans onveranderd gelaat): "Dit spreek vanself dat ons dus 'n nuwe tipe moet ontwikkel om 'n kerkgebou te verkry wat aan alle benodigdhede van ons dienste sal voldoen, en hier, soos by alle kuns, het ons 'n ryke verlede, nie alleen wat die vorm van die gebou betref nie, maar ook op argitektoniese gebied. Met wysiginge word stadigaan 'n kerkgebou ontwikkel wat paslik is vir ons diens, wat by ons landskap pas, wat gebou word uit Afrikaanse materiale, in eg Afrikaanse gees." Hy som dan sy benadering tot die argitektuur ook in breër verband op wanneer hy skryf: "Argitektuur is nie 'n wetenskap wat langs harde lyne en strenge vorme opgetrek word nie. Dis 'n kuns, en soos alle kunste is ook argitektuur lenig en toepaslik van vorm. Daar is baie bykomende elemente wat in aanmerking geneem moet word. Een van die vernaamstes hiervan is miskien die omgewing waarin die gebou geplaas moet word. Selfs vandag nog besef min mense dat verskillende omgewings verskillende geboue vereis. Dat 'n gebou wat op een plek mooi sal lyk al sy aantreklikheid verloor as hy sonder wysiging na 'n ander plek verplaas word." So is sy feitlik eenderse ontwerpe vir die NG kerk op Luckhoff en in Turffontein eie aan die omgewing gemaak deurdat die Vrystaatse kerk van plaaslike klip gebou is en dié op die Hoëveld gepleister en wit geverf is.

Moerdyk sê verder dat die Oud-Hollandse boustyl met sy kenmerkende gewels die enigste is wat vir Afrikaanssprekendes 'n eg Afrikaanse vorm is, maar dat dit heeltemal verkeerd sou wees om te dink dat dit onveranderd op enige plek in Suid-Afrika net so aantreklik sal wees. Hy sê omdat daar konkrete vorms is waarin die plaaslike argitek dié vorms kan verander "sien hy hierin 'n kans om 'n boustyl te ontwikkel wat nasionaal en kenmerkend van sy volk sal wees". Dan skryf hy oor die boustof van Afrikaanse kerke en sê: "(D)it is net so vernaam om die gees van die materiale lokaal te hou as om gebou in harmonie met sy omgewing te bring: die een vloei feitlik voort uit die ander. Met die uitsoek van die beste materiaal om te gebruik, moet in die eerste plek die doel van die gebou in die oog gehou word. Die plegtigheid van die kerkgebou eis die skoonste en mees verfynde materiale wat lokaal verkrygbaar is. Met lokaal word nie juis bedoel dat die klip wat gebruik word noodsaaklik op die plek self of binne 'n myl of twee uit die grond gehaal moet word nie … wat bedoel word is dat materiale gebruik moet word wat, as enigsins moontlik, saamstem met die algemene karakter van die landstreek waar die gebou opgetrek word.

Die meeste van Moerdyk se kerkontwerpe is in klip gebou. Hy skryf dan ook: "Wat die optrek van die mure van 'n kerkgebou betref, is daar geen mooier materiaal as klip nie, soms fyn bewerk, soms ru gelaat, al na die geaardheid van die klip en die karakter van die omgewing." Nietemin skryf hy verderaan daar is geen rede waarom gemeentes wat dit nie kan bekostig nie, nie 'n mooi kerk van bakstene kan bou nie, al word klip "as eerste op die lys geplaas".

Argitekte soos Moerdyk en Wynand Louw het baie gedoen om die neogotiese kerkboustyl wat veral tydens die tweede helfte van die 19de eeu gewild was in Suid-Afrika in onguns te laat verval. Die grootste eksponent van dié styl was die Duitse boorling Carl Otto Hager. Sy grootste prestasie was die verbouings en herontwerp van die moederkerk op Stellenbosch, maar minstens vier van die kerke wat hy ontwerp het, het intussen in die slag gebly: Die tweede (Nederduitse) Gereformeerde kerkgebou op Ceres, die NG kerkgebou op Fraserburg, die NG kerkgebou op Caledon en die NG kerkgebou op Willowmore. Veral die verlies van die Neogotiese kerkgebou op Caledon word as 'n groot jammerte beskou.

Moerdyk en Louw was inderdaad baanbrekers in die soeke na 'n tipies Suid-Afrikaanse kerkboustyl. Schalk W. le Roux skryf in sy verhandeling "Die soeke van drie argitekte na 'n planvorm vir Afrikaanse Gereformeerde kerkbou": "Aan die begin van die twintigste eeu, met die oplewing van ’n eiesoortige bewussyn na die Anglo-Boereoorlog (1899–1902) en pogings tot kerkvereniging voor en na die totstandkoming van die Unie van Suid-Afrika (1910), is ywerig na ’n 'eie' Suid-Afrikaanse of Afrikaanse kerkboustyl gesoek. Die soektog is deur Wynand Louw en Gerard Moerdyk gelei en gerig. Dit het gepaard gegaan met die snelle verstedeliking wat tot in die jare veertig voortgeduur het. Baie nuwe gemeentes is veral in stede gestig op ’n tydstip dat die tydgenootlike funksionalistiese strewe in argitektuur op die voorgrond was. Die eerste argitekte wat ook lidmate van die kerke was, het op die toneel verskyn en besin oor die aard en vorm wat 'hulle' kerke in die Suid-Afrikaanse dorp of stad moes aanneem."

Moerdyk het sy eie huis in Devenishstraat, Muckleneuk, ontwerp en bewoon van 1924 tot 1955. Die boustyl van die huis kan beskryf word as 'n Engelse plaashuis, moontlik 'n uitvloeisel van sy vriendskap en wedywering met die argitek George Esselmont Gordon Leith. Moerdyk en Leith het baie voorkeure gedeel, albei het in Londen en in Italië gewerk, en hulle het baie gemeenskaplike vriende gehad. Hulle het albei rowwe koppieklippe gebruik om hul eie huis te bou.

Moerdyk was getroud met Sylva Pirow, suster van die politikus Oswald Pirow. 'n Seun van die egpaar, Gerard Michel Tomby Moerdyk, het getrou met Alida Holloway, 'n dogter van die ekonoom en diplomaat Jack Holloway en die kinderdigter Tienie Holloway (née Purchase). Uit Michel en Alida Moerdyk se huwelik is ses kinders gebore, van wie die skrywer Irma Joubert die oudste was. 







</doc>
<doc id="52200" url="https://af.wikipedia.org/wiki?curid=52200" title="Bloemhofdam">
Bloemhofdam

Die Bloemhofdam, vroeër bekend as die Oppermansdrifdam, is 'n dam in die Vaalrivier naby Bloemhof op die grens van Noordwes en die Vrystaat. Dit is die 6de grootste dam in Suid-Afrika met 'n oppervlak van meer as 230 vk kilometer wanneer vol.

Die dam het 'n bakmaat van 1 269 miljoen m. Die damwal is ongeveer 33 meter hoog en het 20 kruinsluise. Die dam lewer gemiddeld 435 miljoen m per jaar. Dit verskaf ook beter beheer oor die water wat deur die uitkeerwal 97 km stroomaf aan die Vaalharts-besproeiingskema gelewer word.

Bloemhofdam is in 1970 voltooi en is 2 km stroomop van die dorp Bloemhof. Die Bloemhofdam-natuurreservaat lê langs die dam in die Noordwesprovinsie, terwyl die Sandveld-natuurreservaat langs die dam in die Vrystaat lê.

Die dam is 'n welbekende bestemming vir hengelaars op soek na karp en babers.



</doc>
<doc id="52204" url="https://af.wikipedia.org/wiki?curid=52204" title="Wolmaransstad">
Wolmaransstad

Wolmaransstad is 'n dorp in die provinsie Noordwes van Suid-Afrika. Die gesamentlike bevolking in 2011 was 33 492, vergelyke met die sensussyfers van 10 661 in 1991 en 22 183 in 1996.

Die eerste aktiwiteit was toe die broers W en TS Leask 'n winkel hier geopen het in 1876. Die nedersetting in die vlak vallei van die Makwassiestroom is op 16 Februarie 1891 geproklameer en vernoem na J.M.A. Wolmarans, lid van die uitvoerende raad van die Zuid-Afrikaansche Republiek, aangesien die dorp op sy plase Rooderand en Vlakfontein aangelê is.

Die NG gemeente is reeds in 1886 gestig, nog voor die dorp geproklameer is en die kerkgebou baie dekades later ontwerp deur die argitek Gerard Moerdijk. Die omgewing was een van die vernaamste brandpunte tydens die Tweede Vryheidsoorlog.

Die distrik is 4 900 km groot. Wolmaransstad is beplan as 'n sentrum vir die landbougemeenskap, wat hoofsaaklik mielies produseer. Ander produkte is sorghum en grondbone. Delwers delf nog steeds vir diamante in die Bamboesspruit wes van die dorp.

Die N12 nasionale pad loop deur Wolmaransstad.




</doc>
<doc id="52211" url="https://af.wikipedia.org/wiki?curid=52211" title="Sambesi">
Sambesi

Sambesi (Engels: "Zambezi"), tot om middernag op 8 Augustus 2013 "Caprivi", is een van die 14 streke van Namibië. Die streek is voorheen genoem na die Kaprivistrook, wat op sy beurt vernoem is na die Duitse kanselier, Leo von Caprivi. Sambesi se hoofdorp en grootste nedersetting is Katima Mulilo. Die streek word in die weste begrens deur Kawango-Oos. Die goewerneur is Lawrence Sampofu (Swapo).

In die Namibiese plaaslike en streekverkiesings het 2015 Swapo in al agt kiesafdelings gewen.

Die Kaprivistrook waarin die Sambesi-streek geleë is, is 'n tropiese gebied, met hoë temperature en baie reënval gedurende die Desember tot Maart reënseisoen, wat dit die natste streek van Namibië maak. Die terrein bestaan hoofsaaklik uit moerasse, vloedvlaktes, vleilande en bosse.

Die Sambesi-streek is amper heeltemal omring deur die buiteland. Die enigste binnelandse grens is 'n kort verbinding in die weste met Kawango-Oos.
Die Namibia-Zambië-Botswana tripunt lê minder as 100 meter van die Zimbabwe grens en sodoende word Namibië soms verkeerdelik gedink Zimbabwe te grens.

Die streek is tuiste vir 450 dierespesies, insluitend olifante, wat die Sambesi-streek 'n gewilde wildkykplek maak. Die wild word beskerm deur verskeie nasionale parke. Diere reis vrylik oor die ongemerkte grens met Botswana, waar die Chobe Nasionale Park lê. Die Kaprivistrook is ook 'n voorste voëlkyk-gebied, met byna 70 persent voëlspesies wat in Namibië aangetref word, hier aangeteken.

Tot die einde van die 19de eeu was die gebied bekend as "Itenge", en dit was onder die heerskappy van Lozi konings. In die laat 19de eeu is die strook geadministreer as deel van die Brits protektoraat van Betsjoeanaland (Botswana). Die Duitse Ryk het in 1890 aanspraak gemaak op die Brits-geadministreerde eiland van Zanzibar; Brittanje het beswaar gemaak en die geskil is later op die Koloniale Konferensie van Berlyn gevestig. Op 1 Julie 1890 het die Britte oor Zanzibar en Duitsland die gebied verkry wat bekend geword het as die Kaprivistrook. Leo von Caprivi het gereël dat die Kaprivistrook geheg moet word aan Duits Suidwes-Afrika om Duitsland toegang te gee tot die Zambezirivier as deel van die Heligoland-Zanzibar-verdrag. Die Duitse motivering agter die ruil was om 'n strook grond te verkry wat Duits Suidwes-Afrika verbind met die Zambezirivier, wat maklike toegang tot Tanganyika (Tanzanië) bied en 'n uitlaat na die Indiese Oseaan.

Gedurende die Eerste Wêreldoorlog het die Kaprivistrook weer onder Britse heerskappy gekom en is dit as deel van Betsjoeanaland geregeer, maar dit het min aandag gekry en bekend geword as 'n wettelose grens. Die streek het in die 1980's van geopolitieke belang geword toe dit as 'n springpunt gebruik is en die roete vir Suid-Afrikaanse ondersteuning vir die UNITA-beweging in Angola weer verskaf.

Kaprivi-streek het een van Namibië se dertien streke geword toe die land in 1990 onafhanklik geword het.

Volgens die 2012 Namibiese Arbeidsmag-opname is werkloosheid in die Sambesi-streek 28.0%.

Meer as 90 000 mense woon in die Sambesi-streek van Namibië, ongeveer 4% van Namibië se bevolking. Die bevolking bestaan hoofsaaklik uit bestaansboere wat op die oewers van die Zambezi, Kwando, Linyati en Chobe rivier woon.


</doc>
<doc id="52213" url="https://af.wikipedia.org/wiki?curid=52213" title="Universiteit van die Vrystaat">
Universiteit van die Vrystaat

Universiteit van die Vrystaat (UV) is 'n universiteit wat in Bloemfontein, die hoofstad van die Vrystaat, Suid-Afrika, geleë is. Studente verwys na hulself as "kovsies".

Die Universiteit se kampus word soms as 'n akademiese dorp beskryf, omrede alle lesingsale, laboratoria, kantore, koshuise, sport- en studentefasiliteite, en 'n opleidingshospitaal binne loopafstand in 'n veilige kampus geleë is. Die kampus is op sy beurt naby Bloemfontein se stadskern geleë.

Die universiteit is in 2010 deur Webometrics as die 9de beste universiteit in Suid-Afrika, en as die 2095ste beste ter wêreld aangewys.

Die universiteit het oor die jare verskeie name gehad:

Die instansie bied studierigtings in die volgende akademiese afdelings aan:


In 2007 het vier studente (RC Malherbe, Johnny Roberts, Schalk van der Merwe en Danie Grobler) swart werkers "verneder" deur hulle aan 'n ontgroeningseremonie by die Reitz-koshuis te laat deelneem. 'n Video is van die gebeure geskiet en is later oor die internet versprei. Die video het opslae in Suid-Afrika en internasionaal gemaak. Hulle is later op 'n klag van "crimen injuria" skuldig bevind en is elk 'n boete van R20 000 opgelê.

Nadat appèl aangeteken is, is hulle vonnisse drasties verminder. Die regter het herken dat die landdros by die eerste vonnisoplegging wesentlike mistastings rakende die aard en die erns van die misdaad gemaak het.

Die senaat en universiteitsraad het laat 2010/begin 2011 besluit om die universiteit se leuse "In Deo Sapientiae Lux" (In God is die lig van wysheid) na "In Veritate Sapientiae Lux" (In waarheid is die lig van wysheid) te verander. Die verwydering van die woord 'God' is sterk gekritiseer.




Enkele van die noemenswaardige alumni wat die instansie opgelewer het:





</doc>
<doc id="52219" url="https://af.wikipedia.org/wiki?curid=52219" title="Student">
Student

'n Student is 'n leerder, of iemand wat 'n onderwysinstansie bywoon. Die term word soms gebruik om na leerders by 'n universiteit te verwys, terwyl leerders op skool eerder as "leerlinge" bekend staan.


</doc>
<doc id="52220" url="https://af.wikipedia.org/wiki?curid=52220" title="Rektor">
Rektor

'n Rektor (vanaf Latyn: "rector" = leier) is 'n akademiese, politieke of religieuse administrateur wat na die belange van die instansie waarvan hy in beheer is omsien.
Die termyn en kantoor van 'n rektor word 'n "rektoraat" genoem.


</doc>
<doc id="52223" url="https://af.wikipedia.org/wiki?curid=52223" title="Bynaam">
Bynaam

'n Bynaam of alias is 'n nie-amptelike alternatiewe naam vir 'n persoon, plek of voorwerp.
So 'n bynaam kan 'n negatiewe of positiewe verbintenis hê. Indien negatief, word na 'n spotnaam verwys, en in 'n positiewe sin na 'n noemnaam of roepnaam.



</doc>
<doc id="52225" url="https://af.wikipedia.org/wiki?curid=52225" title="Jonathan Jansen">
Jonathan Jansen

Jonathan Jansen was die rektor aan die Universiteit van die Vrystaat. Hy is vroeg in 2009 as die eerste gekleurde rektor en visekanselier van die universiteit aangestel. 

Jonathan David Jansen is op 29 September 1956 in Montagu in die Boland gebore, maar het op die Kaapse Vlakte grootgeword. Hy voltooi sy B.Sc. (Plantkunde en Dierkunde) in 1979 aan die Universiteit van die Wes-Kaap. In 1982 ontvang hy 'n onderwysdiploma en in 1984 'n B.Ed. (Vergelykende Opvoedkunde) van die Universiteit van Suid-Afrika. Hy verwerf in 1987 'n M.Sc. van die Cornell-universiteit en in 1991 'n Ph.D. (Politieke wetenskap) van die Stanford-universiteit.


</doc>
<doc id="52232" url="https://af.wikipedia.org/wiki?curid=52232" title="ISO 3166-2:DE">
ISO 3166-2:DE

ISO 3166-2:DE is 'n ISO-standaard en bylae tot ISO 3166-2 wat spesifiek op Duitsland betrekking het. Hierdie standaard definieer Duitsland se deelstate.

Die voorvoegsel DE staan vir Duitsland, die tweede deel is die deelstaat se tweeletter-kode:




</doc>
<doc id="52233" url="https://af.wikipedia.org/wiki?curid=52233" title="ISO 3166-2:NL">
ISO 3166-2:NL

ISO 3166-2:NL is 'n ISO-standaard en bylae tot ISO 3166-2 wat spesifiek op Nederland betrekking het. Hierdie standaard definieer Nederland se provinsies.




</doc>
<doc id="52234" url="https://af.wikipedia.org/wiki?curid=52234" title="ISO 3166-2:BE">
ISO 3166-2:BE

ISO 3166-2:BE is 'n ISO-standaard en bylae tot ISO 3166-2 wat spesifiek op België betrekking het. Hierdie standaard definieer België se geweste.




</doc>
<doc id="52235" url="https://af.wikipedia.org/wiki?curid=52235" title="Provinsie">
Provinsie

'n Provinsie (afgelei van Latyn: "provincia") is 'n voorafbepaalde gebied, byna altyd 'n administratiewe eenheid, binne in 'n land of 'n soewereine staat.

Die term "provinsie" word nie oral gebruik nie. Ander benamings sluit in: départements in Frankryk, Woiwodskappe in Pole en Oblaste in Slawiese lande en sommige voormalige republieke van die Sowjetunie.



</doc>
<doc id="52236" url="https://af.wikipedia.org/wiki?curid=52236" title="Peter Paul Rubens">
Peter Paul Rubens

Peter Paul Rubens (gebore op 28 Junie 1577 in Siegen, oorlede op 30 Mei 1640 in Antwerpen, ook "Pieter Paul", "Pieter Pauwel" of "Petrus Paulus Rubens" genoem) was 'n Suid-Nederlandse skilder, tekenaar en diplomaat, werksaam in Antwerpen. Hy word gesien as een van die belangrikste en invloedrykste barokskilders van die Suid-Nederlandse skool.

Die Vlaamse Barokskilder was reeds in sy leeftyd in sy eie land en ver daarbuite beroemd. Hy het ŉ oorvloedige skat skilderye nagelaat wat oor feitlik elke onderwerp, veral met godsdienstige en mitologiese temas, gehandel het. 

Afgesien van sy bedrywige lewe as meesterskilder was hy ook 'n diplomaat en het verskeie belangrike sendings afgehandel. Na sy vader se dood in 1587 het Rubens se moeder besluit om met haar kinders terug te gaan na haar tuisstad Antwerpen, waar hy die Latynse skool van Rombaut Verdonck bygewoon het. 

Hier het hy kennis gemaak met Balthasar Moretus, wat later as die eienaar van die drukkery Plantijn een van Rubens se opdraggewers sou word. Hy is as skilder opgelei in die ateljees van Tobias Verhaecht (vanaf 1592), Adam van Noort en Otto van Veen, 'n meester wat homself graag Vaenius genoem het. In 1598 het Rubens meesterskilder van die Antwerpse Lucasgilde geword. 

In sy sogenaamde vroeë Antwerpse periode (1598- 1600) het hy reeds baie belang gestel in die Italiaanse Renaissance en hom begin losmaak van die invloed van sy leermeesters. Daar het min van sy werke uit die tyd bewaar gebly. In 1600 het Rubens 'n reis deur Italië onderneem en Venesië, Florence, Mantua, Rome en Genua besoek. Die Italiaanse Hoog Renaissance het hom geboei en hy het talle kopieë van werke deur Tintoretto, Veronese, Michelangelo, Raphael en Caracci gemaak. 

Sy gunstelingskilder was Titiaan. Rubens se werke uit die Italiaanse tydperk (onder meer die triptiek van die Gonzaga-gesin se aanbidding van die Heilige Drie-eenheid, (1605; hertogpaleis, Mantua) toon invloed van Michelangelo (dramatiek), Raphael (komposisiebalans) en die Venesiaanse skool (kleur). 

Rubens, wat toe hofskilder van die Italiaanse hertog Vincenzo Gonzaga van Mantua was, is in 1603 deur sy heer met 'n diplomatieke opdrag na die Spaanse koning Filips III gestuur. Dit was die begin van sy opgang as 'n belangrike diplomaat. In 1608 het hy na Antwerpen teruggekeer en 'n jaar later is hy met Isabella Brant getroud. Sy "Selfportret met Isabella Brant" (Alle Pinakothek, München) is waarskynlik in 1609 geskilder, die jaar waarin hy hofskilder van die aartshertog Albrecht en aartshertogin Isabella van Oostenryk geword het. 

Rubens se voorliefde vir die Barokstyl was toe ten vol le ontwikkel en een van sy bekendste werke in die styl is die altaarstuk "Die oprigting van die Kruis", wat hy in 1610 geskilder het, gevolg deur "Die afhaal van die Kruis" in 1614 (Katedraal van Onse Liewe Vrou, Antwerpen). Hy het in die Antwerpse tyd (1608-1618) talle portrette geskilder en was so besig dat hy binne 'n kort tydjie 'n groot ateljee met etlike assistente en leerlinge gehad het. 

Dikwels het hy net olieverfsketse gemaak, wat dan deur onderhoriges onder sy toesig voltooi is. Selfs kenners kan nie altyd sien watter werke is deur Rubens self en watter deur sy medewerkers geskilder nie. Die werkwyse het sy oeuvre 'n byna ongeëwenaarde omvang gegee. Sy werke is oral in Europa versprei, waardeur hy ook bekendheid verwerf het. 

Op enkele uitsonderings na het Rubens net in die tyd 1612 tot 1615 sy werke onderteken. Sy huwelik met Isabella was besonder gelukkig en sy roem en rykdom het sodanig toegeneem dat hy tussen 1616 en 1621 'n weelderige huis met 'n groot ateljee en tuinpaviljoen laat bou het. Dit is vandag as die Rubenshuis bekend en talle van sy werke en sy eie groot kunsversameling kan daar besigtig word. In sy middeltydperk (1618-1630) was Rubens se werk heelwat minder emosioneel en dramaties, maar sy voorliefde vir prag en praal het eerder toegeneem. In die tyd het hy sy grootse siklusse geskilder, waarvan die plafonskildery van die St. Bartholomeuskerk in Antwerpen (1620), wat nie meer bestaan nie, een was. 

In opdrag van Lodewyk XIII het hy die ontwerpe vir die siklus van 12 tapyte, "Die lewe van Konstantyn", gemaak. Tussen 1621 en 1625 het hy die siklus van 21 skilderye met voorstellings uit die lewe van Maria de Medicis en haar man, Hendrik IV van Frankryk, in opdrag van Maria de Medicis vir die Palais de Luxembourg gemaak. ŉ Bekende werk uit die siklus is "Die aankoms van Maria de Medicis in Marseille", wat vandag in die Louvre museum in Parys te sien is. Na die dood van aartshertog Albrecht in 1621 het Rubens steeds in diens van Isabella gebly. 

Hy was trouens meer as 'n kwarteeu haar vriend en onderdaan. Sy het hom al hoe meer as diplomaat gebruik en hy is deur die Spaanse koning as sekretaris van die Geheime Raad van die Nederlande benoem. Baie van sy diplomatieke opdragte het hy onder die dekmantel van sy skilderwerk gedoen, wat hom in staat gestel het om in die geheim met staatshoofde te onderhandel, terwyl hy oënskynlik besig was met skilderwerk. 

Rubens het ook dikwels op sulke diplomatieke sendings belangrike skilderopdragte gekry. In 1629 het die Spaanse koning hom na Karel I van Engeland gestuur. Hier het hy 'n groot rol gespeel in die vredesverdrag wat op 15 November 1630 tussen Spanje en Engeland gesluit is. Karel I het hom tot ridder geslaan en hy het ook ŉ eregraad van die Universiteit van Cambridge ontvang. Daarbenewens het hy in opdrag van Karel I die plafon van Whitehall met taferele uit die lewe van Jakobus I beskilder. 

Rubens se eerste vrou, Isabella, is in 1626 oorlede. In 1630, toe hy 53 was, het hy weer getrou, die keer met Helene Fourment, die 16-jarige dogter van sy vriend en buurman, Daniel Fourment. Ook die huwelik was besonder gelukkig en hy het Helene as model gebruik in verskeie werke uit die latere tydperk (1630- 1640), onder meer in die bekende Pelske (Kunshistoriese Museum, Wenen). Sy werk se karakter het toe al hoe lirieser geword, met ligte, helder kleure. 

Na die dood van aartshertogin Isabella in 1633 het Rubens se diplomatieke loopbaan ten einde geloop, In 1635 het hy hom na sy landgoed Het Steen in Elewijt onttrek, waar hy vir die eerste keer in alle erns sy hand aan landskapskilderye gewaag het. Sy laaste groot opdrag was in 1636 van Filips IV van Spanje: die versiering van die koning se buiteverblyf Torre de la Parada naby Madrid, met ruim 100 voorstellings uit die "Metamorfoses van Ovidius". 

Op 30 Mei 1640 is Rubens in Antwerpen aan hartversaking dood na 'n kwaai jigaanval. Van sy groot aantal eietydse navolgers en leerlinge was die vernaamstes Anthonie van Dyck (1599- 1641), Jacob Jordaens (1593- 1678) en Frans Snijders (1597-1657). Rubens se invloed op die skilderkuns het tot laat in die 19e eeu voortgeduur, veral in die werke van meesterskilders soos Bernini, Delacroix, Renoir, Reynolds, Gainsborough en Constable. 

Hy word beskou as die grootste ontwikkelaar en eksponent van die Barokstyl. Hoewel hy sterk beïnvloed is deur byvoorbeeld Titiaan, het Rubens sy individualiteit behou en hom nie aan modes en grille in die toentertydse skilderkuns gesteur nie. Verder was sy kuns ook "volkome", in die sin dat dit al die temas en genres van sy tyd ingesluit het: Bybelse taferele, mitologiese voorstellings, allegorieë, jag- en slagveldtonele. portrette, ontwerpe vir wandtapyte, landskappe en gravures.

Vanaf Oktober 1608 het hy weer in die Nederlande gebly en in 1609 is hy benoem tot hofskilder aan die hof in Brussel. Hy was woonagtig Antwerpen, waar hy op 3 Oktober van dieselfde jaar met Isabella Brant getrou het.

As gevolg van die Twaalfjarig Bestand in die jare 1609-1621, het die rykdom van Antwerpen gestyg. Hierdeur het Rubens binne 'n kort periode verskillende opdragte gekry. In 1610 het hy 'n groter huis gekoop aan die Wapper, wat teenswoordig die Rubenshuis genoem word, waar hy 'n ateljee met 'n groot aantal assistente en leerlinge ingerig het. Hierdeur het hy nog meer opdragte aangeneem. 

Rubens het selektief geskilder, met die gesig en hande vir porretopdragte deur hom gedoen, en die res voltooi deur sy assistente. Frans Snyders het vir hom afbeeldings van diere geskilder.

In 1626 is sy vrou, Isabella Brant oorlede en in 1630 het hy getrou met die 16-jarige Hélène Fourment. Sy sukses as skilder het hom in staat gestel om die landgoed Het Steen in Elewijt te koop. Rubens, wat aan jig gely het, is oorlede in sy huis aan die Wapper in Antwerpen op 30 Mei 1640. Hy is begrawe in die Sint-Jacobskerk aldaar.



</doc>
<doc id="52244" url="https://af.wikipedia.org/wiki?curid=52244" title="Santiago Ramón y Cajal">
Santiago Ramón y Cajal

Santiago Ramón y Cajal (Petilla de Aragón (Navarra), 1 Mei 1852 – Madrid, 18 Oktober 1934) was 'n Spaanse histoloog.

Ramón y Cajal word die "vader van moderne natuurwetenskap" genoem. Hy word in Petilla de Aragón gebore en studeer geneeskunde in Zaragoza waar hy in 1873 afstudeer. In 1883 word hy 'n doktor in geneeskunde te Madrid.

Hy is bekend vir sy navorsing oor die fyn struktuur van die senustelsel. Hy gebruik golgikleuring, 'n tegniek om neurone mee te kleur wat deur sy tydgenoot Camillo Golgi ontwikkel is.

Vir sy ontdekking ontvang hy in 1906 saam met Golgi die Nobelprys vir Fisiologie of Geneeskunde.


</doc>
<doc id="52245" url="https://af.wikipedia.org/wiki?curid=52245" title="Alblasserdam">
Alblasserdam

Alblasserdam is 'n dorp en munisipaliteit in die Nederlandse provinsie Zuid-Holland, geleë in die weste van die Alblasserwaard aan die Noord-rivier. Die munisipale gebied het sowat 19 000 inwoners (2012) en 'n oppervlakte van 10 km².



</doc>
<doc id="52252" url="https://af.wikipedia.org/wiki?curid=52252" title="Moeammar al-Ghaddafi">
Moeammar al-Ghaddafi

Moeammar al-Ghaddafi (Arabies: ‏معمر القذافي) (gebore 7 Junie 1942 te Sirte, oorlede 20 Oktober 2011 te Sirte), ook bekend as Kolonel Gaddafi, was vir 42 jaar die "de facto" leier van Libië. Hy het met 'n staatsgreep in 1969 aan bewind gekom wat weer in 2011 deur die Libiese Burgeroorlog beëindig is. Ghaddafi het nie 'n openbare amp of titel gehad nie, maar is dikwels as "Broederleier" aangespreek.
Sy gesag is die laaste halfjaar van sy lewe nie meer deur die meeste lande erken nie. Op 20 Oktober 2011 het 'n woordvoerder van die Nasionale Oorgangsraad bekend gemaak dat al-Ghaddafi met die oorname van Sirte gevange geneem is. Later die dag het Abdul Hakim Belhaj, 'n bevelhebber van die rebelle, gemeld dat al-Ghaddafi aan sy wonde beswyk het.

Ghaddafi se naam word op talle wyses vanaf Arabies getranslitereer, onder andere: Gadhafi, Gadaffi, Gaddafi, Gadhdhafi, Ghaddafi, Khadaffi, Kaddafi, Kadhdhafi, Khadafy, Qadaffi, Qaddafi, Qadhafi, Qadhdhafi en Qathafi.


</doc>
<doc id="52255" url="https://af.wikipedia.org/wiki?curid=52255" title="Joséphine de Beauharnais">
Joséphine de Beauharnais

Joséphine de Beauharnais, gebore as Marie-Josèph-Rose Tascher de la Pagerie (Les Trois-Îlets (Martinique), 23 Junie 1763 – Rueil-Malmaison, 29 Mei 1814), is veral bekend as eggenote van Napoleon Bonaparte.
Napoleon en Joséphine trou op 9 Maart 1796 in die geheim met mekaar. Die huwelik word agter geslote deure deur kardinaal Joseph Fesch, die halfbroer van haar skoonmoeder bekragtig.

Op 2 Desember 1804 word Joséphine deur Napoleon tot keiserin gekroon. Joséphine was toe 41 en Napoleon 35 jaar oud gewees. Die seremonie vind in Pous Pius VII se teenwoordigheid plaas. Die troue was egter kinderloos. In 1806 kry Napoleon 'n buite-egtelike kind, Charles Léon Denuelle.

Op 15 Desember 1809 word die familieraad saamgeroep om die egskeiding tussen Napoleon en Joséphine goed te keur. Die senaat bekragtig dit, maar Joséphine word toegelaat om die titel van keiserin te behou.


</doc>
<doc id="52263" url="https://af.wikipedia.org/wiki?curid=52263" title="Charles Léon Denuelle">
Charles Léon Denuelle

Graaf Charles Léon Denuelle (Parys, Desember 1806 - Pontoise, 15 April 1881) was die eerste seun van Napoleon Bonaparte. Omdat Napoleon vrees dat hy geen kinders by sy vrou Joséphine de Beauharnais sal kry nie, verwekte hy Charles Léon by Éléonore Denuelle de la Plaigne (1787-1868). Sy was 'n hofdame van Joséphine en eweneens nie Napolion se enigste minnares nie.


</doc>
<doc id="52264" url="https://af.wikipedia.org/wiki?curid=52264" title="Éléonore Denuelle de La Plaigne">
Éléonore Denuelle de La Plaigne

Eleonore Louise Catherine Denuelle de la Plaigne (Parys, 13 September 1787 - 1868), dogter van Dominique Denuelle de la Plaigne en Françoise Caroline Eleonore Sophie Couprie, was die hofdame van die eerste vrou van Napoleon, naamlik Joséphine de Beauharnais, en een van Napoleons baie minnaresse. Napoleon het saam met La Plaigne 'n kind verwek, die graaf Charles Léon Denuelle. Charles het van 1806 tot 1881 geleef.


</doc>
<doc id="52267" url="https://af.wikipedia.org/wiki?curid=52267" title="Minnares">
Minnares

'n Minnares is 'n man se buite-egtelike vroulike minnaar en metgesel wat nie met hom in die eg verbind is nie. Die term word veral gebruik as man met 'n ander vrou getroud is.

So 'n verhouding is oor die algemeen stabiel en ten minste semi-permanent; hoewel die paartjie nie openlik saam leef nie. Die verhouding word gewoonlik, maar nie altyd nie, geheim gehou.

Die man betaal gewoonlik ook ('n deel van) die vrou se lewenskostes.


</doc>
<doc id="52269" url="https://af.wikipedia.org/wiki?curid=52269" title="Pous Alexander VIII">
Pous Alexander VIII

Alexander VIII was die 241ste pous van die Rooms-Katolieke Kerk van 1689 tot 1691. Hy is veral bekend vir sy nepotisme en die verryking van die Ottoboni-familie. Hy het die probleme tussen die Vatikaan en koning Lodewyk XIV besleg.

Pous Alexander VIII is gebore as Pietro Vito Ottoboni op 22 April 1610 in Venesië, Republiek van Venesië. Hy was die seun van ’n edelman Marco Ottoboni, kanselier van die Republiek en sy vrou Vittoria Tornielli. Hy was ’n briljante student aan die Universiteit van Padua en kry ’n doktorsgraad in siviele en kerkreg in 1627. Pous Urbanus VIII maak hom goewerneur van Terni, Rieti en Spoleto. Hy dien vir veertien jaar as die ouditeur van die Heilige Roomse Rota. Deur die versoek van die Republiek van Venesië, stel Pous Innocentius X hom aan as kardinaal-priester op 19 Februarie 1652. Op 7 Desember 1654 word hy biskop van Brescia in die Venesiese Republiek en datarius in Rome. Op 6 Oktober 1689 volg hy Pous Innocentius XI op en word gekroon op 16 Oktober 1689 deur kardinaal Francesco Maidalchini. Hy regeer tot sy dood op 1 Februarie 1691 en word opgevolg deur Pous Innocentius XII.
Die naam ‘Alexander’ beteken 'kryger'.


Die ambassadeur van koning Lodewyk XIV verkry die verkiesing van Pous Alexander VIII toe hy reeds 80-jaar oud was en hy was slegs sestien maande lank pous. Na maande se onderhandelinge het Alexander tog die Galliese Vryhede veroordeel op 4 Augustus 1690. Lodewyk se posisie was egter so haglik dat hy tog in 1690 die pouslike gebiede by Avignon en Venaissin teruggegee het en ook toegegee het oor die asielreg van die Franse ambassade in Rome.

Liefdadigheidswerke en nepotisme het die skatkis van die Vatikaan gou leeggemaak. Sy 22-jarige neef Pietro word kardinaal, ’n ander neef Marco hertog van Fiano en neef Antonio word generaal. Hy het die belasting van die armes in die Pouslike Staat verminder, maar het sy eie familie verryk. Venesië kry subsidies, sewe galeie en 2000 voetsoldate vir die veldtog in Albanië teen die Turke.

Hy veroordeel die leer van filosofiese sonde op 24 Augustus 1690 en in dieselfde jaar het hy ook Johannes van God heilig verklaar.

Die biblioteek van die Vatikaan word aansienlik uitgebrei met die versameling manuskripte en boeke van koningin Christina van Swede.

Na sy dood op 1 Februarie 1691 word hy begrawe in die Sint Pieterskerk in ’n graftombe ontwerp deur graaf Arrigo di. San Martino en gebeeldhou deur Angelo de' Rossi en Guiseppi Bertosi.

Pous Alexander VIII het 14 nuwe kardinale aangestel in drie konsistories.







Saamgestel en vertaal uit die , , en wikipedia en aangevul uit ander bronne soos aangedui.

Basis URL: 


</doc>
<doc id="52271" url="https://af.wikipedia.org/wiki?curid=52271" title="Deelstate van die Verenigde State van Amerika">
Deelstate van die Verenigde State van Amerika

Die Verenigde State van Amerika bestaan uit 50 deelstate (Engels: "U.S. state"), waarvan vier hulself "Gemenebes" ("Commonwealth") noem: Kentucky, Massachusetts, Pennsilvanië en Virginië.



</doc>
<doc id="52273" url="https://af.wikipedia.org/wiki?curid=52273" title="Korsika">
Korsika

Korsika (Frans: "Corse", [kɔʁs], ; Korsikaans: "Corsica", [ˈkorsiga]; Italiaans: "Corsica", [ˈkɔrsika]) is 'n eilandgebied van Frankryk in die Middellandse See en 'n Région van Frankryk. Die eiland lê in Europa suidoos van Frankryk, wes van Italië en noord van Sardinië. Korsika is die vierde grootste eiland in die Middellandse See ná Sisilië, Sardinië en Siprus. Korsika het 'n bevolking van 330 000 in 2017 gehad en beslaan 'n oppervlakte van 8 680 km². Die hoofstad en grootste stad is Ajaccio. Die amptelike tale is Korsikaans en Frans.

Korsika is in 1768 deur Genua aan Frankryk verkoop; net een jaar later is Napoleon Bonaparte op dié eiland in Ajaccio gebore, hy is van die bekendste Korsikane. Hy het gesê dat hy sy tuisland geblinddoek aan sy geur sal herken. Van die plante wat op hierdie eiland aangetref word, versprei so 'n heerlike geur dat mens dit op 'n afstand kan herken. Tydens die Franse Rewolusie het Engeland die eiland vir 'n kort tydperk beset, maar sedertdien behoort Korsika aan Frankryk. Tydens die fascisme in Italië het Benito Mussolini Korsika in 1936 tot 'n "integrale deel" van Italië verklaar, maar dit is deur die Korsikane verwerp, wat hulself sedertdien as 'n eie groep beskou, maar nie as Italianers nie.




</doc>
<doc id="52274" url="https://af.wikipedia.org/wiki?curid=52274" title="Merriman">
Merriman

Merriman is 'n nedersetting en stasie op die Kaapstad-Johannesburg spoorlyn in die Noord-Kaap, in Suid-Afrika. Dit is vernoem na John X. Merriman en was eers bekend as Richmondweg.

Die dorpie is tussen Richmond en Britstown geleë en word verbind met die R398 provinsiale pad.




</doc>
<doc id="52276" url="https://af.wikipedia.org/wiki?curid=52276" title="Sardinië">
Sardinië

Sardinië (Italiaans: "Sardìgna" of "Sardìnnia", [saɾˈdiɲɲa] of [saɾˈdinja]; Sardies: "Sardigna", [sarˈdeɲɲa]; Katalaans: "Sardenya") is 'n eilandgebied van Italië in die Middellandse See en 'n outonome administratiewe gewes van Italië. 

Die eiland is wes van die Italiaanse vasteland, suid van Korsika en noordoos van Sisilië geleë. Sardinië is die tweede grootste eiland in die Middellandse See ná Sisilië. Sardinië het 'n bevolking van 1 651 793 in 2017 gehad en beslaan 'n oppervlakte van 24 090 km². Die hoofstad en grootste stad is Cagliari. Die amptelike tale is Sardies en Italiaans. Rondom die dorp Alghero word 'n ou vorm van Katalaans gebesig - as kulturele erfenis van vier eeue van Spaans-Aragonese bewind oor Sardinië tussen die 14de en 18de eeu.



</doc>
<doc id="52279" url="https://af.wikipedia.org/wiki?curid=52279" title="Sisilië">
Sisilië

Sisilië (Italiaans: "Sicilia", [siˈtʃiːlja]; Sisiliaans: "Sicìlia") is 'n eilandgebied van Italië in die Middellandse See en 'n outonome administratiewe gewes van Italië. Die eiland is in Europa in die suidweste van Italië, in die suidooste van Sardinië en ten noorde van Malta geleë.

Sisilië is die grootste eiland in die Middellandse See. Sisilië het 'n bevolking van 5 029 675 in 2017 gehad en beslaan 'n oppervlakte van 25 711 km². Die hoofstad en grootste stad is Palermo. Die amptelike tale is Sisiliaans en Italiaans.

Die vulkaan Etna is 'n bekende vuurspuwende landmerk op Sisilië.

Daar is sowel treinverbindings as motorweë tussen Sisilië en die punt van Italië. Hoewel 'n reuse vervoerbrug al sedert 1865 beplan word, word treine en motors steeds op veerbote gelaai om die water na en van die vasteland oor te steek.

In die jongste vier dekades is motorweë dwarsoor die eiland gebou en uitgebrei. Die bekendste van die Sisiliaanse paaie is die "autostrada" wat langs die noordelike deel van die eiland loop. Groot dele van die motorweg is op pilare gebou, as gevolg van die bergagtige terrein van die eiland. Ander hoofweë in Sisilië is die SS.113 "Strade Statali" wat Trapani met Messina (via Palermo) verbind, die SS.114 Messina-Sirakuse (via Catania) en die SS.115 Sirakuse-Trapani (via Ragusa, Gela en Agrigento).

Die eerste spoorlyn in Sisilië is in 1863 tussen Palermo en Bagheria geopen. Vandag word al die Sisiliaanse provinsies tussen meeste dorpe en stede, deur 'n netwerk spoorverbindings bedien deur Trenitalia. In Catania is daar sedert 1999 'n Metrotrein wat op 'n deel van die FCE-spoorlyn loop.

Daar is lughawens in Catania, Palermo en Trapani.

Ter see word Sisilië deur verskeie veerbootroetes en vraghawens bedien, en in alle groot stede dok lynskepe op 'n gereelde basis.




</doc>
<doc id="52286" url="https://af.wikipedia.org/wiki?curid=52286" title="Dodekanese">
Dodekanese

Die Dodekanese (Grieks: Δωδεκάνησα, uitgespreek [ðoðeˈkanisa]) is 'n Griekse eilandgroep in die Egeïese See.


</doc>
<doc id="52288" url="https://af.wikipedia.org/wiki?curid=52288" title="Andries Stockenström">
Andries Stockenström

Sir Andries Stockenström (Kaapstad, 6 Julie 1792 – Londen, 16 Maart 1864) was luitenant-goewerneur van die Oostelike Provinsie van die Kaapkolonie. Hy was van Sweedse afkoms en seun van Andries Stockenstrom, landdros van Graaff-Reinet, wat in 1811 deur die Xhosas vermoor is. Sy tweede seun is regter Andries Stockenstrom.

Stockenström het sy skoolonderrig aan Tot Nut van 't Algemeen in Kaapstad ontvang. Hy het sy loopbaan as 'n soldaat begin, word 'n vaandrig in die Kaapse Regiment en onderskei homself in die oorloë met die grensstamme.

Van 1822 tot 1824 moes hy die grens van die Kolonie afbaken. As gevolg van sy prestasies daar word hy in 1828 Kommissaris-generaal van die Oostelike-Provinsie en 'n lid van die Goewerneur se Raad van Advies.

In 1829 is die taak aan hom opgedra om 'n groot aantal Hottentotte aan die Katrivier tot bedaring te bring, wat baie kritiek tot gevolg gehad het. Hulle is hier gevestig as bolwerk teen die Xhosas en het hulle kerk na hom genoem, NG gemeente Stockenström. Talle van dié opstandelinge is hulle grond ontneem omdat hulle hulle aan die Xhosas se kant geskaar het.

Tydens 'n besoek aan Europa in 1833 is druk op hom uitgeoefen om met pensioen af te tree. Hy het aanstoot gegee deur vyandige getuienis voor 'n komitee van die Britse Laerhuis te lewer oor die Koloniste se gedrag. Daar was selfs groter protes toe hy in 1836 as luitenant-goewerneur van die Oostelike Provinsie aangestel is, en dadelik die Provinsie van Koningin Adelaide aan die plaaslike stamme teruggegee het.

Hy is op 'n monstervergadering in Grahamstad gevra om sy vyandelike gedrag teenoor Engeland te verduidelik. Ongestoord het hy egter voortgegaan om die vrede met die plaaslike opperhoofde te bewaar.

As gevolg van die kwade gevoelens jeens Stockenström het hy betrokke geraak in 'n lastersaak wat hy uiteindelik verloor het. Hy het 'n sterk teenstander van die Voortrekkers geword, wat hy probeer dwing het om na die Kaapkolonie terug te keer. Verder was daar 'n onaangenaamheid in Engeland waar hy éérs afstand van sy pos gedoen het, toe sy bedanking teruggetrek het en eindelik 'n ridderskap en pensioen aanvaar het.

Hy het baie onrus in die vroeë Suid-Afrikaanse politiek veroorsaak en was 'n aanvegbare figuur tot en met sy dood in 1864.




</doc>
<doc id="52290" url="https://af.wikipedia.org/wiki?curid=52290" title="NG gemeente Greykerk">
NG gemeente Greykerk

Die NG gemeente Greykerk was die 86ste oudste gemeente van die Nederduitse Gereformeerde Kerk en het die dorpies Seymour (jare lank deel van die voormalige tuisland Ciskei) en Balfour, 14 km daarvandaan in die Oos-Kaap, omsluit.

Nadat die Britse regering van die Kaap dit reggekry het om die Xhosa-hoofman Macomo uit sy woongebied in die vrugbare valleie van die Katrivier en sy bolope te verdryf, het kaptein (later sir) Andries Stockenström, destyds kommissaris-generaal van die oostelike distrikte van die Kaapkolonie, op die gedagte gekom om hierdie ontruimde distrikte aan kleurlinge uit die sendingstasies Theopolis en Bethelsdorp te gee. Dit was die oorsprong van die geskiedkundige Katriviernedersettings wat as buffer tussen die blanke grensbewoners en die Xhosas moes dien en wat in 1844 as distrik die naam van sy stigter, Stockenström, ontvang het.

In 1830 is eerw. William Ritchie van die Londense Sendinggenootskap se Tjumie-sendingstasie deur die regering aangestel om in die nedersetting te arbei en enkele jare later het sy werkkring 'n gemeente van die NG Kerk, die latere NG gemeente Stockenström, geword. Dit het egter tot 1848 Balfour geheet, na die woonplek van die leraar.

In die Agtste Grensoorlog (1850 – '51) het 'n gedeelte van die gekleurdes van die Katrivier hulle aan die kant van die Xhosa-aanvallers geskaar, sodat hulle grond verbeurd verklaar is en aan blankes uitgegee is. 'n Ruk lank het dié blanke intrekkers saam met die Kleurlinge onder die bearbeiding van ds. Thomson gestaan, maar reeds in 1855 het hulle hul ontevredenheid te kenne gegee omdat hulle saam met die Kleurlinge die Nagmaal moes geniet (destyds nog uit een gemeenskaplike Nagmaalsbeker) en daar geen blanke kerkraadslede gekies is nie. Wat die laaste grief betref, was die kerkraad bereid om toe te gee, maar oor eersgenoemde wou hulle geen konsessie maak nie. Die Ring het die handelswyse van die kerkraad goedgekeur, maar terselfdertyd by hulle aanbeveel om een of meer tafels "voor de nieuwe of blanke leden" te bedien. Al die blankes het nie met dié reëling geneë geneem nie en in Februarie 1860 het hulle besluit om hulle eie kerk op te rig waarin ook die Engelse van die distrik 'n heenkome kon vind.

'n Komitee wat die saak moes behartig, het in dieselfde jaar 'n memorie voor die Ring gelê met die versoek om 'n afsonderlike gemeente uit te maak, maar gee as enigste motief aan dat die bestaande kerkgebou te klein was. Die Ring het dit nie as voldoende rede vir afstigting beskou nie, maar die saak is verder ondersoek en in 1862 is daar toe uit Stockenström 'n gemeente vir die blankes gestig, sover bekend die eerste en enigste maal dat blankes uit 'n oorwegend bruin kerk afgestig het.

Eers is besluit om die kerk wat reeds in Julie 1862 ingewy is en wat dekades lank nog as kerksaal sou dien, "Sir George's Dutch Reformed Church" te noem, maar later is dié naam deur "Greykerk" vervang, albei ter ere van die gewilde Kaapse goewerneur sir George Grey, wat die kerkplaas aan die gemeente geskenk het.

'n Volle 50 jaar lank is die gemeente as konsulentsgemeente deur die leraars van Stockenström bedien. Eers in 1912 is ds. Tobias Izaak van Wyk tot eerste eie leraar van Greykerk bevestig en hy is opgevolg deur di. H.P. van Straten (1928 – '38), S.S. Weyers (1938 – '42), P.A. de Wet (1942 – '47), Gibeon Nel en andere. Die gemeentegrense was dieselfde as dié van die distrik en gemeente Stockenström. Die kerkgebou en pastorie het nie op die hoofdorp, Seymour gestaan nie, maar op 'n plaas van amper 140 ha naby die dorpie Balfour aan die voet van die skilderagtige Katberg, in die middel van die distrik, by die spoorwegstasie Katberg en aan die latere R67 tussen Fort Beaufort en Queenstown.

Petrus Arnoldus De Wet (6 Junie 1903 – 23 Februarie 1992) is gedoop op 26 Julie 1903 op Lichtenburg. Hy word in 1934 gelegitimeer en dien agtereenvolgens in die volgende gemeentes: Christiana (1935), Duplooysburg (1937), Greykerk (1942), Queenstown (1947), Kerkenberg (1949), Willowmore (1953), Bedelia (1956), Greykerk (1960), Potchefstroom-Noord (1962) en Ventersdorp-Oos (1966). Hy aanvaar sy eerste emeritaat in 1969 maar aanvaar ’n beroep in 1973 na Dwaalboom. Op 25 Januarie 1976 aanvaar hy sy tweede emeritaat. Hy woon voor sy dood op Magaliesburg. Twee kinders is uit sy huwelik in 1933 met Cornelia Hester van Rooyen gebore op Winburg op 6 Maart 1914.

Soos die geval met die amper al die ander gemeentes in die Oos-Kaapse grensgebied wat deels of heeltemal binne die latere tuislande van Ciskei en Transkei geval het, het Greykerk ophou bestaan en is dit op 11 Desember 1983 by die NG gemeente Fort Beaufort ingelyf. Dieselfde lot het die NG gemeentes Pondoland (ingelyf by NG gemeente Kokstad), Du Plessis (ingelyf by Indwe), Komga (ingelyf by Stutterheim), Alice (ook ingelyf by Fort Beaufort) en Peddie (ingelyf by King William's Town) getref.

Die omgewing om Blinkwater, Buxton, Hertzog, Balfour, Katberg en Seymour was ’n vooruitstrewende landbougebied gedurende die 1940's tot 1960's. Boere het veral met lemoene en tabak geboer. Daar was selfs twee groot sitruspakhuise in die omgewing en heelwat van die sitrusproduksie is daarvandaan uitgevoer. Hierdie gebied het buite die stamgrond van die destydse Ciskei geval. Gedurende die 1970's het die owerheid van Ciskei, toe nog nie "onafhanklik" nie, aanspraak op gebiede binne die gemeentegrense gemaak. So is dit vroeg in die 1980's by Ciskei, wat in 1981 "onafhanklik" geword het, ingelyf. Die wit boere en hul gesinne moes die gebied verlaat en die Greykerk het ontbind. Die Suid-Afrikaanse regering het die NG Kerk vir die verlies van die Greykerk-eiendom vergoed. ’n Gedeelte van die geld is gebruik om akkommodasie vir van die Greykerk-lidmate in Huis Corrie Dreyer-ouetehuis op Adelaide te bou. Die res van die geld is belê sodat die lidmate verder finansieel ondersteun kon word.

Die NG Sinode van Oos-Kaapland skryf die Kaapse Sinode van 1857 het besluit – "vanweë die swakheid van sommige" – na aanleiding van die blanke lidmate van Stockenström se beswaar, dat gemeentes wat uit die heidene opgerig word hulle Christelike voorregte in 'n afsonderlike gebou of gestig kon geniet. "Dit is uiters belangrik om raak te sien dat hierdie geen prinsipiële besluit tot afsonderlike kerkvorming was nie. Immers begin die besluit met die uitspraak: 'De Synode beschouwt het
wenschelijk en schriftmatig, dat onze ledematen uit die Heidenen in onze bestaande gemeenten opgenomen en ingelijfd worden, overal waar zulks geschieden kan.' Veel eerder moet dit as 'n ordereëling gesien word, beskou as in die beste belang van 'de bevordering van de saak van Christus onder de Heidenen'. Ongelukkig het hierdie besluit tog die weg tot afsonderlike kerkontwikkeling gebaan." En verderaan: "Die verdere (ongelukkige) verloop van die geskiedenis is bekend: in 1881 word die NG Sendingkerk gestig, in 1910 die (swart) NG Kerk in Afrika, en in 1968 die (Indiër) Reformed Church in Africa."






</doc>
<doc id="52292" url="https://af.wikipedia.org/wiki?curid=52292" title="Funduzi">
Funduzi

Funduzi (Fundudzi) is 'n meer in die noordooste van die Limpopoprovinsie. Die meer saam met die nabygeleë TateVondo-bos speel 'n vername rol in die folklore van die Vendas. Dit is die tuiste van die misterieuse “wit krokodille”.

Funduzi lê in 'n afgeleë vallei in die Soutpansberge, noordoos van Makhado (Louis Trichardt) en noordwes van Sibasa. Dit is hoog in die berge geleë en moeilik bereikbaar. Toegang tot die meer word beperk en kan slegs geskied met toestemming van die owerhede in Thohoyandou.

Funduzi word beskou as Suider-Afrika se enigste werklike meer. Dit is in antieke tye gevorm toe 'n reusagtige grondverskuiwing die vloei van die Mutalerivier, 'n boloop van die Limpoporivier, versper het. Die oppervlakte van die meer wissel met die seisoene. Op sy grootste is die meer 5 km lank en 3 km breed. Gewoonlik is dit slegs 3 km lank en 'n halwe kilometer breed. Respek vir die meer deur die Venda en 'n ontmoediging van toerisme dra by tot sy goeie toestand. Swak landboupraktyke, erosie en ontbossing van die omringende berghelling lei egter tot modderige water en die gevaar van toeslikking.

'n Venda-legende lui dat 'n melaatse persoon die kraal besoek het waar die meer tans is. Sy versoek om voedsel en skuiling is geweier. Daarop het die melaatse die kraal vervloek en het die hele kraal onder die water verdwyn. Daar word beweer dat daar steeds elke oggend stemme van mense en die gebulk van vee uit die meer opklink. Funduzi beteken dan ook "die meer wat 'n kraal bedek". Die klippe wat die wal van die meer vorm, lê nie dig op mekaar nie. In die reënseisoen lê die water hoog en sypel deur die wal. Dit veroorsaak 'n geruis wat die Venda vertolk as die stem van die ontstoke voorvadergeeste. Om die geeste te kalmeer, word bier, koring en vleis aan hulle geoffer. Oorlewering beweer dat jong meisies ook geoffer is.

Verhale van die Venda lui onder andere ook dat daar in 'n baie droë tydperk na water gesoek is. Toe is die Funduzi ontdek met oorgenoeg water vir mens en dier. Tussen die krokodille was 'n besonder wit een en die toordokters was oortuig dat die geeste van die gestorwe Vendakapteins in daardie krokodil voortleef en dat die geeste hulle na die meer gelei het. Ook woon die god van vrugbaarheid in die gedaante van 'n luislang in die meer. Hulle dors na bier moet eers geles word voordat daar weer 'n goeie oesjaar gaan wees.

In die Venda-tradisie word die meer as 'n heilige plek beskou en sy water word met groot respek behandel. Niemand mag homself of sy klere daarin was nie. Swem is taboe. Wanneer 'n Venda-persoon die meer nader, buig hy met sy rug na die meer sodat hy die meer deur sy bene sien.



</doc>
<doc id="52293" url="https://af.wikipedia.org/wiki?curid=52293" title="NG gemeente Stockenström">
NG gemeente Stockenström

Die NG gemeente Stockenström was die 22ste oudste gemeente van die Nederduitse Gereformeerde Kerk, maar omdat die lidmate bruin en behoeftig was en daarom nie hulle finansiële verpligtinge teenoor die NG Kerk kon nakom nie, is dit later aan die NG Sendingkerk, tans die Verenigende Gereformeerde Kerk, oorgedra.

Nadat die Britse regering aan die Kaap dit reggekry het om die Xhosa-hoofman Macomo uit sy woongebied in die vrugbare valleie van die Katrivier en sy bolope te verdryf, het kaptein (later sir) Andries Stockenström, destyds kommissaris-generaal van die oostelike distrikte van die Kaapkolonie, op die gedagte gekom om hierdie ontruimde distrikte aan kleurlinge uit die sendingstasies Theopolis en Bethelsdorp te gee. Dit was die oorsprong van die geskiedkundige Katriviernedersettings wat as buffer tussen die blanke grensbewoners en die Xhosas moes dien en wat in 1844 as distrik die naam van sy stigter, Stockenström, ontvang het.

Van die begin was dié mense van gemengde herkoms nou verbonde aan die Independente onder eerw. Reade, met Phillipton (genoem na dr. John Philip van die Londense Sendinggenootskap) as middelpunt. In 1830 is eerw. William Ritchie Thompson van die Londense Sendinggenootskap se Tjumie-sendingstasie deur die regering aangestel om in die nedersetting te arbei. Diegene wat 'n voorliefde vir die NG Kerk gehad het, het die regering om 'n leraar vir hulle afsonderlike werk versoek. So is Stockenström in 1832 gestig, hoewel dit tot 1848 as Balfour sou bekend staan. Eerw. W.R. Thompson (destyds sendingleraar onder die Xhosas van die grensgebied) is as eerste leraar op Balfour deur ds. George Morgan van Somerset-Oos bevestig. Hulle was albei onder die eerste Skotse predikante wat na Suid-Afrika gekom het.

Tydens die Agtste Grensoorlog (1850 – '51) het sommige bruin inwoners van die Katrivier hulle aan die kant van die Xhosa-aanvallers geskaar (die sogenaamde Katrivierrebellie), sodat hulle grond verbeurd verklaar is en aan blankes uitgegee is. 'n Ruk lank het dié blanke intrekkers saam met die kleurlinge onder die bearbeiding van ds. Thomson gestaan, maar reeds in 1855 het hulle hul ontevredenheid te kenne gegee omdat hulle saam met die kleurlinge die Nagmaal moes geniet (destyds nog uit een gemeenskaplike Nagmaalsbeker) en daar geen blanke kerkraadslede was nie. Wat die laaste grief betref, was die kerkraad bereid om toe te gee, maar oor eersgenoemde wou hulle geen konsessie maak nie. Die Ring van Graaff-Reinet, onder voorsitterskap van ds. Andrew Murray sr., het die handelswyse van die kerkraad goedgekeur, maar terselfdertyd by hulle aanbeveel om een of meer tafels "voor de nieuwe of blanke leden" te bedien. Al die blankes het nie met dié reëling geneë geneem nie en in Februarie 1860 het hulle besluit om hulle eie kerk op te rig waarin ook die Engelse van die distrik 'n heenkome kon vind.

'n Komitee wat die saak moes behartig, het in dieselfde jaar 'n memorie voor die Ring gelê met die versoek om 'n afsonderlike gemeente uit te maak, maar gee as enigste motief aan dat die bestaande kerkgebou te klein was. Die Ring het dit nie as voldoende rede vir afstigting beskou nie, maar die saak is verder ondersoek en in 1857 lewer die Kaapse Sinode 'n uitspraak wat beskou kan word as die voorloper van die afsonderlike kerke binne die NG Kerkfamilie vir verskillende rassegroepe: "De Synode beschouwd het wenschelijk en Schriftmatig dat onze ledematen uit de Heidenen in onze bestaande Gemeenten opgenomen en ingelijfd worden overal waar zulks geschieden kan – maar waar deze maatregel ten gevolge van de zwakheid van sommige de bevordering van de zaak van Christus onder de Heidenen in den weg staan – de gemeente uit de Heidenen opgerigt of nog op te rigten hun Christelijke voorregten in een afzonderlijke gebouw of gesticht genieten zal." (Vertaling: Die sinode beskou dit as wenslik en Skrifmatig dat ons lidmate uit die heidene in ons bestaande gemeentes opgeneem en ingelyf sal word waar dit ook al kan geskied – maar waar dié maatreël as gevolg van die swakheid van sommiges in die pad staan van die bevordering van die saak van Christus onder die heidene – die gemeente uit die heidene opgerig of nog op te rig sodat hulle hul Christelike voorregte in 'n afsonderlike gebou of gestig sal geniet.") In 1862 is daar toe in Stockenström 'n gemeente vir die blankes gestig, die NG gemeente Greykerk, sover bekend die eerste en enigste maal dat blankes uit 'n oorwegend bruin kerk afgestig het.

'n Volle 50 jaar lank is die Greykerk as konsulentsgemeente deur die leraars van Stockenström bedien. Eers in 1912 is ds. Tobias Izaak van Wyk tot eerste eie leraar van Greykerk bevestig.

Die dienste is aanvanklik op Balfour in 'n ander genootskap se kerkgebou gehou, wat in 1837 vergroot is, maar in 1845 is 'n eie kerkgebou op Hertzog ('n nedersetting sowat 8 km van Balfour en vernoem na die landmeter W.F. Hertzog) opgerig. Dr. A. Roux van Albanie en ds. A. Welsh van Glen Lynden het die gebou ingewy. Destyds is dienste om die beurt op Hertzog en Balfour gehou.

Ds. P.R. Pietersen het in 1869 vir ds. Thomson opgevolg en aangebly as leraar van Stockenström en konsulent van Greykerk, maar sy gesondheid het verswak sowat hy in 1875 moes bedank. Sy opvolger, ds. A. Faure, is op 15 Mei 1875 deur ds. W.A. Joubert (destyds van Alice en later 20 jaar lank van die NG gemeente Noorder-Paarl (die Toringkerk) in die Paarl) op Hertzog bevestig. Hy staan 51 jaar lank in die gemeente tot en met sy dood in 1927. Dit was in sy dienstyd (in 1912) dat Greykerk sy eerste eie leraar in die persoon van ds. Tobias Izaak van Wyk gekry het. Hy was ook die laaste leraar wat hier traktementstoelae van die regering gekry het.

Die daaropvolgende tiental jare is die gemeente, toe reeds ernstig uitgedun deurdat lidmate elders 'n beter heenkome gaan soek het, deur verskillende konsulente (veral ds. H.P. van Straten van Greykerk), asook eerw. J.P. Koekemoer bedien. Laasgenoemde het tot en met sy dood in 1934 as tydelike geestelike arbeider opgetree.

Op 17 April 1937 is ds. J.A. Malherbe (Alice), voorheen ook konsulent, nadat hy die tweede beroep aangeneem het, deur sy vader, ds. J.A. Malherbe van Goudini, op Hertzog bevestig. Hy het die gemeente ook bedien as skriba-kassier, orrelis en bestuurder van twee skole. Omdat die kerkgebou geruime tyd lank ook vir skooldoeleindes moes dien, is die plaaslike skool in 1949 uitgebrei.

In 1952 berig die "Ons gemeentelike feesalbum": "Die gemeentelede is baie behoeftig en kerkgangers kom te voet, sommige van ver. Die vernaamste kerklike inkomste is huurgeld van eiendomme. Voorheen is van Ringsweë pogings aangewend om hierdie hulpbehoewende gemeente tot die Sendingkerk af te sny, daar dit nie sy finansiële verantwoordelikhede behoorlik kan nakom nie. Moontlik mag die afsnyding nog in die nabye toekoms verwesenlik word." Die "afsnyding" is wel later deurgevoer. In 1990 en '91 het lidmate van die gemeente wat al die jare 'n wyk in Grahamstad gevorm het, almal by die NG gemeente Grahamstad aangesluit. Sien onder Eksterne Skakels berig in "Rapport" vir die verloop van Stockenström se grondeis vroeg in die 21ste eeu.





</doc>
<doc id="52296" url="https://af.wikipedia.org/wiki?curid=52296" title="Baleariese Eilande">
Baleariese Eilande

Die Baleariese Eilande (Katalaans: "Illes Balears", Spaans: "Islas Baleares") (39° 30'N, 3° 0'W) is 'n eilandgroep van die Koninkryk van Spanje in die Middellandse See. Dit is geleë naby die ooskus van Spanje (Katalonië en Valencia). Dit vorm 'n outonome gewes van Spanje.



</doc>
<doc id="52298" url="https://af.wikipedia.org/wiki?curid=52298" title="Trentino-Suid-Tirol">
Trentino-Suid-Tirol

Trentino-Suid-Tirol (Duits: "Trentino-Südtirol", Italiaans: "Trentino-Alto Adige", Ladinies: "Trentin-Südtirol") is 'n outonome gewes in die noorde van Italië wat in die noorde aan Oostenryk en in die noordweste aan Switserland grens. Trentino-Suid-Tirol het 1 028 260 inwoners in 2009 gehad en het 'n oppervlakte van 13 606,87 km².

Die hoofstad en grootste stad is Trient en "de facto" ook Bozen. Die amptelike tale is Duits, Ladinies en Italiaans. Trentino-Suid-Tirol was voor 1918 'n deel van Tirol in Oostenryk-Hongarye en is sedert die oorgawe van Oostenryk 'n outonome gewes van Italië. Trentino-Suid-Tirol bestaan uit die twee outonome provinsies Trentino en Suid-Tirol.



</doc>
<doc id="52300" url="https://af.wikipedia.org/wiki?curid=52300" title="Coligny">
Coligny

Coligny is 'n dorp in die Suid-Afrikaanse provinsie Noordwes aan die N14 nasionale pad, sowat 30 km suidoos van Lichtenburg (die naaste groot dorp) en 55 km noord van Hartbeesfontein.

Die dorp is in 1918 gestig en genoem na Gaspard de Coligny, beroemde Hugenoteleier in Frankryk. Die dorp het sy ontstaan te danke aan die bou van 'n takspoorlyn in 1911. Die dorp was eers "Treurfontein" genoem maar in 1923 hernoem na Colingy nadat die inwoners beswaar gemaak het teen die naam.

Tydens die laaste sitting van die Transvaalse parlement voor Uniewording in 1910, het generaal Koos de la Rey, parlementslid vir Lichtenburg, goedkeuring verkry vir die bou van 'n spoorlyn van Welverdiend aan die hooflyn tussen Kaapstad en Johannesburg na Lichtenburg asook vanaf 'n spoorwegaansluiting na Delareyville en Schweizer-Reneke. Die spoorlyn is op 11 Mei 1911 in gebruik geneem en die spoorwegaansluiting was op die plaas Rietvlei. Aangesien 'n ander plaas in die destydse Transvaal reeds só geheet het, is die spoorwegaansluiting Treurfontein genoem.

Sake is verder gekompliseer deurdat die gemeente van die NG Kerk wat op Vrydag 13 Mei 1914 hier in die mieliepakhuis van die N.W. Koöperatiewe Landboumaatskappy Bpk. van die gemeentes Lichtenburg, Ventersdorp en Hartbeesfontein afgestig is, aanvanklik as Welgemoed bekend gestaan het. Toe die nedersetting in 1923 'n munisipaliteit word, is dit vernoem na Gaspard de Coligny, 'n Franse admiraal en Hugenote-leier wat omgekom het tydens die slagting van Protestante in Parys in 1572, die sogenaamde Bartolomeusnag.

Talle nasate van die Hugenote woon in die omgewing van Coligny waar hulle op grootskaal met mielies en sonneblomme boer. Die gemeente en spoorwegaansluiting se naam is ook ter ere van die Hugenote-leier verander. Die uitspraak en spelling van die nuwe naam het aanvanklik heelwat moeilik meegebring. Hiervan getuig die verkeerde spelling op die hoeksteen van die ou kerk.

Totdat die kerk voltooi is, is eredienste in die pakhuis gehou. Die hoeksteen van die ou kerk – wat later jare as kerksaal dien – is op 29 Julie 1916 gelê. Drie maande na die hoeksteenlegging deur ds. J.G. Perold, is die kerk ingewy. Dit het sitplek aan 400 lidmate gebied en het sonder meublement £960 gekos. Die pastorie, waarvan die argitek ene mnr. Van Eck en die kontrakteur ene mnr. Leemhuis was, is in 1918 teen 'n koste van £2 300 voltooi.

Die nuwe kerk se hoeksteen is op 11 Junie 1931 deur ds. M.J. du Preez gelê en is op 14 Februarie 1932 ingewy. Die argitek was Gerard Moerdijk en die bouaannemer mnr. L. Lauryssen. Moerdijk het soortgelyke kerke ontwerp vir die NG gemeente Harare en Louis Trichardt asook die Gereformeerde kerk op Nylstroom. Die kerk bied sitplek aan 700 lidmate en het tesame met die orrel £12 000 gekos.

Met die simboliese Ossewatrek van 1938 het die klipstapeling ter herdenking van die deurtog van die Voortrekkerwaens op die kerkterrein plaasgevind en is die klippe omgewerk in die sierlike monument wat daarna as ingang na die kerkgebou gepryk het.

Hestrie Cloete, wêreldhoogspringkampioen, is seker Coligny se bekendste inwoner. Hestrie, gebore in Germiston, het grootgeword op Coligny en skoolgegaan op Lichtenburg.

Die distrik beslaan 1 500 km. Coligny lê in die hart van die mieliestreek. Daar het ook diamantdelwerybedrywighede plaasgevind in die omgewing.




</doc>
<doc id="52301" url="https://af.wikipedia.org/wiki?curid=52301" title="NG gemeente Molteno">
NG gemeente Molteno

Die NG gemeente Molteno is 'n gemeente van die Nederduitse Gereformeerde Kerk op die hoogliggende Oos-Kaapse dorp Molteno, genoem na die eerste Kaapse eerste minister, sir John Molteno, kampvegter vir verantwoordelike regering.

Die gemeente is in 1881 gestig en op 22 Julie daardie jaar vergader die eerste kerkraadslede, soos benoem deur die Ringskommissie van die Ring van Burgersdorp, onder voorsitterskap van ds. J.G.S. de Villiers, destyds predikant van die NG gemeente Tarkastad. Die eerste vergadering is op Sterkstroom gehou en die volgende dekade sou die vergaderings om die beurt daar en op Molteno self gehou word, totdat Sterkstroom in 1891 selfstandig geword het. Dit was weens die geografiese ligging van die gemeente wat die gesamentlike bearbeiding van die twee dorpies moeilik gemaak het, want hoewel hulle na aan mekaar lê, word hulle deur 'n bergpas geskei. Op die eerste vergadering is ook besluit dat die Heilige Nagmaal op Molteno bedien sou word.

In 1883 is prop. J.F. Marais as eerste predikant van die gemeente georden. Hy vertrek in 1899 na Dordrecht en reeds in September daardie jaar word hy opgevolg deur ds. A.J. Pepler.

Naas die stigting en eerste leraar, was die volgende mylpaal in die gemeente se bestaan, die bou van die nuwe kerk. Die kerkraad het dié besluit op sy vergadering van 18 Februarie 1899 geneem. Die fondse vir die nuwe kerk is hoofsaaklik ingewin deur middel van die tiendestelsel. In Mei 1905 lê ds. A.J. Pepler die hoeksteen en op 20 April 1906 wy die gemeente sy indrukwekkende en stewige kerkgebou in.

Die gebou is opgerig op 'n straatblok wat altesaam 10 erwe beslaan. Die stigter van Molteno, George Vice, het die erwe aan die NG Kerk geskenk vir oprigting van 'n kerkgebou en terselfdertyd ook 10 erwe aan die Gereformeerde Kerk geskenk. Die koste van die gebou was destyds net £7 000. Hoe wel dit moeilik is om in hedendaagse geldwaarde om te skakel, is dit volgens sekere berekenings sowat R7,8 miljoen.

Die latere pastorie is gebou tydens die dienstyd van ds. J.F. Botha (1925 – '35) en baie is ook indertyd vir sendingwerk gedoen, onder meer die stigting van die sendinggemeente. Dit was juis in die dae dat die gemeente noustrop getrek het vanweë die Groot Depressie. Die volgende klompie leraar was di. P.J.J.S. Els (1936-'41), D.P.M. Beukes (1941-'45), P. Combrinck (1946-'49) en J. Claassen van 1949 tot hy in 1952 na Port Elizabeth se moedergemeente vertrek.




</doc>
<doc id="52302" url="https://af.wikipedia.org/wiki?curid=52302" title="Suid-Tirol">
Suid-Tirol

Suid-Tirol (Duits: "Südtirol", Italiaans: "Alto Adige", Ladinies: "Südtirol"), amptelik Outonome Provinsie Bozen - Suid-Tirol (Duits: "Autonome Provinz Bozen – Südtirol", Italiaans: "Provincia Autonoma di Bolzano – Alto Adige", Ladinies: "Provinzia Autonóma de Balsan/Bulsan") is 'n merendeels Duitssprekende streek in Noord-Italië waaraan in 1972 verregaande outonomie toegestaan is, geleë in die Alpebergreeks langs die belangrike Brennerroete. Dit grens aan Oostenryk in die noorde en Switserland in die noordweste.

Suid-Tirol se bevolking is op 31 Maart 2019 op 531 342 beraam. Die streek het 'n oppervlakte van 7 400 km². Die hoofstad en grootste stad is Bolzano. Die amptelike tale is Duits, Ladinies en Italiaans. Suid-Tirol het voor 1918 deel uitgemaak van Tirol in Oostenryk-Hongarye en ná die Eerste Wêreldoorlog onder Italiaanse bewind gekom. Suid-Tirol vorm saam met Trentino die outonome gewes Trentino-Suid-Tirol.

Suid-Tirol word deur 'n sterk streekskultuur gekenmerk wat sy historiese wortels in die kolonisasie deur Alperomaanse en Beierse setlaars en die historiese bande met die Duitssprekende taal- en kultuurgebied in die noorde, met name Oostenryk waarvan dit tot 1919 deel uitgemaak het. Die Europese proses van verregaande samewerking en vereniging het die noue samewerking met ander dele van die historiese gebied Tirol anderkant die Oostenrykse grens vergemaklik. Met die stigting van die sogenaamde Europastreek Tirol-Suid-Tirol-Trentino is eerste stappe in die rigting van institusionele samesluiting onderneem.

Die grootste deel van Suid-Tirol, wat onder die welvarendste streke in Italië en die hele Europese Unie gereken word, het 'n landelike karakter. Tradisioneel was landbou die belangrikste ekonomiese bedryf. Vanaf die middel van die 20ste eeu het dienstesektore soos handel, vervoer en toerisme 'n opswaai getoon.

Suid-Tirol het 'n trikulturele bevolking van meer as 'n halfmiljoen, waarvan 69,1 persent Duitssprekende Tirolers, 26,5 persent Italiaans- en 4,4 persent Ladiniessprekendes (nasate van die oorspronklike Retoromaanse bevolking wat veral in die Dolomietevalleie saamgetrek is). Nedersettings met 'n oorwegend Italiaanssprekende bevolking sluit Bozen (Bolzano) en dorpe suid daarvan soos Leifers, Salurn, Branzoll en Pfatten in. 98 persent van die Suid-Tiroolse bevolking is lidmate van die Rooms-Katolieke Kerk.

Naas 'n groot aantal historiese kerkgeboue, kloosters, kastele en groot plaashuise, wat die streek se wisselvallige geskiedenis weerspieël, het innovasies met 'n eietydse vormtaal, wat gebruik maak van inheemse boumateriale en die doelwit van harmoniese integrasie van geboue in die omliggende landskap nastreef, hul stempel op die Suid-Tiroolse boukuns afgedruk. Die manier, waarop argitekte en boumeesters die uitdagings van 'n Alpynse bergagtige terrein die hoof bied, wek internasionale belangstelling.

In 2004 is die Argitektuurstigting Suid-Tirol ("Architekturstiftung Südtirol / Fondazione Architettura Alto Adige") in die lewe geroep wat hom vir die handhawing van 'n hoë gehalte in die plaaslike boukuns en die volhoubare ontwikkeling van stedelike en landelike gebiede beywer.


</doc>
<doc id="52303" url="https://af.wikipedia.org/wiki?curid=52303" title="Trentino">
Trentino

Trentino (Duits: "Trient", Italiaans: "Trentino", Ladinies: "Trento"), amptelik Outonome Provinsie Trentino (Duits: "Autonome Provinz Trient", Italiaans: "Provincia Autonoma di Trento", Ladinies: "Provinsia de Trento"), is 'n outonome Provinsie in die noorde van Italië. Trentino het 524 826 inwoners in 2009 gehad en het 'n oppervlakte van 6 206,90 km². Die hoofstad en grootste stad is Trient. Die amptelike tale is Duits, Ladinies en Italiaans. Trentino was voor 1918 'n deel van Tirool in Oostenryk-Hongarye en is sedert die oorgawe van Oostenryk 'n outonome Region van Italië. Trentino voorm saam met Suid-Tirool die outonome region Trentino-Suid-Tirool.


</doc>
<doc id="52304" url="https://af.wikipedia.org/wiki?curid=52304" title="Trient">
Trient

Trient of Trento (Italiaans: "Trento", [ˈtrɛnto] of [ˈtrento], ; Duits: "Trient"; Ladinies: "Trënt"; Venesiaans: "Trènt") is die hoofstad en grootste stad van die outonome provinsie Trentino en van die outonome streek Trentino-Suid-Tirool in Italië met 'n bevolking van 117 307 in 2012 en 'n oppervlakte van 157,92 km². Trient het in 1918 as gevolg van Oostenryk-Hongarye se neerlaag tydens die Eerste Wêreldoorlog onder Italiaanse bewind gekom. Die stad is langs die Adigerivier geleë.



</doc>
<doc id="52307" url="https://af.wikipedia.org/wiki?curid=52307" title="Gaspard de Coligny">
Gaspard de Coligny

Gaspard de Coligny (Châtillon-sur-Loing, 16 Februarie 1519 - Parys, 24 Augustus 1572), heer van Châtillon, admiraal van Frankryk en Protestantse leier, is gebore in 'n adellike familie in Boergondië. 

De Coligny studeer in die lettere, maar staak sy studies toe hy by die leër aansluit. In 1552 word hy tot admiraal bevorder. Hy was streng maar regverdig met sy soldate. Nadat sy troepe 'n veldslag verloor, word hy gevange geneem, eers in Sluis en daarna na Gent.

Terwyl hy in aanhouding verkeer, lees hy die Bybel wat sy broer vir hom present gegee het. Hy kom van Maarten Luther te hore en korrespondeer met Johannes Calvyn. Nadat iemand sy losprys betaal, is hy toegelaat om huis toe te keer. De Coligny besluit toe hom te gaan stry vir die regte van die Franse Protestante, die sogenaamde Hugenote.

Ná die dood van Hendrik II van Frankryk, word De Coligny leier van die Hugenote. Op 22 Augustus 1572 word hy op straat geskiet. Hy verloor 'n vinger aan sy regterhand en een van sy elmboë word ook verbrysel. Twee dae later, tydens die sogenaamde Bartolomeusnag, word hy in sy huis om die lewe gebring. 

Sy dogter Louise de Coligny, was die vierde vrou van die Nederlandse prins Willem van Oranje.

Die dorp in Suid-Afrika se provinsie Noordwes, Coligny, is na hom vernoem.


</doc>
<doc id="52308" url="https://af.wikipedia.org/wiki?curid=52308" title="Bartolomeusnag">
Bartolomeusnag

Bartolomeusnag (bloedbruidlof) was 'n grootskaalse uitwissing van Franse protestante (die Hugenote) in die nag van 23 op 24 Augustus 1572. In die loop van die daaropvolgende maande spoel 'n golf van geweld oor die hele Frankryk, waarin uiteindelik nagenoeg 20 000 Hugenote uitgemoor is.

Die toenemende invloed van die Hugenote-leier Gaspard de Coligny aan die Franse hof en die daaruit voortspruitende versoening tussen die vors en Protestantisme lei op 18 Augustus tot die troue van die Protestantse leier Hendrik van Navarre (die latere Hendrik IV van Frankryk) met Margaretha van Valois, jonger suster van koning Karel IX van Frankryk.

Die hele Protestantse adel het vir die bruilof na die Katolieke Parys gekom en die vernaamste lede bly agterna in die stad om samesprekings met die koning te voer. Op 22 Augustus probeer iemand De Coligny, leier van die Hugenote, om die lewe bring. Hy verloor 'n vinger en een van sy elmboë word verbrysel, maar hy oorleef die aanslag. Gemoedere in albei godsdienstige kampe bereik egter kookpunt. Uit vrees vir 'n wraakaanval deur die Hugenote probeer Catharina de' Medici, moeder van die bruid en koning, en die radikaal Katolieke Hendrik de Guise die koning Karel IX oorhaal om die leiers van die Hugenote tereg te stel. Toe Karel IX uiteindelik, nadat hulle hom ure lank probeer oorhaal het, voor die druk swig, reageer hy met die dodelike uitspraak: "Maak hulle dood! Maar maak hulle almal dood! Sodat daar geeneen oorbly om my dit later te verwyt nie."
Dié uitspraak gebruik Henrik de Guise dankbaar om nie net die Protestantse leiers om die lewe te bring nie, maar 'n algehele bloedbad van stapel te stuur wat in die vroeë oggendure van 24 Augustus begin. Eers word enkele vooraanstaande Hugenote vermoor, onder meer admiraal De Coligny, maar hierna breek onder die inwoners 'n hangpartytjie uit waartydens Protestante in die hele stad opgejaag en uitgemoor word.

Die slagting duur enkele dae lank, ondanks pogings van Karel IX om 'n einde daaraan te bring. In Parys is 2 000 Hugenote vermoor, maar in die daaropvolgende maande versprei die slagting oor die hele Frankryk en is na raming sowat 20 000 Hugenote vermoor.

Hendrik van Navarre bekeer hom noodgedwonge tot die Rooms-Katolisisme en word aan die hof gevange gehou, maar nadat hy in 1576 ontsnap, keer hy terug na die Calvinisme. Daarna breek opnuut 'n binnelandse godsdiensoorlog uit.

In 1598 vaardig Hendrik van Navarre, wat toe reeds amper nege jaar lank regeer as Hendrik IV, die Edik van Nantes uit. Dit verleen aan Hugenote die reg tot godsdiensvryheid en bring 'n einde aan die byna dertig jaar lange godsdiensoorlog. Aan die einde van dié oorlog het die Protestantse aandeel van die Franse bevolking van 30% tot 10% gedaal.

Kardinaal de Richelieu ontneem die Hugenote in 1629 weer 'n deel van hulle regte en in 1685 word die Edik van Nantes geheel en al herroep deur koning Lodewyk XIV.

Pous Gregorius XIII laat na aanleiding van Bartolomeusnag die "Te Deum" sing en 'n triomfpenning munt.



</doc>
<doc id="52309" url="https://af.wikipedia.org/wiki?curid=52309" title="Rufane Donkin">
Rufane Donkin

Sir Rufane Shaw Donkin was waarnemende goewerneur van die Kaapkolonie en die grondlegger van Port Elizabeth.

Hy is gebore in 1772 en sluit by die weermag aan toe hy 16 jaar oud was. Hy dien in die Wes-Indiese Eilande en vorder tot die rang van majoor-generaal tydens die Skiereilandoorlog. In 1817 en 1818 is hy in Indië tydens die Mahratta-oorlog. Hy besoek die Kaap in 1820 op pad terug na Engeland en neem as goewerneur waar in die tydelike afwesigheid van lord Charles Somerset. Hy verlaat Kaapstad in April daardie jaar op 'n besoek aan die Oosgrens. 'n Nuwe dorpie aan Algoabaai is Port Elizabeth genoem ter ere van sy vrou, wat in Indië oorlede is en wie se gebalsemde hart hy met hom saamgedra het tot dit na sy dood saam met hom begrawe is. In Port Elizabeth het hy 'n piramide laat oprig wat vandag nog in die Donkin-reservaat staan. Die hoofstraat van Beaufort-Wes, Donkinstraat, is ook na hom vernoem. In Junie 1821 besoek hy weer die Oosgrens en lê Fredericksburg in die Neutrale Gebied aan.

Tydens sy kort bewind het hy 'n aantal militêre reëlings beëindig en met sy terugkeer na Engeland ernstige aanklagte teen Somerset aanhangig gemaak, wat hom in November 1821 opgevolg het. Donkin het enkele jare lank in die Britse Laerhuis gedien, is aangestel as genoot van die Royal Society en "Surveyor-General of Ordnance". Donkin is op 1 Mei 1841 oorlede.




</doc>
<doc id="52310" url="https://af.wikipedia.org/wiki?curid=52310" title="Jacob Abraham de Mist">
Jacob Abraham de Mist

Jacob Abraham Uitenhage de Mist (Zaltbommel, Nederland, 20 April 1749 - Voorburg, Nederland, 3 Augustus 1823) was 'n Nederlandse staatsman, staatshoof van die Bataafse Republiek van 17 April 1797 - 1 Mei 1797 en kommissaris-generaal van die Kaapkolonie tydens die afwesigheid van 'n goewerneur van 21 Februarie 1803 tot 25 September 1804 in ooreenstemming met die Verdrag van Amiens.

De Mist word in 1768 meester in die regte aan die Universiteit van Leiden en in 1796 afgevaardig as lid vir Deventer na die Nasionale Vergadering. In 1800 is hy benoem tot lid van die "Raad der Aziatische Bezittingen en Etablissementen". Op 10 Desember die volgende jaar gee die Bataafse regering hom opdrag om in te stel na die wyse waarop die Kaap geregeer moet word. Hy geen sy beskouinge in sy "Memorandum".

As kommissaris van die Kaap stel hy op 1 Maart 1803 vir luitenant-generaal Jan Willem Janssens aan as goewerneur van die Kaap en stel ook die Politieke Raad en Raad van Justisie in. Hierna vertrek hy op 'n reis na die binneland. In 1804 besoek hy die sendeling dr. J.T. van der Kemp en proklameer op 7 Februarie 'n nuwe distrik wat later ter ere van hom Uitenhage genoem sou word. In Mei stel hy 'n Kommissaris van Veeteelt aan en vaardig op 25 Julie die Kerkorde en op 11 September sy Onderwysordonnansie uit.

Op 25 September lê hy die amp van kommissaris-generaal neer en vertrek 25 Februarie die volgende jaar met die "Silenus of New York" oor Amerika na Nederland. Op 25 Julie lê hy 'n verslag voor oor sy handelinge en besluite aan die Kaap.




</doc>
<doc id="52311" url="https://af.wikipedia.org/wiki?curid=52311" title="Lys van Suid-Afrikaanse plekname genoem na kommandeurs, goewerneurs en hul verwante">
Lys van Suid-Afrikaanse plekname genoem na kommandeurs, goewerneurs en hul verwante

'n Lys van plekname in Suid-Afrika ter ere van kommandeurs, goewerneurs en hul familielede, chronologies gerangskik volgens die kommandeur, goewerneur of hulle naasbestaandes na wie dit vernoem is.





</doc>
<doc id="52312" url="https://af.wikipedia.org/wiki?curid=52312" title="Riebeek-Kasteel">
Riebeek-Kasteel

Riebeek-Kasteel is 'n skilderagtige dorpie aan die voet van die 946 m hoë vrystaande Kasteelberg in die distrik Swartland, Wes-Kaap, Suid-Afrika.

Die eerste Europeërs wat die vallei besoek het, was 'n geselskap onder leiding van korp. Cruythoff, uitgestuur deur Jan van Riebeeck, na wie die berg, dorpie en aanliggende Riebeek-Wes genoem is.

Riebeeck-Kasteel is in 1975 tot munisipaliteit geproklameer. Die munisipale raad het in 1978 'n wapen by die Buro vir Heraldiek geregistreer. Dit is op Jan van Riebeeck se familiewapen gebaseer : "In rooi, drie goue ringe en 'n gekanteelde skildhoof, alles van goud". Die helmteken was 'n rooi muurkroon, en die wapenspreuk "Vires in arduis".

Die kerkraad van die moedergemeente Swartland (op Malmesbury) het in 1854 besluit om vir die lidmate wat agter die Riebeek-Kasteelberg (soos dit onder meer destyds genoem is) 'n hulpkerk op te rig. Ds. J.C. Moorrees, wat 48 jaar lank leraar van Swartland was en na wie Moorreesburg genoem is, het die hulpkerk op 15 Mei 1856 ingewy, een maal per maand daar buitekerk gehou en een maal elke drie maande die sakramente bedien. In 1862 rig die plaaslike NG lidmate 'n versoekskrif aan die kerkraad waarin hulle vra dat Riebeek-Kasteel afgestig moet word. Die kerkraad het die versoek die volgende haar toegestaan. By gebrek aan fondse en omdat die lidmate maar min was, het ds. Moorrees, as konsulent, die gemeente nog tot 1880 bedien.

Ds. J.S. Human, voorheen van Namakwaland, is op 8 April 1881 op Riebeek-Kasteel as eerste leraar bevestig. Hy dien tot 1908. Sy opvolger, ds. Pieter de Waal, dien van 1909 tot 1920, en dit was in sy dienstyd dat die huidige kerkgebou, wat bo die dorpie uittroon, teen 'n totale koste van £6 000 ingewy is. Die lidmaattal het teen omstreeks 1950 op sowat 450 gestaan en teen 2010 op sowat 500.

Riebeek-Kasteel huisves jaarliks die Olyffees wat honderde besoekers van oral oor lok. Die Royal Hotel is smaakvol opgeknap en langs die geskiedkundige kerkgebou geleë. Die vallei beskik oor talle wynplase, onder meer Allesverloren, olyfboerderye, gastehuise en restaurante. Dit is 'n gewilde naweek-toevlugsoord vir stedelinge en ook 'n slaapdorp vir pendelaars wat elders werk.




</doc>
<doc id="52313" url="https://af.wikipedia.org/wiki?curid=52313" title="Franz Kemp">
Franz Kemp

Franz Kemp (*10 November 1938, Humandsorp distrik - † 6 Maart 2011, Johannesburg) was 'n gesoute joernalis en skrywer. Hy was vir 'n geruime tyd voor sy aftrede die adjunkredakteur van Huisgenoot in Johannesburg gewees. Kemp sterf op 6 Maart 2011 in die waakeenheid van die Flora-kliniek in Johannesburg aan leukemie (beenmurgkanker).

Franz Kemp is op 10 November 1938 op ’n plaas in die Humansdorp distrik gebore. Hy matrikuleer aan die Hoërskool Andrew Rabie in Port Elizabeth. Na skool sluit hy aan by die Weerburo, in die hoop dat hierdie posisie hom in staat sal stel om op Marion-eiland diens te doen. Wanneer dit duidelik word dat hierdie voorneme nie in die nabye toekoms verwesenlik sal word nie, reageer hy op ’n advertensie in die koerant wat kandidaat-joernaliste vir die Suid-Afrikaanse Uitsaaikorporasie (SABC) soek. Na ses maande in hierdie posisie sluit hy in 1957 aan as joernalis by "Die Oosterlig" in Port Elizabeth, waarna hy by Nasionale Pers onder andere werk by "Die Beeld" (Sondagkoerant) en sy opvolger "Rapport". In die vroeë sewentigerjare verteenwoordig hy hierdie koerante in Londen en in 1979 word hy as verteenwoordiger na Washington gestuur. Met sy terugkeer sluit hy aan by die redaksie van "Huisgenoot", waar hy bevorder word tot die Johannesburgse burohoof en in 2007 aftree. In November 2009 word akute beenmurgkanker by hom gediagnoseer. Sy tweede huwelik is met Reinet, dogter van N.P. van Wyk Louw en Truida Pohl, en hulle bly in Linden in Johannesburg. Hy het ’n dogter, Inge, en ’n seun, Ewald. In 2003 is Inge selfdood deur van die Van Stadensbrug in die Oos-Kaap af te spring, waarna hy ’n projek loods om geld in te samel vir ’n hoë tegnologie kamerastelsel wat bewegings op hierdie berugte brug monitor. Hierdie stelsel is in 2005 geïmplementeer en sodoende is talle verdere selfdode reeds voorkom.

Gedurende sy loopbaan verwerf hy byna legendariese status as koerantman wat belangrike stories uitsnuffel en dit dek. Nadat Chris Barnard in 1967 die wêreld se eerste hartoorplantingsoperasie doen, staan hy aanvanklik geen onderhoude toe nie. Franz kampeer dan op sy voorstoep totdat Chris hom eindelik binnelaat en hy dan die eerste joernalis ter wêreld word om die binneverhaal van die oorplanting te vertel. In die stadium dat Anneline Kriel kort nadat sy en Sol Kerzner ook nie onderhoude toestaan nie, bewerkstellig hy dit so dat hy langs haar in die vliegtuig beland. Hy is ook die eerste joernalis wat vertel van die onbekende jong Benoni meisie wat probeer om dit te maak in Hollywood, lank voordat Charlize Theron wêreldwyd bekend geraak het. Sy eie mening egter is dat sy grootste “scoop” in 1966 op Piet Retief was. Hy word na hierdie dorpie gestuur om ’n hofsaak te dek, maar vind uit dat die saak uitgestel is, waarna hy na die kroeg gaan en die kroegman pols oor die skinderstories op die dorp. Die kroegman vertel hom van die swart dogtertjie wat vir wit ouers gebore is en wat onlangs as “Kleurling” geklassifiseer is. So word die storie van Sandra Laing een van die opspraakwekkendste wat uit die apartheidsjare kom en baie jare later word daar selfs ’n rolprent gemaak oor haar lewe en ondervindings. Franz Kemp is op Sondag 6 Maart 2011 in die waakeenheid van die Flora-kliniek in Johannesburg aan leukemie (beenmurgkanker) oorlede

Sy reisverhaal “Sestig dae in die Suid-Soedan” begin wanneer hy in Augustus 2008 getaak word om veertig hoofsaaklik Arabiese televisiejoernaliste in Juba, hoofstad van Suid-Soedan, te gaan oplei. Net ’n handjievol kan Engels praat. Terwyl hy daar is, moet hy ook die nuwe televisiestasie van die grond af kry deur elke dag die daaglikse nuusbulletin op te stel. Hier moet hy werk met feitlik aanhoudende kragonderbrekings, feitlik geen paaie nie en onbeholpe maar geesdriftige joernaliste as sy gebrekkige ondersteuning – dit alles in versengende hitte. Daar is ook ’n disko wat elke nag deurnag duur. Hy hou ’n dagboek van sy ondervindinge in hierdie woeste wêreld, wat hy later in die reisverhaal omskep.

Na sy dood stel "Huisgenoot", "You" en "Drum" die Franz Kemp-toekenning in vir belowende joernaliste, waardeur hulle buiten ’n kontantprys ook ’n jaar se internskap by een van hierdie tydskrifte teen markverwante salaris kry.





</doc>
<doc id="52314" url="https://af.wikipedia.org/wiki?curid=52314" title="Riebeek-Wes">
Riebeek-Wes

Riebeek-Wes is 'n dorpie in die distrik Swartland van die provinsie Wes-Kaap, Suid-Afrika.

Soos die buurdorp, Riebeek-Kasteel, lê Riebeek-Wes aan die voet van Kasteelberg, 'n sowat 940 m hoë vrystaande berg wat sy naam gekry het omdat dit na 'n kasteel lyk. Die naam "Riebeeck Casteel" kom vir die eerste keer voor in die "Journaelse aentyckeninge, gehouden by den onder chirurgyn Pieter van Meerhoff", wat in 1661 deelgeneem het aan 'n ontdekkingsreis na die binneland, wat Jan van Riebeeck in Januarie 1661 onder korporaal Pieter Cruythoff as kommandeur uitgestuur het. In die verte het hulle 'n hoë berg soos 'n eensame piramide sien staan en dit op 3 Februarie 1661 beklim en "Riebeeck Casteel" ter ere van die kommandeur genoem.

Riebeek-Wes is bekend as die geboorteplek van twee agtereenvolgende eerste ministers van die Unie van Suid-Afrika, genl. Jan Smuts en dr. D.F. Malan. Die opstal van die plaas Ongegund waarin Smuts gebore is, lê sowat 3 km noordwes van Riebeek-Wes aan die R311 en is 'n nasionale gedenkwaardigheid. Albei die latere eerste ministers het plaaslik skoolgegaan en nadat die koshuisskool Maria van Riebeeck en die seunskool saamgesmelt het, het dit die naam Hoërskool Smuts-Malan gekry. Die Wes-Kaapse onderwysdepartement het die skool amptelik op 31 Desember 2010 gesluit

Riebeek-Wes se munisipale raad het in 1977 'n wapen by die Buro vir Heraldiek geregistreer. Dit is op Jan van Riebeeck se familiewapen gebaseer : "In rooi, 'n gebonde koringgerf aan weerskante vergesel van twee regopstaande uitgerukte blare, tussen drie ringe, alles van goud". Die helmteken was 'n druiwetros op 'n groen grond, en die wapenspreuk "Altoos vrugbaar".

Die NG gemeente Riebeek-Wes is in 1858 van die moedergemeente Swartland (gesetel op Malmesbury) afgestig. In 1863 het die NG gemeente op Riebeek-Kasteel ook van Swartland afgestig. Latere leraars het destyds getuig: "As daar wedersydse inskiklikheid was, sou 'n mens 'n enkele bloeiende gemeente kon gehad het." Riebeek-Kasteel is tot 1880 deur die leraar van Swartland bedien omdat die gemeente te klein en behoeftig was om sy eie predikant te bekostig, maar Riebeek-Wes kry darem reeds in 1863 sy eerste leraar in die persoon van ds. B.H. de Vries, wat die gemeente tot en met sy dood in 1884 bedien.

Dit is merkwaardig dat die volgende vier leraars elkeen latere jare moderator was van elkeen van die destydse vier Sinodes van die NG Kerk. Ds. A.J. Louw is in 1889 bevestig en was etlike male moderator van die destydse Nederduitse Hervormde of Gereformeerde Sinode in Transvaal. Ds. C. Bam kom in 1889 en was later moderator van die NG Sinode in die Vrystaat. In 1895 volg ds. G.J. Hugo hom op en was later moderator van die NG Sinode van die Kaapse Kerk. In 1903 kom ds. G.S. Malan en word later moderator van die NG Sinode van Natal.




</doc>
<doc id="52322" url="https://af.wikipedia.org/wiki?curid=52322" title="UTC+02:00">
UTC+02:00

UTC+2 is die tydsone vir:





</doc>
<doc id="52324" url="https://af.wikipedia.org/wiki?curid=52324" title="Tydverskuiwing">
Tydverskuiwing

Tydverskuiwing word deur internasionale konvensies gedefinieer as die tydsverskil in aantal ure en minute ten opsigte van Gekoördineerde Universele Tyd (UTC) soos vanaf Greenwich in Londen, Verenigde Koninkryk gemeet.

Baie tydsones het twee tydverskuiwings: een vir standaardtyd (in Nederland en België wintertyd genoem) en een vir somertyd.



</doc>
<doc id="52325" url="https://af.wikipedia.org/wiki?curid=52325" title="Greenwich (Londen)">
Greenwich (Londen)

Greenwich, Engelse uitspraak: [ˈɡrɛnɪtʃ], [ˈɡrɪnɪdʒ], [ˈɡrɪnɪtʃ] of [ˈɡrɛnɪdʒ], is 'n distrik in die Britse hoofstad Londen, in die suidooste van die metropool, aan die suidelike oewer van die Teemsrivier. Die elegante "park-en-paleis"-landskap van Greenwich, insluitende die historiese middestad rondom St Alfege se kerk, is in Desember 1997 deur Unesco as wêrelderfenisgebied gelys.

Die Greenwich-meridiaan (die 0° lengtelyn) loop deur Greenwich. Die wêreld se tydverskuiwings word ook van hier af bepaal - aanvanklik "Middelbare Greenwichtyd" (GMT), maar is later met Gekoördineerde Universele Tyd (UTC) vervang.

Greenwich, oorspronklik gestig as 'n vissersdorpie langs die Teems, het reeds in die laat Middeleeue die belangstelling van die koningshuis gewek. In 1427 het koning Hendrik V se jonger broer hier 'n paleis, Bella Court (later hernoem as Paleis van Placentia), vir homself laat bou. In die Tudor-tydperk was Greenwich een van die gunstelingplekke van koning Hendrik VIII wat hier oor privaat jaggronde beskik het. In die 18de eeu het Greenwich 'n gewilde seeoord geword waar 'n verskeidenheid herehuise opgerig is soos Vanbrugh Castle wat in 1717 op Maze Hill ontstaan het. Vanaf die Georgiaanse tydperk is nuwe eiendomme op hoër geleë terrein naby die historiese middestad gebou. Greenwich is nouliks deur die nywerheidsomwenteling geraak en kon sodoende sy karakter as historiese enklawe in 'n vinnig veranderende metropool bewaar.

Greenwich se historiese bande met die Britse Vloot en kommersiële seevaart is in die 20ste eeu herdenk met die opening van twee gerestoureerde museumskepe langs Greenwich se Teemsoewer, die historiese 19de eeuse teeklipper "Cutty Sark" en Sir Francis Chichester se seiljag "Gipsy Moth IV" wat hy in 1966 vir sy befaamde eenhandige vaart om die wêreld langs die historiese Klipperroete gebruik het, en die vestiging van die Nasionale Seevaartmuseum ("National Maritime Museum") deur 'n parlementswet in 1934. Die museum se naam is volgens 'n voorstel van die skrywer Rudyard Kipling gekies. Die Seevaartmuseum, tans die grootste en mees besoekte van sy soort ter wêreld, is in die "Royal Hospital School "se vroeëre gebouekompleks gehuisves nadat die skool in 1933 in Suffolk hervestig is en op 27 April 1937 deur koning George VI plegtig ingewy.

Ter geleentheid van koningin Elizabeth II se Diamantjubileum in 2012 is aan die Nasionale Seevaartmuseum, die Koninklike Sterrewag, "Queen's House" en die museumskip "Cutty Sark" die titel "Koninklike Museums Greenwich" verleen.



</doc>
<doc id="52326" url="https://af.wikipedia.org/wiki?curid=52326" title="Natriumbikarbonaat">
Natriumbikarbonaat

Natriumbikarbonaat (Natriumwaterstofkarbonaat, koeksoda) is 'n wit kristallyne stof wat dikwels as rysmiddel en bestanddeel in bakpoeier gebruik word. Dit is die waterstofkarbonaat-Sout (chemiese stof) van natrium. As toevoeging tot kossoorte het dit die E-nommer "E 500". Dit word ook gebruik as ligte skoonmaak- of skuurmiddel vir huishoudelike gebruik, en as bestanddeel van maagtablette teen sooibrand. Wanneer dit met 'n sterk of swak suur gemeng word, ontbind dit en stel koolstofdioksied gas vry.

Vroeër was Natriumbikarbonaat gebruik om die borrels in sodawater te maak, en dit word steeds as bestanddeel in baie Asiatiese geregte gebruik.

Natriumbikarbonaat word in die menslike liggaam in groot hoeveelhede deur die pankreas vervaardig om maagsuur in die dunderm te neutraliseer met die volgende reaksie:

Met 'n basis reageer dit soos volg:


</doc>
<doc id="52327" url="https://af.wikipedia.org/wiki?curid=52327" title="Bakpoeier">
Bakpoeier

Bakpoeier is 'n chemiese middel wat by deeg gevoeg word om dit te laat rys. Dit vervang gis as rysmiddel.

As die bakpoeier met water in aanraking kom, skei dit koolsuurgas af, wat die deeg laat oprys. Anders as gis, verander bakpoeier nie die smaak van die gebak nie, afgesien van 'n hoeveelheid sout wat in die deeg agterbly.

Bakpoeier bestaan algemeen uit 'n alkaliese komponent (tipies koeksoda, ook bekend as natriumbikarbonaat), een of meer suursoute (soos sitroensuur of wynsteensuur), en 'n stysel.

Die reaksievergelyking is:


</doc>
<doc id="52333" url="https://af.wikipedia.org/wiki?curid=52333" title="UTC+01:00">
UTC+01:00

UTC+1 is die tydsone vir:





</doc>
<doc id="52334" url="https://af.wikipedia.org/wiki?curid=52334" title="UTC+03:00">
UTC+03:00

UTC+3 is die tydsone vir:





</doc>
<doc id="52335" url="https://af.wikipedia.org/wiki?curid=52335" title="UTC+04:00">
UTC+04:00

UTC+4 is die tydsone vir:




</doc>
<doc id="52336" url="https://af.wikipedia.org/wiki?curid=52336" title="UTC+05:00">
UTC+05:00

UTC+5 is die tydsone vir :




</doc>
<doc id="52337" url="https://af.wikipedia.org/wiki?curid=52337" title="UTC+06:00">
UTC+06:00

UTC+6 is die tydsone vir:





</doc>
<doc id="52338" url="https://af.wikipedia.org/wiki?curid=52338" title="UTC+07:00">
UTC+07:00

UTC+7 is die tydsone vir:


</doc>
<doc id="52340" url="https://af.wikipedia.org/wiki?curid=52340" title="Palma">
Palma

Palma (Katalaans: [ˈpalmə], Spaans: [ˈpalma]), voorheen: "Palma de Mallorca" (Spaans) of "Ciutat de Mallorca" (Katalaans), is die hoofstad en grootste stad van die Baleariese Eilande, 'n outonome gebied in die ooste van Spanje in die Middellandse See. Die stad het in 2015 'n bevolking van 400 578 gehad en het 'n oppervlakte van 208,63 km². Die stad is op die eiland Majorka geleë en is die belangrikste hawe van dié eiland. Palma is veral bekend vir sy toerismebedryf.



</doc>
<doc id="52341" url="https://af.wikipedia.org/wiki?curid=52341" title="123 v.C.">
123 v.C.



</doc>
<doc id="52342" url="https://af.wikipedia.org/wiki?curid=52342" title="Ajaccio">
Ajaccio

Ajaccio (Frans: "Ajaccio", [aʒaksjo], ; Korsikaans: "Aiacciu", [aˈjattʃu]) is die hoofstad en grootste stad van Korsika, 'n eilandgebied in die suidooste van Frankryk in die Middellandse See. Die stad het in 2014 'n bevolking van 68 587 gehad en beslaan 'n oppervlakte van 82,03 km². Ajaccio is in 1492 deur Genuese gestig en is sedert 1768 'n Franse stad, toe Korsika deur Genua aan Frankryk verkoop is. Die stad is beroemd as geboorteplek van Napoleon Bonaparte wat in 1769 hier gebore is.



</doc>
<doc id="52343" url="https://af.wikipedia.org/wiki?curid=52343" title="UTC+08:00">
UTC+08:00

UTC+08:00 is die tydsone vir:



</doc>
<doc id="52344" url="https://af.wikipedia.org/wiki?curid=52344" title="UTC+09:00">
UTC+09:00

UTC+09:00 is die tydsone vir:


</doc>
<doc id="52345" url="https://af.wikipedia.org/wiki?curid=52345" title="UTC+10:00">
UTC+10:00

UTC+10 is die tydsone vir:





</doc>
<doc id="52346" url="https://af.wikipedia.org/wiki?curid=52346" title="UTC+11:00">
UTC+11:00

UTC+11 is die tydsone vir:





</doc>
<doc id="52347" url="https://af.wikipedia.org/wiki?curid=52347" title="UTC+12:00">
UTC+12:00

UTC+12 is die tydsone vir:





</doc>
<doc id="52348" url="https://af.wikipedia.org/wiki?curid=52348" title="UTC+13:00">
UTC+13:00

UTC+13 is die tydsone vir:
(beide lande het nie somertyd nie)


Tot 2010 in Rusland (in Kamtsjatka-krai en Tsjoekotka) in die somer Kamtsjatkasomertyd (PETST); (mit 2010 - Magadantyd - UTC+12).



</doc>
<doc id="52349" url="https://af.wikipedia.org/wiki?curid=52349" title="Cagliari">
Cagliari

Cagliari (Italiaans: [ˈkaʎʎari], ; Sardies: "Casteddu", [kasˈteɖːu]) is die hoofstad en grootste stad van Sardinië, 'n outonome gewes in die suidweste van Italië in die Middellandse See. Die stad het in 2015 'n bevolking van 154 460 gehad en beslaan 'n oppervlakte van 85,45 km². Cagliari is in die 7de eeu v.C. deur Fenisiese handelaars gestig en het in die 4de eeu v.C. aan Kartago behoort. Aansluitend is dit deur die Romeine verower.



</doc>
<doc id="52350" url="https://af.wikipedia.org/wiki?curid=52350" title="UTC+14:00">
UTC+14:00

UTC+14 is die tydsone waar 'n nuwe dag begin. UTC+14 word gebruik in:
Die land het die somertyd nie.




</doc>
<doc id="52351" url="https://af.wikipedia.org/wiki?curid=52351" title="UTC-01:00">
UTC-01:00

UTC-01:00 is die tydsone vir:





</doc>
<doc id="52352" url="https://af.wikipedia.org/wiki?curid=52352" title="UTC-02:00">
UTC-02:00

UTC-02:00 is die tydsone vir:





</doc>
<doc id="52353" url="https://af.wikipedia.org/wiki?curid=52353" title="UTC-03:00">
UTC-03:00

UTC-03:00 is die tydsone vir:

Hierdie lande en gebiede is die hele jaar in die tydsone UTC-3:


Die volgende lande en gebiede het somertyd, maar val in tydsone UTC-3 gedurende die winter in die suidelike halfrond, dit wil sê as standaard tyd van krag is in hierdie gebiede.




</doc>
<doc id="52354" url="https://af.wikipedia.org/wiki?curid=52354" title="UTC-04:00">
UTC-04:00

UTC-04:00 is een van die tydsones wat in die westelike halfrond gebruik word. Die mees oostelike punt van die sone lê in sentraal-Brasilië; die mees westelike punt aan die kus van die Juan Fernández-argipel (Chili).

Aruba en die voormalige Nederlandse Antille lê in die sone. Die tydsone is dus naas UTC+1 een van die twee tydsones van die Koninkryk der Nederlande.

Venezuela verlaat op 9 Desember 2007 hierdie tydsone en stel die unieke sone in werking.


</doc>
<doc id="52357" url="https://af.wikipedia.org/wiki?curid=52357" title="UTC-12:00">
UTC-12:00

UTC-12:00 is die tydsone vir:
(Beide eiland het nie somertyd nie)



</doc>
<doc id="52358" url="https://af.wikipedia.org/wiki?curid=52358" title="UTC-11:00">
UTC-11:00

UTC-11:00 is die tydsone vir:


Daar is nie lande wat UTC-11 as standaardtyd gebruik wat somertyd het nie.



</doc>
<doc id="52359" url="https://af.wikipedia.org/wiki?curid=52359" title="UTC-10:00">
UTC-10:00

UTC-10:00 is die tydsone vir:


</doc>
<doc id="52360" url="https://af.wikipedia.org/wiki?curid=52360" title="UTC-09:00">
UTC-09:00

UTC-09:00 is die tydsone vir:





</doc>
<doc id="52361" url="https://af.wikipedia.org/wiki?curid=52361" title="UTC-08:00">
UTC-08:00

UTC-08:00 is die tydsone vir:






In Noord-Amerika is hierdie tydsone bekend as "Pasifiese Standaardtyd".



</doc>
<doc id="52362" url="https://af.wikipedia.org/wiki?curid=52362" title="UTC-07:00">
UTC-07:00

UTC-07:00 is een van die tydsones wat in die westelike halfrond gebruik word.



</doc>
<doc id="52363" url="https://af.wikipedia.org/wiki?curid=52363" title="UTC-06:00">
UTC-06:00

UTC-06:00 is 'n van die tydsones wat in die westelike halfrond gebruik word.




</doc>
<doc id="52364" url="https://af.wikipedia.org/wiki?curid=52364" title="UTC-05:00">
UTC-05:00

UTC-05:00 is een van die tydsones wat in die westelike halfrond gebruik word. Dit mees oostelike punt van die sone lê op die Kanadese Labrador-skiereiland, terwyl die sone na die weste toe maksimaal tot 90° WL strek.




</doc>
<doc id="52365" url="https://af.wikipedia.org/wiki?curid=52365" title="UTC-09:30">
UTC-09:30

UTC-09:30 is die tydsone vir:



</doc>
<doc id="52366" url="https://af.wikipedia.org/wiki?curid=52366" title="UTC-04:30">
UTC-04:30

UTC-04:30 is 'n tydsone wat sedert 9 Desember 2007 in Venezuela gebruik word. Voor dit het die land UTC-4 gebruik. Venezuela is die enigste land in die sone.


</doc>
<doc id="52367" url="https://af.wikipedia.org/wiki?curid=52367" title="UTC-03:30">
UTC-03:30

UTC-03:30 is een van die tydsones wat in die westelike halfrond gebruik word.

Hierdie tydsone word slegs in Kanada gedurende die wintertyd gebruik en staan as Newfoundland Standaardtyd bekend.



</doc>
<doc id="52368" url="https://af.wikipedia.org/wiki?curid=52368" title="UTC-02:30">
UTC-02:30

UTC-02:30 is die tydsone vir:

Die Kanadese provinsie Newfoundland en Labrador gebruik UTC-2:30 as somertyd vir die eiland Newfoundland en die suid-ooste van Labrador.

Daar is geen ander lande of gebiede wat hierdie tydsone gebruik nie.



</doc>
<doc id="52369" url="https://af.wikipedia.org/wiki?curid=52369" title="UTC+13:45">
UTC+13:45

UTC+13:45 is die tydsone vir:



</doc>
<doc id="52370" url="https://af.wikipedia.org/wiki?curid=52370" title="UTC+12:45">
UTC+12:45

UTC+12:45 is die tydsone vir:



</doc>
<doc id="52371" url="https://af.wikipedia.org/wiki?curid=52371" title="UTC+11:30">
UTC+11:30

UTC+11:30 is die tydsone vir:



</doc>
<doc id="52372" url="https://af.wikipedia.org/wiki?curid=52372" title="UTC+10:30">
UTC+10:30

UTC+10:30 is die tydsone vir:

Standaardtyd hier is .



</doc>
<doc id="52373" url="https://af.wikipedia.org/wiki?curid=52373" title="UTC+09:30">
UTC+09:30

UTC+09:30 is die tydsone vir:

Die somertyd vir Broken Hill en Suid-Australië is .



</doc>
<doc id="52374" url="https://af.wikipedia.org/wiki?curid=52374" title="UTC+08:45">
UTC+08:45

UTC+08:45 is die tydsone vir:


Die sone loop van Caiguna in Wes-Australië tot aan die grens met Suid-Australië, omvat 'n gebied van omtrent 35 000 km² (ongeveer so groot soos België), waar 200 mense woon.



</doc>
<doc id="52375" url="https://af.wikipedia.org/wiki?curid=52375" title="UTC+03:30">
UTC+03:30

UTC+3:30 is die tydsone vir:
(in die somertyd: )



</doc>
<doc id="52376" url="https://af.wikipedia.org/wiki?curid=52376" title="UTC+04:30">
UTC+04:30

UTC+04:30 is die tydsone vir:



</doc>
<doc id="52377" url="https://af.wikipedia.org/wiki?curid=52377" title="UTC+04:51">
UTC+04:51

UTC+4:51 was die tydsone vir:

Tans word hierdie tysone nie aangewend nie.


</doc>
<doc id="52378" url="https://af.wikipedia.org/wiki?curid=52378" title="UTC+05:30">
UTC+05:30

UTC+5:30 is die tydsone vir:
Beide die tye word vanaf die observatorium in Allahabad in Indië bereken.



</doc>
<doc id="52379" url="https://af.wikipedia.org/wiki?curid=52379" title="UTC+05:40">
UTC+05:40

UTC+5:40 word somtyds gebruik as 'n skatting van die tydsone vir Nepaltyd (NPT) in Nepal, dit is op die gemiddelde tyd in Katmandoe gebaseer (UTC+5:41:16).

In 1986 word Nepaltyd verander na .


</doc>
<doc id="52380" url="https://af.wikipedia.org/wiki?curid=52380" title="UTC+05:45">
UTC+05:45

UTC+5:45 is die tydsone vir:
Voor 1986 is as skatting van die gemiddelde tyd in Katmandoe gebruik. Nou word UTC+5:45 hiervoor ingespan.



</doc>
<doc id="52381" url="https://af.wikipedia.org/wiki?curid=52381" title="UTC+06:30">
UTC+06:30

UTC+6:30 is die tydsone vir:


</doc>
<doc id="52382" url="https://af.wikipedia.org/wiki?curid=52382" title="UTC+07:20">
UTC+07:20

UTC+7:20 word tussen 1933 en 1940 gebruik as somertyd in Singapoer.

In 1941 en 1942, vir die Japannese besetting van Singapoer, en van 1945 tot 1970 is hier gebruik. In 1970 word somertyd in Singapoer afgeskaf.


</doc>
<doc id="52383" url="https://af.wikipedia.org/wiki?curid=52383" title="UTC+07:30">
UTC+07:30

UTC+07:30 word in 1941 en 1942 vir die Japannese besetting van Singapoer as somertyd in Singapoer gebruik as vervanging van , wat van 1933 tot 1940 in gebruik was. Van 1945 tot 1970 word UTC+7:30 weer ingestel as somertyd. In 1970 word somertyd afgeskaf en word UTC+7:30 die standaardtyd. In 1982 word die standaardtyd gewysig na UTC+8.


</doc>
<doc id="52384" url="https://af.wikipedia.org/wiki?curid=52384" title="Amsterdamse Tyd">
Amsterdamse Tyd

UTC+00:20 is 'n tydsone wat van 1909 tot 1940 in Nederland gebruik is. Dit het as Amsterdamse Tyd of Nederlandse Tyd bekend gestaan.

Die presiese tydsone was "GMT +0h 19m 32.13s". Op 17 Maart 1937 is dit egter na "GMT +0h 20m" vereenvoudig.

Met die Duitse besetting van Nederland tydens die Tweede Wêreldoorlog is na Berlynse Tyd (UTC+1) oorgeskakel (soos tans steeds in gebruik).


</doc>
<doc id="52386" url="https://af.wikipedia.org/wiki?curid=52386" title="UTC+00:30">
UTC+00:30

UTC+0:30 was die tydsone vir:


</doc>
<doc id="52387" url="https://af.wikipedia.org/wiki?curid=52387" title="UTC+08:30">
UTC+08:30

UTC+08:30 was vanaf 1912 tot 1949 die mees oostelike tydsone van die Republiek China en het as Changbaityd bekend gestaan. Dit kom ooreen met die sontyd op die 137° 30'-ste breedtegraad, 8:30 vir GMT. Die naam is afgelei van die Changbaigebergte, wat die grens tussen China en Korea vorm.

Op 15 Augustus 2015 besluit Noord-Korea om die klok 'n halfuur terug te draai om sodoende in UTC+8:30, die sogenaamde Pjongjang-standaardtyd, te val. Hierdie wysiging is tydens hulle 70ste bevrydingsdag deurgevoer.

UTC+8:30 is die tydsone vir:


</doc>
<doc id="52391" url="https://af.wikipedia.org/wiki?curid=52391" title="Babez For Breakfast">
Babez For Breakfast

Babez For Breakfast is 'n album van Lordi wat in 2010 vrygestel is.





</doc>
<doc id="52392" url="https://af.wikipedia.org/wiki?curid=52392" title="Riebeeckstad">
Riebeeckstad

Riebeeckstad is 'n voorstad van Welkom in die Vrystaatse Goudveld en is 5 km oos van Welkom se middestad.

Die voorstad is in 1955 gestig, ontwikkel as 'n satellietdorp en genoem na Jan van Riebeeck. Dit is ontwikkel vir welgesteldes wat verkies het om nie tussen die skagtorings van Odendaalsrus, Allanridge of Welkom te woon nie.




</doc>
<doc id="52393" url="https://af.wikipedia.org/wiki?curid=52393" title="Riebeek-Oos">
Riebeek-Oos

Riebeek-Oos (Engels: Riebeek East) is 'n dorpie in die geskiedkundige landdrosdistrik Albanie (vroeër die Zuurveld) in die provinsie Oos-Kaap van Suid-Afrika.
Die nedersetting is 39 km noordwes van Grahamstad geleë en in 1842 op Voortrekkerleier Piet Retief se plaas Mooimeisjesfontein aangelê. Dit is genoem na kommandeur Jan van Riebeeck. Later is die uitgang "-Oos" bygevoeg om dit van die Wes-Kaapse dorpie Riebeek-Wes te onderskei. 

Jacob Cuyler, landdros van Uitenhage, het die naam "Albany" in 1812 aan die distrik gegee ter ere van sy vader, burgemeester van die stad Albany in die Amerikaanse deelstaat New York. Die NG gemeente Albanie, wat in 1831 hier gestig is, se benaming is 'n verafrikaansing van dié naam.

"Vir hoofartikel, sien NG gemeente Albanie"

Jacob Cuyler, landdros van Uitenhage, het in 1812 die Zuurveld hernoem na sy geboorteplek, die Amerikaanse stad Albany, waarvan sy vader burgemeester was. Die verafrikaansing van dié naam is aan die latere gemeente gegee. Die eerste kerkraadslede is in 1831 in die Metodistekerk in Grahamstad deur ds. Alexander Smith van Uitenhage bevestig. Agt jaar later, in April 1839, kry die gemeente sy eerste leraar in die persoon van ds. John Pears, na wie Pearston genoem is toe hy leraar van Somerset-Oos was.

Hy bly net tot 1841, maar tydens sy dienstyd koop die gemeente 'n gedeelte van die plaas Mooimeisjesfontein van die indertydse eienaar, M.J. van Rooyen, teen £800 aan as kerkplaas. Die Voortrekkerleier Piet Retief het die plaas in 1831 gekoop en daar gaan woon, maar dit verkoop toe hy en die meeste Afrikaans-Hollandse boere hierdie dele tydens die Groot Trek verlaat het. Omdat die Engelse setlaars van 1820 hulle tuiste in Grahamstad gemaak het en daar min lidmate van die NG Kerk oorgebly het, het die middelpunt van die gemeente in daardie dae na Riebeek-Oos verskuif en dit meer as 'n anderhalf eeu gebly. Eers in 1916 het die sowat 110 NG lidmate in Grahamstad die moed bymekaargeskraap om hulle eie NG gemeente Grahamstad van die moedergemeente afgestig. Intussen het die meeste NG lidmate in Grahamstad by Engelse kerke ingeskakel.

Ds. John Pears het net twee jaar in die gemeente gebly. In 1841 volg dr. Adrian Roux (ook gespel "Adriaan") hom op. Hy was 'n Kapenaar van geboorte en slegs die tweede predikant wat in Suid-Afrika georden is. Hy is in die ou waenhuis op Mooimeisjesfontein bevestig. In 1842 stel landmeter Rodgers 'n plan vir die dorp op, wat op voorstel van dr. Roux Riebeek genoem word. Later het die plek Riebeek-Oos geword om dit van Riebeek-Wes te onderskei.

Die Sewende Grensoorlog van 1846 tot 1847 het uitbreiding baie gestrem. Dr. Roux moes tydelik in Grahamstad gaan woon, waar hy gereeld in die katedraal eredienste vir die deurtrekkende boere gehou het. Eers in 1847 kon die kerkraad weer vergader. In 1848 is die eerste kerkgebou teen 'n koste van £900 ingewy. Binne twee jaar het die Agtste Grensoorlog uitgebreek en weer het Albanie swaar gely. Weer moes dr. Roux wyk en so arbei hy 'n tyd lank op Richmond tot hy uiteindelik in 1853 na sy geplunderde gemeente kon terugkeer.

Hy werk met ywer sodat die hoeksteen van die kerkgebou wat vandag nog in gebruik is, in 1861 gelê kon word. Die kerk is op 31 Mei 1862 ingewy. In dr. Roux se tyd is ook die dorpsdam gebou en die verbod op sterk drank (Riebeek-Oos is 'n "droë" dorp soos byvoorbeeld Vishoek in die Kaapse Skiereiland) gehandhaaf. Die verbod het daarna bly staan. In 1882 aanvaar dr. Roux sy emeritaat ná hy 40 jaar, weliswaar met onderbrekings, in die gemeente gearbei het.

Ná dr. Roux dien ds. W.P. Rossouw tot 1897 en word hy opgevolg deur ds. G.E. Rudman. Tydens sy dienstyd koop die kerkraad ook die ander deel van Mooimeisjesfontein aan om 'n tweede "Kakamas" (arbeidskolonie van die NG Kerk vir behoeftige lidmate) te begin. In 1921 word ds. H.A. Hanekom die leraar. Gedurende sy tydperk is die woning van Piet Retief aangekoop en begin met die Piet Retief-weeshuis vir verweesde en verwaarloosde seuns. In 1928 word hy deur ds. W.F.P. Marais opgevolg. Van 1936 staan ds. G.P. le Roux aan die hoof van die gemeente en na hom ds. P.G. Rossouw van 1944 tot '7. In daardie jaar is die moderne gebou van die Piet Retief-weeshuis voltooi, veral deur die ywer van die plaaslike skoolhoof, mnr. A.M.M. Rossouw, latere sekretaris van die inrigting. Die kinderhuis is in die middel jare sewentig gesluit. Die "Jaarboek van die NG Kerke 1973" maak nog melding daarvan en sê dit het indertyd plek gehad vir 93 seuns van ses tot 18 jaar. Ds. J.A. Kotzé is in April 1949 in die gemeente bevestig.

Omstreeks 1951 met die spoorverlegging in die omgewing is die lidmaattal van die gemeente so te sê verdubbel omdat die hoofspoorwegkamp te Commadagga (ook gespel "Kommadagga") aangelê is. Ander jare toon 'n dalende tendens tot kort voor die NG gemeente Grahamstad by die gemeente ingelyf is: 1933: 420, 1973: 330, 1979: 244, 1990: 218, 1995: 194, 1999: 271 en die laaste jaar, 2000: 267. In daardie jaar het Grahamstad 823 lidmate gehad, vir 'n totaal van 1090. In 2005 is die totaal egter terug op 836 en in 2010 daal dit verder tot 794.





</doc>
<doc id="52395" url="https://af.wikipedia.org/wiki?curid=52395" title="Sulechów">
Sulechów

Sulechów (Duits: "Züllichau") is 'n stad in die Poolse Woiwodskap Lubusz in die streek van Zielona Góra. Die stad is die administratiewe sentrum van Gmina Sulechów.

Die gebied was oorwin deur Hertog Mieszko I van Pole in 990 en het in 1138 deel geword van die Hertogdom van Silesië. Die eerste verwysing ná die nedersetting deur Waldemar van Askanië dateer uit die jaar 1319, waar Sulechów vir Brandenburg verower is. Waldemar het in dieselfde jaar gesterf en die ligging val weer terug na die Piast Hertogdom van Glogow.

In 1482 het hertog Jan II die Mad uiteindelik Sulechów saam met die naburige dorpie Krosno aan Brandenburg onder keurvors Albrecht III oorgedra. 'n deel van die Neumark-distrik het sedert 1537 en Züllichau sedert 1815 tot die Pruisiese provinsie van Brandenburg behoort. In 1945 is dit met die implementering van die Oder-Neisse lyn volgens die Potsdam-ooreenkoms aan Pole oorgedra.





</doc>
<doc id="52396" url="https://af.wikipedia.org/wiki?curid=52396" title="Pous Innocentius XII">
Pous Innocentius XII

Innocentius XII was die 242ste pous van die Rooms-Katolieke Kerk van 1691 tot 1700. Hy het die pos van kardinaal-nepoot afgeskaf en het nepotisme en simonie in die Kerk probeer uitroei.

Pous Innocentius XII is gebore as Antonio Pignatelli (del Rastrello) op 13 Maart 1615 in Spinazzola, Italië. Hy was die seun van die markies van Spinazzola en sy vrou Porzia Carafa, prinses van Minervino. Sy ma was die dogter van Fabrizio Carafa, hertog van Andria. Hy is gedoop in die kerk van San Giovanni Battista (Johannes die Doper) in Cosenza. Hy begin sy studies by die Jesuïte in Rome. Hy werk reeds op 20-jarige ouderdom vir die Kurie in Rome onder Pous Urbanus VIII en word vervolgens vise-legaat in Urbino, inkwisiteur in Malta in 1646 en goewerneur in Perouse. Hy word op 14 Oktober 1652 verkies as titulêr aartsbiskop van Larissa met dispensasie omdat hy nog nie priester is nie en word gewy op 27 Oktober 1652 deur kardinaal Marco Antonio Franciotti. Op 21 Mei 1660 word hy nuntius in Pole en 9 Maart 1668 nuntius in Wene, Oostenryk . Pous Innocentius XI stel hom aan as kardinaal op 1 September 1681. Op 12 Januarie 1682 word hy biskop van Faenza en op 30 September 1686 word hy aartsbiskop van Napels. Op 12 Julie 1691 volg hy Pous Alexander VIII op en word gekroon op 15 Julie 1691 deur kardinaal Urbano Saccetti. Hy regeer tot sy dood op 27 September 1700 en word opgevolg deur Pous Clemens XI.
Die naam ‘Innocentius’ beteken 'onskuldige'.


Die konklaaf vir die verkiesing van die 242ste pous het vyf maande geduur. Nog die Franse en nog die Duitse kardinale kon die vereiste meerderheid vir hulle kandidaat kry nie en Pignatelli is as kompromis-kandidaat verkies.

Pous Innocentius XII het dadelik begin met hervormings. Hy was sterk gekant teen die beleid van nepotisme wat die Vatikaan reeds lank gepla het. In die bul Romanum decet Pontificem van 22 Junie 1692 skaf hy die pos van kardinaal-nepoot af en verbied alle toekomstige pouse om geldelike steun aan hulle familie te gee en stel die maksimum aantal familielede wat kardinaal mag word op slegs een. Hy weier om die aartsbiskop van Tarente as kardinaal aan te stel omdat die aartsbiskop 'n familielid van hom was. Hy het ook streng opgetree teen die simonie van die Apostoliese kamer en het sy eie huishouding baie sober ingerig. Hy het priesters aangesê om die soetane (Rooms Katolieke priesterkleed) te dra en om 'n geestelike lewe te lei.

In die Kerklike Staat het hy ook hervormings aangebring veral wat betref die regstelsel waar hy die "Forum Innocentianum" (Forum vir die Onskuldiges) gestig het.

In 1693 oorreed hy die Franse biskoppe on die Galliese Vryhede op te gee waarna hy toe weer nuwe Franse biskoppe aangestel het. Sy buitelandse beleid was, anders as die sy voorgangers, meer gerig op Frankryk as op die Duitse ryk. Die relasies met die Duitse keiser Leopold I het daardeur versleg. Op aandrang van koning Lodewyk XIV veroordeel die pous in die brief "Cum Alias" van 12 Maart 1699 die "Maximes des saints" saamgestel deur die vooraanstaande mistieke aartsbiskop Fénelon van Kameryk. Die werk was een van die steunpilare van 'n ketterse Christelike dogma oor perfeksie wat bekend gestaan het as kwiëtisme. Fénelon het hom dadelik aan die pous se besluit onderwerp. Die pous het die Spaanse koning Carlos II aangeraai om sy neef, Lodewyk XIV van Anjou, as sy erfgenaam aan te wys. Dit het na die dood van Carlos gelei tot die Spaanse suksessie oorlog.

Tot die invoering van die kalenderhervormings van Pous Gregorius XIII en ook daarna het groot dele van Europa nuwe jaar op 6 Januarie gevier. Ou jaar was op 24 Desember sodat die tyd tussen 24 Desember en 6 Januarie aan geen jaar behoort het nie en as "dooie tyd" of "tussen-jaar-tyd" bekend gestaan het. Pous Innocentius XII het in 1691 ou jaar op 31 Desember en nuwe jaar op 1 Januarie vasgestel en weggedoen met die "dooie tyd".

Pous Innocentius XII was die laaste pous van die moderne era wat 'n baard gedra het.

Pous Innocentius XII het 30 nuwe kardinale aangestel in vier konsistories.









Saamgestel en vertaal uit die , , en wikipedia en aangevul uit ander bronne soos aangedui.

Basis URL: 


</doc>
<doc id="52407" url="https://af.wikipedia.org/wiki?curid=52407" title="Suezkanaal">
Suezkanaal

Die Suezkanaal (Arabies: قناة السويس‎, "Qanāt al-Suwais") is 'n kanaal van 193,3 km lank wat deur die Ismus van Suez in Egipte sny en die Middellandse See met die Rooisee verbind. Die kanaal vorm die grens tussen Afrika en Asië.

Reeds in die sestiende eeu is daar al gespekuleer oor die bou van die kanaal, maar dit is eers 400 jaar later voltooi toe die kanaal geopen is op 17 November 1869. Die projek is onder die beheer van Ferdinand de Lesseps voltooi nadat konstruksie reeds in 1859 begin het. Sedertdien word die kanaal deur ongeveer 21 000 skepe per jaar gebruik. Dit neem 'n skip sowat nege ure om van een punt na die ander te vaar en sedert die kanaal geopen is, het ongeveer 1 000 000 skepe die kanaal gebruik.

Die suidelike ingang na die kanaal is by Suez en die noordelike ingang is by Port Said. Die totstandkoming van die kanaal is in groot mate te danke aan die optrede van die Fransman Ferdinand de Lesseps. Hy het al die steun van die destydse Egiptiese onderkoning, Saïd, ontvang en het die uitvoering van die projek gebaseer op ŉ ontwerp van A. von Negrelli. In 1956 het pres. Nasser van Egipte die kanaal genasionaliseer, waarop Franse, Engelse en Israelse soldate die gebied beset het. 

Uit vergelding het pres. Nasser die kanaal van Julie 1956 tot April 1957 gesluit. Van Junie 1967 tot Junie 1975 was die kanaal weer eens gesluit weens 'n Israelse besetting van die Sinaï-gebied. As gevolg van internasionale druk het Israel hom egter aan die kanaal onttrek en is dit weer oopgestel. Sedertdien is daar gewerk aan planne om die kanaal vir skepe van tot 250 000 ton bevaarbaar te maak. 

Omvangryke planne om die kanaalgebied in 'n nuwe vestigingsgebied om te skep om sodoende die bevolkingsdruk op die oorbevolkte Nyldal te verlig, is ook aangepak. Reeds 20 eeue voor die Christelike jaartelling wou die Egiptiese Farao Sesostris 'n waterverbinding tussen die Nyl en die Rooi See tot stand bring. Hy het toe bevaarbare kanale tussen die Rooi See en die Bittermere en die oostelikste arm van die Nyldelta aan die Middellandse See laat grawe. 

Die kanale het geleidelik toegeslik, maar is tussen 600 en 500 v.C. deur Farao Necho II en die Persiese veroweraar Darius I weer in bedryf gestel. Opeenvolgende heersers oor Egipte, die Ptolemeë, die Romeine, die Bisantyne en die Arabiere, het pogings aangewend om die kanale oop te hou. Omstreeks 775 n.C. het kalief Al Mansoer dit egter uit strategiese oorwegings laat toemaak. 

Na die ontdekking van die Kaapse seeroete en die rykdomme van Asië het die gedagte aan 'n baie korter seeweg na die Verre Ooste deur die landengte van Suez herleef. Nadat Napoleon Egipte verower het, het hy die moontlikheid van 'n kanaal in 1799 ernstig laat ondersoek. Sy ingenieurs het egter tot die slotsom gekom dat die vlakverskil tussen die Rooi See en die Middellandse See te groot was vir die destydse tegnieke (hulle het 'n berekeningsfout gemaak; volgens hulle was die vlakverskil 10 m). 

In 1830 het die Engelse ontdek dat die vlakverskil minimaal is (30 cm) en dat 'n kanaal gegrawe kon word. Die Egiptiese onderkoning het egter in 1833 toestemming vir die grawe van so kanaal geweier. Die Fransman Ferdinand de Lesseps (1805-1894), 'n persoonlike vriend van die nuwe onderkoning, Mohammad Saïd Pasja (1822-1863). het in 1854 egter toestemming verkry. 

Met 'n konsessie vir 99 jaar (van die opening van die kanaal af) het hy die Compagnie Universelle du Canal Maritime de Suez (Suezmaatskappy) in 1858 tot stand gebring. De Lesseps het 200 miljoen Franse frank nodig gehad om die projek aan te pak. Net Franse het egter daarin belang gestel om aandele te koop en het sowat 50 % van die kapitaal gelewer. Die Engelse en Amerikaners het geen belangstelling getoon nie. Nadat Saïd egter 60 miljoen Franse frank bygedra het, kon De Lesseps die eerste sooi in 1859 by die latere Port Saïd spit. 

Engeland, wat bang was vir Franse oorheersing van die Levant- en Asië-skeepvaart en self oor 'n Kaïro-Suez-spoorweg beskik het, het Saïd se opvolger, lsmaïel  (1830- 1895), na Saïd se dood in 1863 beïnvloed om die werksaamhede stop te sit. In 1866 is die werk egter hervat en op 17 November 1869 kon die Franse keiserin, Eugénie de Montijo (1826-1920), die Suezkanaal op 'n luisterryke plegtigheid amptelik oop verklaar (Verdi het onder meer ook die opera Aïda vir die openingsplegtigheid geskryf.) 

Engeland het egter diep onder die besef van die belangrikheid van die Suezkanaal gebly en het in 1875 lsmaïel se aandele oorgeneem nadat die in 'n finansiële verknorsing beland het. In 1882, tydens ŉ nasionalistiese opstand in Egipte, het Engeland die kanaalgebied beset en later ook die hele Egipte. Eers in 1945 het Engeland uit Egipte padgegee. In Julie 1956, 12 jaar voor die verstryking van die konsessie aan die Suezkanaal-maatskappy, het die Egiptiese president, Gamal Abdal Nasser (1918-1970), die maatskappy en die kanaal genasionaliseer. 

Drie maande later het Israel Sinaï binnegeval en het Engelse en Franse valskermsoldate. Port Saïd en Port Foeaad beset. Uit weerwraak het Nasser die kanaal gesluit deur 'n aantal skepe daarin te laat kelder. VVO-troepe het by die Britse en Franse soldate oorgeneem en in April 1957 is die kanaal weer oopgestel. Weens Israel se besetting van die Sinaï-gebied na die Sesdaagse Oorlog in Junie 1967 het pres. Nasser aangekondig dat die kanaal voortaan vir alle skeepsverkeer gesluit sou wees. 

In 1973 het Egiptiese troepe die kanaal oorgesteek en 'n deel van die Israelse verdedigingslinie in Sinaï, verower. Hulle is teruggedryf, maar onder internasionale druk (olieprysverhogings deur die Arabiese lande) moes Israel hom in 1974 tot 30 km van die kanaal af terugtrek. In Junie 1975 het pres. Sadat van Egipte die kanaal weer oopgestel.

De Lesseps het die uitvoering van die Suez-projek gebaseer op 'n plan wat deur die Italiaanse Oostenryker Alois von Negrelli (1799-1858) opgestel is. Negrelli was 'n lid van die Société des Études pour le Canal de Suez, ŉ internasionale groep wat in 1846 gestig is en die moontlikhede om ŉ kanaal tussen die Rooi en Middellandse See te grawe. bestudeer en planne daarvoor opgestel het. Daar is uiteindelik tot 'n oop verbinding sonder sluise op seevlak besluit. 

Nog voordat met die werk aan die kanaal self begin is. Is daar in 1858 begin met 'n varswaterkanaal van die Nyl by Kaïro af na die basiskamp lsmaïlia om die toekomstige 20 000 tot 25 000 (dwang) arbeiders van drinkwater te voorsien. Die eerste graafwerk is met pikke en grawe gedoen en die grond is in mandjies weggevoer. Sedert die werk van 1863 tot 1866 deur Ismaïel tot stilstand gedwing is. is graafmasjiene. wat voortdurend verbeter is, gebruik. 

Gespesialiseerde masjiene is ook ontwerp om byvoorbeeld rotslae in die suidelike deel van die kanaaltrajek te verwyder. Ondanks die taamlik ongunstige klimaatstoestande. 'n choleraepidemie, arbeidsonluste en ŉ verdubbeling van die beraamde koste is die Suezkanaal net 4 jaar na die beplande 6 jaar voltooi. Met die opening van die kanaal was dit 171 km lank, minstens 58 m breed op die oppervlak, 22 m breed op die bodem en minstens 6 m diep. 

Reeds in 1875 is daar egter begin om die kapasiteit van die kanaal te vergroot. Vanweë die gedurige verdieping en verbreding van die kanaal was dit in 1967 minstens 150 m breed op die oppervlak, 60 m breed op die bodem en minstens· 12 m diep, wat dit geskik gemaak het vir skepe van tot 70 000 ton. Dit was ook noodsaaklik om voortdurend met baggerwerk in die kanaal voort te gaan om te voorkom dat dit vlakker word weens sand wat van die omringende woestyn inwaai. 

Onmiddellik na die heropening in 1975 is daar begin met die uitvoering van planne om die Suezkanaal tot 285 m te verbreed en tot 20 m te verdiep sodat dit geskik sal wees vir skepe van tot 250 000 ton (93 % van die wêreldhandelsvloot).

Na die Tweede Wêreldoorlog het die Suezkanaal, en na 1974 ook die kanaalgebied, stormagtige ontwikkelings deurgemaak. Die ontwikkelings het saamgehang met die ontwikkelings in die skeepvaart, waarin die buitengewone toename in olievervoer die belangrikste rol gespeel het. Nie net die aantal olietenkskepe het toegeneem nie, maar ook die tonnemaat van skepe. Olievervoer was in 1966 vir byna 'n driekwart van die totale kanaalinkomste verantwoordelik, en daarom het juis die al hoe groter wordende olietenkskepe tot die verbreding en verdieping van die kanaal gelei. 

Tenkskepe het naderhand egter so groot geword dat die langer tog om die Kaap, of die oortapping van olie na 'n pypleiding, min invloed op die uiteindelike olieprys uitgeoefen het. Vragskepe het ook in toenemende mate van ander roetes begin gebruik maak. Na die heropening van die kanaal in 1975 het houerskepe, wat met die roete tot 20 % kon bespaar, vir die eerste keer van die kanaal begin gebruik maak. In dieselfde jaar was 10 % van al die skepe wat deur die kanaal gevaar het, houerskepe. 

In 1975 is daar, met behulp van die Arabiese oliegelde, met ambisieuse ontwikkelingsplanne vir die kanaal, en die kanaalgebied begin, onder meer om mense na die ontvolkte kanaalstede terug te lok. Benewens die herbouing van Port Saïd, Ismaïlia en Suez, wat baie onder kwaai oorlogsoptrede gely het, is daar ook voorsiening gemaak vir die uitbreiding van besproeiingsgeriewe, die aanleg van snelweë, die grawe van 5 tonnels onder die kanaal en 3 onder die Rooi See deur, die vestiging van nywerhede en die bou van toeristegeriewe langs die Timsah-meer, die Bittermere en die Golf van Suez. 

Die projekte sal die oorbevolking in die Nyldal verlig en ook 'n belangrike bron van buitelandse inkomste wees. As deel van die projek het Port Saïd, wat in 1974 313 000 inwoners gehad het, die status van 'n vryhandelstad gekry. Beleggings uit Westerse lande, die Arabiese oliestate en Japan en die tientalle winkels met belastingvrye luukseartikels het die stad gou ŉ gedaantewisseling laat ondergaan. Die Manzala-meer is drooggelê om ruimte te skep vir nuwe hawens en hawegebonde nywerhede, terwyl die stad se inwonertal teen 1990 na raming sowat 700 000 sou wees. 

lsmaïlia het naas sy nywerheidsfunksie ook 'n belangrike kulturele funksie in die kanaalgebied gekry. ŉ Universiteit, 'n museum en teaters is beplan, terwyl aantreklike woonbuurte in die jaar 2000 aan 400 000 inwoners onderdak sal bied. Vir Suez, wat in 1974 315 000 inwoners gehad het en waarvan 85 % stelselmatig verwoes is, is 'n volledige heropbouingsplan opgestel wat vir huisvesting en fasiliteite vir sowat 850 000 inwoners voorsiening maak. Die uitbreiding van veral die hawens, die petrochemiese nywerheid en toerisme geniet aandag.

Een van die gevolge van die voltooiing van die Suezkanaal is dat uitheemse spesies die Middellandse See binnegedring het vanaf die Rooisee. Die volgende spesies word nou ook in die Middellandse See gevind:





</doc>
<doc id="52414" url="https://af.wikipedia.org/wiki?curid=52414" title="Jean Charest">
Jean Charest

Jean Charest (* 24 Junie 1958) was die 29ste Eerste Minister vanaf 2003 tot 2012 die Kanadese provinsie Quebec.


</doc>
<doc id="52415" url="https://af.wikipedia.org/wiki?curid=52415" title="Distriksmunisipaliteit">
Distriksmunisipaliteit

'n Distriksmunisipaliteit is 'n munisipaliteit in Suid-Afrika wat in 'n aantal kleiner "plaaslike" munisipaliteite opgedeel is. Distriksmunisipaliteite val onder die beheer van die provinsiale regerings wat op hulle beurt onder die nasionale regering ressorteer.



</doc>
<doc id="52416" url="https://af.wikipedia.org/wiki?curid=52416" title="Koninkryk van Denemarke">
Koninkryk van Denemarke

Die Koninkryk van Denemarke (Deens: "Kongeriget Danmark" of "Danmarks Rige") bestaan uit die land Denemarke in Europa en die eilande Faroëreilande en Groenland in die Atlantiese Oseaan. Tot 17 Junie 1944 was Ysland ook 'n deel van die Koninkryk.


</doc>
<doc id="52419" url="https://af.wikipedia.org/wiki?curid=52419" title="Suidelike Orkneyeilande">
Suidelike Orkneyeilande

Die Suidelike Orkneyeilande (Engels: "South Orkney Islands", Spaans: "Islas Orcadas del Sur") is 'n eilandgroep naby die Antarktiese Skiereiland tussen die Suidelike Atlantiese Oseaan in die noorde en die Suidelike Oseaan in die suide. Die Suidelike Orkneyeilande is in die suidooste van Suid-Amerika tussen die Scotiasee in die noorde en die Weddellsee in die suide geleë. In die noordweste is Vuurland met Kaap Hoorn, in die noorde die Falkland-eilande en in die noordooste Suid-Georgië en die Suidelike Sandwicheilande geleë.

Die Suidelike Orkneyeilande word deur Argentinië (Argentyns-Antarktika) en die Verenigde Koninkryk (Brits-Antarktiese Gebied) opgeëis en tot hul Antarktis-gebied gereken, maar omdat dit volgens internasionale reg nie erken word nie, val die eilande soos die res van Antarktika onder die saak van die Antarktis-verdrag.


</doc>
<doc id="52425" url="https://af.wikipedia.org/wiki?curid=52425" title="Shetland">
Shetland

Shetland (Skots-Gaelies: "Sealtainn", Engels: "Isles of Shetland" of "Shetland Islands") is 'n Skotse eilandgroep wat uit die hoofeiland Mainland en naastenby 100 kleiner eilande bestaan. Shetland word deur die Noordsee van die Skotse eilande Orkney geskei en in die noorde lê die Deense Faroëreilande. Die grootste nedersetting en administratiewe sentrum is Lerwick.

In administratiewe opsig vorm Shetland een van die 32 raadsgebiede ("council areas") van Skotland en 'n kiesafdeling van die Skotse parlement.

Shetland word reeds sowat 5 500 jaar lank deur mense bewoon. Die eerste bewoners was Neolitiese stamme en later Pikte totdat die eilandgroep in 1195 ná 'n Wiking-inval deur Noorweë geannekseer en deur Noorse setlaars gekoloniseer is. In 1469 is Orkney deur die Skotse Kroon geannekseer nadat 'n bruidskat nie betaal is nie.

Danksy die invloed van die warm Golfstroom word Shetland deur 'n gematigde, maar vogtige seeklimaat gekenmerk. Die Golfstroom vloei in noordoostelike rigting aan die wateroppervlak van die Atlantiese Oseaan en bring ook warm lugmassas uit die gebied van die Golf van Mexiko saam sodat Shetland se gemiddelde temperature nie sy noordelike ligging weerspieël nie.

Die verskil tussen die gemiddelde temperature van somer en winter beloop minder as 10 °C - tydens die relatief milde winters daal die kwik tot 'n gemiddelde temperatuur van tussen 0 en 5 °C, terwyl in die somer 'n gemiddelde van 10 °C aangeteken word. Maksimum-temperature is nie hoër as 19 °C nie.


</doc>
<doc id="52429" url="https://af.wikipedia.org/wiki?curid=52429" title="OCLC">
OCLC

OCLC (Engels vir: "Online Computer Library Center, Inc.") is 'n biblioteekdiens en navorsingsorganisasie wat mense help om inligting meer geredelik te bekom en kostes te verminder. Dit is op 6 Julie 1967 as die nie-winsgewende organisasie "Ohio College Library Center" geregistreer. 72 000 biblioteke in 86 lande gebruik OCLC se dienste om materiaal te soek en te stoor. Die organisasie is deur Fred Kilgour gestig en hulle hoofkantoor is in Dublin, Ohio in die VSA geleë.


</doc>
<doc id="52432" url="https://af.wikipedia.org/wiki?curid=52432" title="Philipstown">
Philipstown

Philipstown is 'n dorp in die Bo-Karoo in die Suid-Afrikaanse provinsie Noord-Kaap, sowat 56 km noordoos van De Aar.

Die dorp is in Mei 1863 aangelê op die plaas Rietfontein as 'n kerksentrum en word in Augustus 1876 'n munisipaliteit. Die dorp lyk vandag nog min of meer soos destyds. Dit is genoem na sir Philip Wodehouse, goewerneur van die Kaapkolonie van 1861 tot 1870. Heelwat van die geboue op die dorp dagteken van die eerste dekade of wat na sy stigting, waaronder die oorspronklike sandsteenkerk en pastorie, wat vandag nog gebruik word.

Die omgewing is redelik vrugbaar en landbouprodusente boer veral met merino's. Rondom Philipstown is koppies met eienaardige vorms.

Die gemeente is op 8 Februarie 1873 in die Ring van Graaff-Reinet afgestig met ds. A.D. Lückhoff van Colesberg as eerste konsulent. Die eerste leraar, ds. J.P. Jordaan, is eers drie jaar later op 10 Januarie 1876 bevestig. Dit was in sy opvolger, ds. P. du Toit (1879 tot '93) se dienstydperk dat die huidige kerkgebou teen 'n koste van £5 443 in gebruik geneem is. Ná di. S.W. Louw (1893 tot 1903), D.J. van Velden (1903 tot '07) en D. Lategan (1908 tot '21), is die vyfde leraar, ds. P.J.A. de Villiers, die predikant van 1922 tot 1927. In sy dienstyd neem die gemeente die huidige pastorie in gebruik wat teen 'n koste van £3 300 gebou is.

In 1952 berig "Ons gemeentelike feesalbum": "Dit is 'n klein en tipiese gemeente met 'n besonder welvarende boerderygemeenskap."

Jaarboeke van die NG Kerke getuig ook hier van die voortgesette ontvolking van die platteland. In 1933, toe ds. J. Conradie die leraar was, was hier 'n volle 504 lidmate. In 1979 was die leraar ds. A.S. Erasmus en die lidmate amper die helfte minder, naamlik 265. Teen 1979, toe die gemeente vakant was, was hier 230 lidmate. In 2000 was ds. U.P. Malherbe die leraar en die lidmaattal 188. Uiteindelik in 2010, toe ds. Malherbe steeds die leraar was, was die lidmaattal 162, darem 'n volle 22 meer as in 2008.






</doc>
<doc id="52433" url="https://af.wikipedia.org/wiki?curid=52433" title="Simondium">
Simondium

Simondium is 'n gehuggie 6 km suid van die Paarl wat genoem is na Pierre Simond (1651–1713), Hugenote-predikant aan die Kaap, en deel uitmaak van die munisipaliteit Drakenstein.

Die plekkie het in 1958 sy eie gemeente van die NG Kerk gekry, wat deel is van die Ring van die Paarl en in 2010 164 lidmate gehad het, vergeleke met 284 in 1990. Einde 2015 het dit teruggesak tot 132.




</doc>
<doc id="52434" url="https://af.wikipedia.org/wiki?curid=52434" title="Henry Barkly">
Henry Barkly

Sir Henry Barkly (Londen, 24 Februarie 1815 - Londen, 20 Oktober 1898) was goewerneur van verskeie Britse kolonies, waaronder die Kaapkolonie.

Barkly se vader was Aeneas Barkly van New Brunswick, Kanada. Van 1845 - '48 dien hy in die Britse Laerhuis as lid vir Leominister en daarna as goewerneur van Brits-Guinee tot 1853, waarna hy 'n soortgelyke pos in Jamaika beklee tot 1856. Aan die ander kant van die wêreld dien daarna tot 1863 as goewerneur van die Australiese kolonie Victoria en net daarna as goewerneur van Mauritius tot 1870. 

In daardie jaar verplaas die Britse goewerneur hom na die Kaap waar hy tydens sy sewe opwindende jare die moeilike taak gehad het om die ontdekking van diamante in Griekwaland-Wes te behartig. Hy het onder meer te kampe gehad met 'n opstand van delwers aan die Vaalrivier. In 1871 verklaar hy Griekwaland-Wes tot Britse besitting en daarna dra lord Carnarvon, Britse koloniale sekretaris, dit aan Barkly op om die onwillige inwoners van die twee Suid-Afrikaanse kolonies en twee Boererepublieke te oorreed van die wenslikheid van federasie. Dié voorstel was sy tyd egter ver vooruit.

In 1878 tree hy af en word daarna 'n direkteur van die Standard Bank. Die dorpe Barkly-Oos en Barkly-Wes is na hom vernoem.




</doc>
<doc id="52435" url="https://af.wikipedia.org/wiki?curid=52435" title="Duitse Legioen">
Duitse Legioen

Die Duitse Legioen was 'n groep vrywilligers wat tydens die Krimoorlog aan Britse kant geveg het.

Nadat die vredesooreenkoms van 1857, is die Duitsers as setlaars na die grens van die Kaapkolonie gebring waar hulle grond gekry het in Brits-Kaffrarië asook 'n bedrag kontant. Altesaam 2 400 mans, vroue en kinders het uiteindelik aangeland onder leiding van majoor-generaal baron Richard von Stutterheim, bevelvoerder van die legioen tydens die Krimoorlog en toe leier van die nedersetters. Na hom is die dorp Stutterheim vernoem wat reeds die jaar na die Duitsers se aankoms aangelê is.

Talle dorpe met Duitse name het gespruit uit die vestiging van die Duitsers, waaronder Stutterheim, Berlyn, Hamburg, Döhne ens. Die aankoms van so 'n groot getal Europeërs het egter ook stukrag aan die ontwikkeling van ander plekke in die omgewing gegee, veral Oos-Londen en King William’s Town.

Talle bekende Suid-Afrikaanse families is nasate van dié nedersetters.



</doc>
<doc id="52442" url="https://af.wikipedia.org/wiki?curid=52442" title="Lansdowne">
Lansdowne

Lansdowne is 'n suidelike voorstad van Kaapstad op die grens van die Kaapse Vlakte.

Dit word begrens deur onder meer Crawford en Rondebosch-Oos, en lê min of meer tussen die Kaapstad—Simonstad-spoorlyn, Turf Hallweg, Lawsonweg en Jan Smutsrylaan. Hoewel die gebied tydens die apartheids-era tot 'n groepsgebied vir blankes verklaar is, het dit reeds vroeg in die jare tagtig 'n gemengde of sogenaamde grys gebied geword.

Dit is die tuiste van die Hoërskool en Laerskool Windsor.


</doc>
<doc id="52444" url="https://af.wikipedia.org/wiki?curid=52444" title="Kakamas">
Kakamas

Kakamas is 'n dorp in die Suid-Afrikaanse provinsie Noord-Kaap, sowat 80 km suidwes van Upington. Dit is in 1898 gestig. Die N14 nasionale pad gaan deur Kakamas en kruis die Oranjerivier in Kakamas.

Die dorp het ontstaan toe die Kaapse parlement in 1893 besluit het om grond (die plase Kakamas, Zoetap en Neus) op die oewers van die Oranjerivier vir die NG Kerk te reserveer. Sodoende kon die kerk 'n arbeidskolonie skep vir die 'armblanke-boere' wat alles verloor het as gevolg van 'n langdurige droogte en 'n runderpes-epidemie in 1897. Die dorp het in 1931 munisipale status verkry.

Die ekonomie van hierdie dorp is op boerdery gebaseer, en danksy besproeiing van die Oranjerivier is boere uit die Kakamas-gebied nou die grootste uitvoerders van druiwe na Europa en Engeland. Die distrik lewer sultanas, druiwe, uitgedroogte vrugte, rosyntjies, lemoene, dadels en lusern en is bekend vir sy taaipitgeelperskes vir inmaak.






</doc>
<doc id="52445" url="https://af.wikipedia.org/wiki?curid=52445" title="Petrusville">
Petrusville

Petrusville is 'n dorp in die Oos-Karoo, in die Suid-Afrikaanse provinsie Noord-Kaap, suidwes van die Vanderkloofdam. Die dorp is 45 km noord van Philipstown.

Die dorp is in 1877 deur twee seuns van Petrus van der Walt gestig op die plaas Rhenosterfontein. Hulle het die plaas van hulle vader geërf wat dit op sy beurt in 1810 verkry het. Die NG gemeente Petrusville is twee jaar later hier gestig.

Merinoboerdery is belangrik vir die plaaslike enonomie. 




</doc>
<doc id="52446" url="https://af.wikipedia.org/wiki?curid=52446" title="Walcheren">
Walcheren

Walcheren is 'n vorige-eiland in suidelike Nederland, in die provinsie Zeeland. 


</doc>
<doc id="52447" url="https://af.wikipedia.org/wiki?curid=52447" title="Noupoort">
Noupoort

Noupoort is 'n plattelandse dorp en was eens 'n belangrike spoorwegsentrum in die suidooste van die Noord-Kaap in Suid-Afrika. Die N9 nasionale pad gaan langs die dorp verby.

Die geskiedenis van Noupoort is nou verweef met dié van die spoorweë. In 1884 het die spoorlyn van Port Elizabeth na die noorde Noupoort bereik. Die plaas Hartbeeshoek is aangekoop om die stasie en dorp te bou. Die dorpie is vernoem na 'n spoorwegpas (oorspronklik Naauwpoort) wat deur die Carltonheuwels gegaan het maar later deur 'n tonnel vervang is. Die spoorlyn vanaf Port Elizabeth word via De Aar met Johannesburg, Kaapstad, Namibië en Zimbabwe verbind. In een stadium het 100 treine per dag deur die stasie beweeg, maar nadat die Spoorweë in die 1990's gerasionaliseer is, het die dorp agteruitgegaan.

Die distrik is 1 500 km groot en merinoboerdery is die belangrikste. Daar is ook Jerseystoeterye wat suiwelprodukte lewer.




</doc>
<doc id="52449" url="https://af.wikipedia.org/wiki?curid=52449" title="Nababeep">
Nababeep

Nababeep is 'n klein myndorp in die westelike Noord-Kaap (Suid-Afrika), 22 km noord van Springbok. 

Daar is in die 1850's begin om kopererts hier te ontgin en in 1876 is die eerste erts na Port Nolloth per spoor gestuur. Die myn het in 1919 gesluit toe die koperprys 'n algehele laagtepunt bereik het. Die mynbedrywighede is in 1937 hervat. 

Daar is 'n mynmuseum op die dorp. Die dorp se naam is afgelei van twee Namawoorde: "naba" (skof van 'n dier) en "bib" (klein fontein) wat met 'n bietjie verbeelding "die fontein agter die koppie" word.




</doc>
<doc id="52450" url="https://af.wikipedia.org/wiki?curid=52450" title="Augrabies">
Augrabies

Augrabies is 'n dorp in die Noord-Kaap provinsie, Suid-Afrika.



</doc>
<doc id="52451" url="https://af.wikipedia.org/wiki?curid=52451" title="Hoërskool P.J. Olivier">
Hoërskool P.J. Olivier

Die Hoërskool P.J. Olivier is 'n gekombineerde, Afrikaanse staatskool in Grahamstad wat in 1956 gestig is as enigste Afrikaansmediumskool in die oorwegend Engelse stad met sy roemryke Engelsmediumskole.

Die skool het 'n koshuis, Huis W.E.G. Louw, genoem na die Afrikaanse skrywer en indertydse lektor in Afrikaans en Nederlands aan Rhodes-universiteit en broer van die Afrikaanse skrywer N.P. van Wyk Louw. Hy het self die hoeksteen van die gebou op 2 Maart 1956 gelê.

Die skool bied onderrig van gr. R tot gr. 12 aan. Dit is genoem na die destydse administrateur van Kaapland, P.J. Olivier.



</doc>
<doc id="52452" url="https://af.wikipedia.org/wiki?curid=52452" title="NG gemeente Albanie">
NG gemeente Albanie

Die NG gemeente Albanie is die 21ste oudste gemeente van die Nederduitse Gereformeerde Kerk in Suid-Afrika en die sewende oudste in die Sinode van Oos-Kaapland. Die middelpunt van die gemeente was amper 170 jaar lank die dorpie Riebeek-Oos, 39 km noordwes van Grahamstad, maar op 1 Maart 2000 skakel die meer as 80 jaar oue NG gemeente Grahamstad weer by die moedergemeente in, waarna dié stad die middelpunt van die gemeente geword het. Die gemeente het in 2015 150 doop- en 620 belydende lidmate gehad, vergeleke met sy samestellende dele se totaal van onderskeidelik 464 en 1 090 in 2000.

Jacob Cuyler, landdros van Uitenhage, het in 1812 die Zuurveld hernoem na sy geboorteplek, die Amerikaanse stad Albany, waarvan sy vader burgemeester was. Die verafrikaansing van dié naam is aan die latere gemeente gegee. Die eerste kerkraadslede is in 1831 in die Metodistekerk in Grahamstad deur ds. Alexander Smith van Uitenhage bevestig. Agt jaar later, in April 1839, kry die gemeente sy eerste leraar in die persoon van ds. John Pears, na wie Pearston genoem is terwyl hy leraar van Somerset-Oos was.

Hy bly net tot 1841, maar tydens sy dienstyd koop die gemeente 'n gedeelte van die plaas Mooimeisjesfontein van die indertydse eienaar, M.J. van Rooyen, teen £800 aan as kerkplaas. Die Voortrekkerleier Piet Retief het die plaas in 1831 gekoop en daar gaan woon, maar dit verkoop toe hy en die meeste Afrikaans-Hollandse boere hierdie dele tydens die Groot Trek verlaat het. Omdat die Engelse setlaars van 1820 hulle tuiste in Grahamstad gemaak het en daar min lidmate van die NG Kerk oorgebly het, het die middelpunt van die gemeente in daardie dae na Riebeek-Oos verskuif en dit meer as 'n anderhalf eeu gebly. Eers in 1916 het die sowat 110 NG lidmate in Grahamstad die moed bymekaargeskraap om hulle eie NG gemeente Grahamstad van die moedergemeente afgestig. Intussen het die meeste NG lidmate in Grahamstad by Engelse kerke ingeskakel.

Ds. John Pears het net twee jaar in die gemeente gebly. In 1841 volg dr. Adrian Roux (ook gespel "Adriaan") hom op. Hy was 'n Kapenaar van geboorte en slegs die tweede predikant wat in Suid-Afrika georden is. Hy is in die ou waenhuis op Mooimeisjesfontein bevestig. In 1842 stel landmeter Rodgers 'n plan vir die dorp op wat, op voorstel van dr. Roux, Riebeek genoem word. Later die plek Riebeek-Oos geword om dit van Riebeek-Wes te onderskei.

Die Sewende Grensoorlog van 1846 tot '47 het uitbreiding baie gestrem. Dr. Roux moes tydelik in Grahamstad gaan woon, waar hy gereeld in die katedraal eredienste vir die deurtrekkende boere gehou het. Eers in 1847 kon die kerkraad weer vergader. In 1848 is die eerste kerkgebou teen 'n koste van £900 ingewy. Binne twee jaar het die Agtste Grensoorlog uitgebreek en weer het Albanie swaar gely. Weer moes dr. Roux wyk en so arbei hy 'n tyd lank op Richmond tot hy uiteindelik in 1853 na sy geplunderde gemeente kon terugkeer.

Hy werk met ywer sodat die hoeksteen van die kerkgebou wat vandag nog in gebruik is, in 1861 gelê kon word. Die kerk is op 31 Mei 1862 ingewy. In dr. Roux se tyd is ook die dorpsdam gebou en die verbod op sterk drank (Riebeek-Oos is 'n "droë" dorp soos byvoorbeeld Vishoek in die Kaapse Skiereiland) gehandhaaf. Die verbod het daarna bly staan. In 1882 aanvaar dr. Roux sy emeritaat ná hy 40 jaar, weliswaar met onderbrekings, in die gemeente gearbei het.

Ná dr. Roux dien ds. W.P. Rossouw tot 1897 en word hy opgevolg deur ds. George Rudman. Hy arbei 22 jaar lank met getrouheid en toewyding in Albanie in die tyd toe die ondernemende gemeente die ander deel van die geskiedkundige plaas Mooimeisjesfontein, vroeër die eiendom van die Voortrekkerleier Piet Retief, aankoop om 'n tweede "Kakamas" (arbeidskolonie van die NG Kerk vir behoeftige lidmate) te begin. In sy tyd is die NG gemeente Grahamstad afgestig nadat die lidmate in Grahamstad teen 1904 ongeduldig begin word het met die langsame beweging van die kerkraad van Albanie, veral ook toe die aankoop van die Odd Fellows' Hall vir 'n kerkgebou deur die mat val. Daarna is in 1907 die blinde evangelis, die heer David Roux, in Grahamstad geplaas en vir 'n aantal jare het hy ten spyte van sy gebreke 'n geseënde werk gedoen. In 1911 het die Ring ingegryp en 'n oplossing vir die Grahamstad-probleem probeer vind. Die gedagtes het nog al die tyd in die rigting van 'n vaste hulpprediker gegaan. Op die vergadering wat die Ringskommissie met die kerkraad gehou het, kon nou berig word dat daar hier 239 siele was wat tot die NG Kerk behoort het, asook 37 studente aan die Opleidingskollege en 16 aan die Rhodes Universiteitskollege, terwyl daar 42 leerlinge in die openbare skole en 12 in die kloosterskool was.

Die bemoeiinge van die Ring en die lofwaardige ondersteuning van Rings- en ander gemeentes en Christelike verenigings het dit toe moontlik gemaak om 'n beroep uit te bring waardeur aan 'n geordende hulpprediker £250 per jaar vir twee jaar gewaarborg is. "Die kerk het besef dat Grahamstad 'n strategiese punt was. Dit was hier 'n kwessie van die redding van ons armes, die behoud van ons studerende jeug, die troos van ons siekes," het ds. Roelof Johannes de Leeuw Theron jare later geskryf. Die kerkraad was gelukkig om die dienste van hierdie jong leraar te kry met wie se bevestiging op 2 Mei 1913 daar 'n nuwe hoofstuk in die geskiedenis van die NG Kerk in die Setlaarstad begin. Meer as een wat die feestelike verwelkoming van die eerste hulpprediker bygewoon het, moes sy verbasing lug oor die groot aantal Afrikaners in Grahamstad en met toegewyde ywer het ds. Theron hom van sy moeilike taak gekwyt om die verstrooide skape van die kudde op te soek en hulle saam te snoer tot 'n eenheid wat sy verpligtinge sou voel en nakom.

Geen wonder dan ook dat daar reeds in September 1914 gerapporteer kon word dat die ou Odd Fellows' Hall in Hillstraat vir £1 200 aangekoop is om as kerkgebou ingerig te word nie, en in Desember van dieselfde jaar is dit opnuut aan die diens van God gewy. Opnuut omdat hierdie interessante en historiese gebou op 30 Maart 1851 ook as kerk in gebruik geneem is en wel deur 'n deel van die Doopsgesinde gemeente wat hulle onder eerw. Alexander Hay van die oorspronklike gemeente afgeskei het. Hierdie waardige leraar is in 1871 oorlede en toe daar teen die volgende jaar weer 'n hereniging van die twee seksies plaasvind, is die gebou aan die Vrymesselaars verkoop wat daar 'n netjiese losie aangebou het wat vir die NG gemeente goeie diens as konsistorie en saaltjie gedoen het. Deur 'n genadige beskikking van God kon die gemeentetjie in 'n kritieke tyd van sy bestaan hierdie ou Godsgebou aankoop en daarin het hulle vergader tot op hierdie dag waar hulle hul nuwe kerk in gebruik neem. Sonder twyfel mag gesê word dat die aankoop van 'n kerkgebou baie daartoe bygedra het om kerklike en nasionale selfrespek by die minderbevoorregte gemeentelede in te boesem.

Intussen het die begeerte na 'n selfstandige gemeente hy die lidmate steeds sterker geword en teen September 1915 was die verwesenliking van hierdie ideaal reeds in sig. Daar moes egter weer 'n struikelblok in die weg gekom het, want in Maart 1916 besluit die kerkraad van Albanie om ds. Theron daarvan te verwittig dat sy werk in Grahamstad aan die einde van daardie kwartaal gestaak moes word, tensy die geldsake anders sou toelaat. Hierdie besluit het waarskynlik die laaste stoot aan die afstigting gegee want op 29 April 1916 word in 'n buitengewone kerkraadsvergadering amptelik daartoe verlof gegee. Die werklike afstigting het op 28 September 1916 plaasgevind wat dan die geboortedag van die gemeente genoem mag word.

In 1921 word ds. H.A. Hanekom die leraar. Gedurende sy tydperk is die woning van Piet Retief aangekoop en begin met die Piet Retief-weeshuis vir verweesde en verwaarloosde seuns. In 1928 word hy deur ds. W.F.P. Marais opgevolg. Van 1936 staan ds. G.P. le Roux aan die hoof van die gemeente en na hom ds. P.G. Rossouw van 1944 tot '7. In daardie jaar is die moderne gebou van die Piet Retief-weeshuis voltooi, veral deur die ywer van die plaaslike skoolhoof, mnr. A.M.M. Rossouw, latere sekretaris van die inrigting. Die kinderhuis is in die middel jare sewentig gesluit. Die "Jaarboek van die NG Kerke 1973" maak nog melding daarvan en sê dit het indertyd plek gehad vir 93 seuns van ses tot 18 jaar. Ds. J.A. Kotzé is in April 1949 in die gemeente bevestig.

Omstreeks 1951 met die spoorverlegging in die omgewing is die lidmaattal van die gemeente so te sê verdubbel omdat die hoofspoorwegkamp te Commadagga (ook gespel "Kommadagga") aangelê is. Ander jare toon 'n dalende tendens tot kort voor Grahamstad by die gemeente ingelyf is: 1933: 420, 1973: 330, 1979: 244, 1990: 218, 1995: 194, 1999: 271 en die laaste jaar, 2000: 267. In daardie jaar het Grahamstad 823 lidmate gehad, vir 'n totaal van 1090. In 2005 is die totaal egter terug op 836 en in 2010 daal dit verder tot 794.

Ds. Strauss de Jager, sedert 1984 leraar van Grahamstad en sedert 2000 van Albanie, gee op die gemeente se webblad 'n volledige uiteensetting van die gebeure in die gemeente nadat Grahamstad by die moedergemeente ingelyf is. Moeder en dogter is op 1 Maart 2000 herenig, waarna die gemeente oor feitlik die hele gelyknamige landdrosdistrik strek met punte tot 70 km ver van die Setlaarstad op byvoorbeeld Kommadagga en uithoeke soos Martindale, plase aan die Koonaprivier en anderkant die Groot-Visrivier op Salisbury Plains en aan die N2 van die Boesmansrivier tot by die Groot-Visrivier.

Hoewel die meeste lidmate in Grahamstad woon, is daar ook gereelde dienste op Riebeek-Oos, Fonteinskloof en af en toe op Seven Fountains. Soos in die dae van die NG gemeente Grahamstad, handhaaf Albanie steeds goeie betrekkings met die Hoërskool PJ Olivier, by wie se stigting die skool in 1956 ten nouste betrokke was.

De Jager skryf: "In 1999 het ek en ds. Gerhard Olivier van Riebeek-Oos eers begin saamwerk en toe kollegas geword, toe die Grahamstad gemeente op 1 Maart 2000 weer by Albanie ingeskakel het. Grahamstad het weer die sentrum van die gemeente geword, soos in 1831, maar met Riebeek-Oos en Fonteinskloof as volwaardige vennote in eie reg, elk met 'n eie unieke spiritualiteit en bekwame leiers wat voorvat."

Ná Olivier se vertrek los prop. Charlene van der Walt af in die gemeente en na drie maande is sy beroep vir 'n kontraktermyn van 18 maande. Daarna is sy aangestel vir 'n verdere termyn van drie jaar tot einde 2010.

Die voortgesette ontvolking van die platteland het sy tol geëis in die getal gemeentes in die Oos-Kaap sowel as in die getal lidmate. Wat vandag die NG gemeente Albanie is, het vroeër uit drie gemeentes bestaan. So het ook Queenstown en Middelburg dorpe geword met net een NG gemeente. Die onderstaande tabel toon die afname in die lidmaattal van NG gemeentes op die groot dorpe van die Oos-Kaapse binneland. In gevalle waar 'n gemeente by 'n ander ingelyf is of twee gemeentes saamgesmelt het, word hulle syfers van die begin af saam aangedui. Dit geld Middelburg en Middelburg-Uitsig, Grahamstad, Grahamstad-Grenspos en Albanie, Somerset-Oos en Visriviervallei (Kookhuis) asook Queenstown, Queenstown-Oos en Queenstown-Noord (laasgenoemde van 1982 af as Queenstown-Tuine en daarna by die moedergemeente ingelyf). Elke dorp of gemeente se hoogste lidmaattal word in vetdruk aangedui. Hieruit blyk dit dat al die dorpe hul hoogtepunt ná die middel van die 20ste eeu bereik het, behalwe Burgersdorp wat al sedert 1933 'n afname in sy lidmaattal ervaar. Die gemeentes van Aliwal-Noord, Cradock, Grahamstad en Queenstown is al met meer belydende lidmate in 2014 as sowat 'n eeu vantevore.

Die gesamentlike lidmaattal van dié dorpe het reeds in 1952 'n hoogtepunt van 14 743 bereik, waarna dit teen 1995 teruggesak het tot 11 373, minder as die totaal in 1933 van 11 548. Tussen 1990 en 2000 het die totaal met net 1 381 afgeneem tot 10 572, maar in die daaropvolgende 15 jaar het die afname versnel toe die gemeentes 2 932 lidmate verloor en te staan gekom het op 'n totaal van slegs 7 640 einde 2014.. Dis 'n verlies van meer as 'n kwart van die lidmate.


In 1931 verskyn daar uit die pen van eerw. Andries Dreyer "Kerksoewenier van die Gemeente Albanie. 'n Geskiedkundige oorsig van die plaaslike Ned. Geref. Gemeente (1831–1931)."




</doc>
<doc id="52453" url="https://af.wikipedia.org/wiki?curid=52453" title="Algemeen Aanvaarde Rekeningkundige Praktyk">
Algemeen Aanvaarde Rekeningkundige Praktyk

Algemeen Aanvaarde Rekeningkundige Praktyk (AARP) is 'n term wat gebruik word om na die raamwerk van riglyne ten opsigte finansiële rekeningkunde te verwys. Die AARP bestaan sodat daar 'n eenvormigheid in die rekenigkundige wêreld kan bestaan en dus dat state van verskeie entiteite vergelykbaar en verstaanbaar kan wees. Die AARP sluit onder andere die riglyne en konvensies wat gevolg moet word vir die meting en openbaarmaking van transaksies en die voorbereiding van finansiële state in. 


</doc>
<doc id="52456" url="https://af.wikipedia.org/wiki?curid=52456" title="Jansenville">
Jansenville

Jansenville is 'n dorp in die Oos-Kaap, sowat 80 km suid van Graaff-Reinet. Dit is geleë in 'n streek wat as die Kamdeboo bekend staan.

Die dorpie het ontstaan toe die NG Kerk te Uitenhage gedurende 1854 besluit het om 'n nuwe gemeente in die noorde te stig. Die plaas Vergenoegd van P.J. Fourie is uitgekoop. Die plaas lê aan die oewers van die Sondagsrivier. Die dorp is 1855 geproklameer en genoem na JW Janssens, goewerneur van die Kaapkolonie tydens die Bataafse bewind van (1803-1806).

Die NG gemeente Jansenville is amptelik op 4 Februarie 1855 van die moedergemeente Uitenhage, die tweede oudste in die Oostelike Provinsie, afgestig, maar Graaff-Reinet en Somerset-Oos het ook wyke bygedra. Op sy beurt het Jansenville twee dogtergemeentes afgestaan, Waterford in 1919 en Klipplaat in 1944. Teen 2013 was dit die kleinste twee gemeentes in die Sinode van Oos-Kaapland, met onderskeidelik 47 en 40 belydende lidmate.

Die belangrikste produkte is merinowol en sybokhaar. Daar is ook angorastoetplase in die gebied.




</doc>
<doc id="52457" url="https://af.wikipedia.org/wiki?curid=52457" title="Venterstad">
Venterstad

Venterstad is 'n dorp op die noordwestelike uithoek van die Oos-Kaap en is naby die Gariepdam geleë. Die dorp is genoem na Johannes Venter.

Die dorp is op 24 Februarie 1875 op die plaas van JJT Venter deur die Gereformeerde Kerk gestig en oorspronklik Ventersburg genoem. Die naam is gou verander om verwarring met Ventersburg in die Vrystaat te vermy, hoewel dit ná die Oos-Kaapse dorp gestig is. Die NG gemeente Venterstad is in 1882 van die NG gemeente Colesberg en die NG gemeente Burgersdorp afgestig nadat die Gereformeerde Kerk in 1878 40 erwe aan die Nederduitse Gereformeerde Kerk geskenk het. Munisipale status is in 1895 toegeken; die Gereformeerde kerk Venterstad was toe steeds die enigste geregistreerde eienaar van die dorp. Beheer het eers in 1930 na die munisipaliteit oorgegaan.

Merinoboerdery is die hoofbedryf in die distrik van 2 100 km. Die bou van die Gariepdam in die 1960's het 'n hupstoot aan die voorspoed van die dorp gegee.

Die inlaat van die Oranje-Visrivier-tonnel is sowat 8 km noord van die dorp by Oviston. Die Oviston-natuurreservaat is wes van die dorp. Paul Kruger is volgens oorlewering op die plaas Vaalbank, sowat 20 km noordoos van die dorp, gebore.

"Nota": Afstande per teerpad gemeet


</doc>
<doc id="52458" url="https://af.wikipedia.org/wiki?curid=52458" title="Steytlerville">
Steytlerville

Steytlerville is 'n dorp in die Oos-Kaap, wat op 10 Junie 1876 saam met die plaaslike gemeente van die Nederduitse Gereformeerde Kerk gestig is. Die dorp is genoem na ds. A.I. Steytler. Dit was een van slegs enkele dorpe in Suid-Afrika waar geen drank verkoop kon word nie.

Die dorp het ontstaan in 1876 toe die NG gemeente Steytlerville gestig is op die plaas Doorschpoort. Die gemeente en dorp is vernoem na ds. A.I. Steytler, indertyd leraar van die NG gemeente Uitenhage. Die oorspronklike bedoeling was dat die dorp Steytlerwil sou heet na aanleiding van ds. Steytler se ysere wil wat alle struikelblokke te bowe gekom het in sy beywering vir afstigting, maar toe die gemeente op 10 Junie 1876 gestig is, was dit met die spelling soos dit vandag nog is.

Merinowol en sybokhaar is van die belangrikste produkte van die gebied.





</doc>
<doc id="52459" url="https://af.wikipedia.org/wiki?curid=52459" title="NG gemeente Grahamstad">
NG gemeente Grahamstad

Die NG gemeente Grahamstad was 'n gemeente van die Nederduitse Gereformeerde Kerk in die Oos-Kaapse stad Grahamstad wat op 28 September 1916 van die moedergemeente Albanie afgestig het en op 1 Maart 2000 weer by die moedergemeente ingelyf is, hoewel sowat driekwart van die lidmate in Grahamstad se gemeente was. Met die inlywing het die 21ste oudste gemeente in Suid-Afrika en die sewende oudste in die Sinode van Oos-Kaapland egter bly voortbestaan. Die gemeente Albanie se middelpunt het weliswaar in 2000 Grahamstad geword, maar daar is steeds gereelde dienste op Riebeek-Oos, eertydse middelpunt van Albanie, Fonteinskloof en af en toe op Seven Fountains.

Suid-Afrika se oudste historiese gedenkwaardigheid staan betreklik naby Grahamstad, naamlik die kruis wat in 1488 by Kwaaihoek, in die huidige distrik Alexandria, deur die groot ontdekkingsreisiger Bartholomeus Dias opgerig is. Hierdie kruis het die oppermag van Portugal langs die suiderkus aangedui, maar terselfdertyd was dit ook 'n simbool van die Christendom wat mettertyd oor die lengte en breedte van die "Donker Vasteland" gedra moes word. Die vroegste spore van 'n Christelike en Westerse beskawing is dus in die Oostelike Provinsie getrap.

Byna drie eeue gaan verby en nou sien begin die ligstrepies van die beskawing hul pad vanuit die Weste na die Ooste vind. Die ossewa en die perd bring die trekkerveeboer na die ongerepte skoonheid van hierdie wilde wêreld en waar hy gaan, word die veeboer op sy eie primitiewe wyse die draer van die Westerse beskawing en die Christelike godsdiens. Sonder keer het die trek ooswaarts gerol. Die Kompanjiesgesag het aan die uitbreiding perk en paal wou stel, maar dit kon hom nie geluk nie totdat uiteindelik in 1775 die Visrivier tot grens verklaar en die streek wat vandag as die distrik Albanie bekendstaan, by die Kolonie ingesluit is. Een van die plase wat hier uitgegee is, was De Rietfontein, waar Lucas Meyer hom gevestig het en hier sou later die dorpie ontstaan wat nou die stad Grahamstad geword het. Juis toe die trekkers hierdie dele bereik, het daar egter ook 'n ander bevolkingstroom na die gesogte Suurveld gevloei. Die twee strome moes noodwendig bots en hierdie ontmoeting van die wit en die swart stroom, gepaard met die koms van 'n derde bevolkingselement, Britse Setlaars van 1820, het aan die verlede van die gebied waarin die Grahamstadse gemeente ontstaan het, sy kenmerkende karakter gegee. In die jare 1811–1812 is die Vierde Grensoorlog gevoer en die Xhosas deur die kragtige optrede van lt.kol. John Graham uit die Suurveld en oor die Visrivier gedryf. In hierdie tyd is daar toe op die verlate plaas van Lucas Meyer 'n dorpie aangelê om as hoofkwartier van die Kaapse Regiment te dien. Ter ere van die dappere Graham het dit die naam ontvang wat dit tans nog het.

Teen 1820 het 'n groot gedeelte van die grond hierlangs nog feitlik onbewoond gelê en dit was deel van goewerneur lord Charles Somerset se planne om die setlaars uit Brittanje hier te plaas. Hierdie beleid en die latere verhuising van 'n groot gedeelte van die Hollandse boere na die verre Noorde, het aan Grahamstad as hoofstad van die Oostelike Provinsie sy eertyds deur-en-deur Engelse karakter gegee sodat daar ook 'n volle eeu sou verloop voordat hier 'n eie gemeente van die NG kerk gestig kon word. Vir sowat tien jaar het die Hollandse boere aan die Vis- en Koenaprivier wat nie die lang reis na Uitenhage en later na Somerset-Oos kon onderneem nie, 'n geestelike heenkome in die Engelse kerke van Grahamstad gevind. 'n Herinnering aan daardie tyd is nog te vind in die huweliksregister van die Katedraal-gemeente waar die eerste huwelik (1823) dié van twee Afrikaners was, terwyl die eerste dopelinge onder die Wesleyaanse gemeente (1822) ook kindertjies van Afrikaanse ouers was.

'n Versoek van die boere wat in hierdie geweste die baanbrekers was, om 'n kerk van hul eie te hê, het in 1826 op die dowe ore van die destydse bewindhebbers geval, maar eindelik is daar in hul lang en diep gevoelde behoefte voorsiening gemaak toe die gemeente Albanie vroeg in 1831 sy beslag gekry het. Alhoewel die eerste kerkraadslede in Grahamstad voorgestel en hul eerste vergadering hier gehou is, het die plaas Mooimeisiesfontein, wat vroeër aan die beroemde Piet Retief behoort het, in 1840 die kerkplaas van die jong gemeente geword. Hier het toe ook die dorpie ontstaan wat sedert 1842 op aanbeveling van dr. Adrian Roux, die hooggeagte leraar van die gemeente vanaf 1842 tot 1882, die naam Riebeek-Oos dra. Interessant is dit dat toe dr. Roux in 1842 sy eerste huisbesoek deur die gemeente gedoen het, hy in Grahamstad slegs twaalf lidmate van die NG Kerk aangetref het. Een van hulle was die weduwee van 'n Afrikaanssprekende en een haar ongetroude dogter, terwyl die ander tien almal met mans van ander kerke getroud was. Daar was dus hier geen enkele manlike lidmaat van die NG Kerk nie. Ofskoon dr. Roux Grahamstad as 'n wyk van sy gemeente besoek het en hy byvoorbeeld tydens die Grensoorloë hier vir die Boerekommando's dienste gehou het, was daar eers teen 1887 in die tyd van sy wakkere opvolger, ds. W.P. Rousseau, sprake van gewone dienste in Grahamstad. Hierdie byeenkomste is in verskillende sale en soms selfs in 'n kamer in 'n losieshuis gehou en is volgens oorlewering deur sowat ses mense bygewoon. Ook is die doop by geleentheid hier bedien en jongmense aangeneem.

Die lede van die kerk in Grahamstad het egter nie stil gesit nie en telkens moes die kerkraad op Riebeek kennis neem van hul verlange na beter en gereelder bearbeiding. So gaan daar byvoorbeeld in Februarie 1894 'n versoekskrif waarin 21 "Leden en Vrienden der Nederduitsch Gereformeerde Kerk" — onder wie verskeie met Engelse name — vra dat die leraar een Sondag per maand dienste in Grahamstad moes kom hou, en indien dit onmoontlik was, dan ten minste een keer per kwartaal op 'n Sondag. Hulle het beloof om die losies en ander onkoste van die leraar te betaal en origens hul pligte teenoor die kerk getrou na te kom. Dergelike versoeke is dikwels herhaal met die klem later op die wenslikheid van die aanstelling van 'n hulpprediker of tweede leraar met Grahamstad as spesiale arbeidsveld.

Nadat die lede in Grahamstad teen 1904 ongeduldig begin word het met die langsame beweging van die kerkraad van Albanie, veral ook toe die aankoop van die Odd Fellows' Hall vir 'n kerkgebou deur die mat val, word in 1907 die blinde evangelis, die heer David Roux, in Grahamstad geplaas en vir 'n aantal jare het hy ten spyte van sy gebreke 'n geseënde werk gedoen. In 1911 het die Ring ingegryp en 'n oplossing vir die Grahamstad-probleem probeer vind. Die gedagtes het nog al die tyd in die rigting van 'n vaste hulpprediker gegaan. By die vergadering wat die Ringskommissie met die kerkraad gehou het, kon nou berig word dat daar hier 239 siele was wat tot die NG Kerk behoort het, asook 37 studente in die Opleidingskollege en 16 in die Rhodes Universiteitskollege, terwyl daar 42 leerlinge in die publieke skole en 12 in die kloosterskool was.

Die bemoeiinge van die Ring en die lofwaardige ondersteuning van Rings- en ander gemeentes en Christelike verenigings het dit toe moontlik gemaak om 'n beroep uit te bring waardeur aan 'n geordende hulpprediker £250 per jaar vir twee jaar gewaarborg is. "Die kerk het besef dat Grahamstad 'n strategiese punt was. Dit was hier 'n kwessie van die redding van ons armes, die behoud van ons studerende jeug, die troos van ons siekes," het ds. Roelof Johannes de Leeuw Theron jare later geskryf. Die kerkraad was gelukkig om die dienste van hierdie jong leraar te kry met wie se bevestiging op 2 Mei 1913 daar 'n nuwe hoofstuk in die geskiedenis van die NG Kerk hier begin. Meer as een wat die feestelike verwelkoming van die eerste hulpprediker bygewoon het, moes sy verbasing lug oor die groot aantal Afrikaners in Grahamstad en met toegewyde ywer het ds. Theron hom van sy moeilike taak gekwyt om die verstrooide skape van die kudde op te soek en hulle saam te snoer tot 'n eenheid wat sy verpligtinge sou voel en nakom.

Geen wonder dan ook dat daar reeds in September 1914 gerapporteer kon word dat die ou Odd Fellows' Hall in Hillstraat vir £1 200 aangekoop is om as kerkgebou ingerig te word nie, en in Desember van dieselfde jaar is dit opnuut aan die diens van God gewy. Opnuut omdat hierdie interessante en historiese gebou op 30 Maart 1851 ook as kerk in gebruik geneem is en wel deur 'n deel van die Doopsgesinde gemeente wat hulle onder eerw. Alexander Hay van die oorspronklike gemeente afgeskei het. Hierdie waardige leraar is in 1871 oorlede en toe daar teen die volgende jaar weer 'n hereniging van die twee seksies plaasvind, is die gebou aan die Vrymesselaars verkoop wat daar 'n netjiese losie aangebou het wat vir die NG gemeente goeie diens as konsistorie en saaltjie gedoen het. Deur 'n genadige beskikking van God kon die gemeentetjie in 'n kritieke tyd van sy bestaan hierdie ou Godsgebou aankoop en daarin het hulle vergader tot op hierdie dag waar hulle hul nuwe kerk in gebruik neem. Sonder twyfel mag gesê word dat die aankoop van 'n kerkgebou baie daartoe bygedra het om kerklike en nasionale selfrespek by die minderbevoorregte gemeentelede in te boesem.

Intussen het die begeerte na 'n selfstandige gemeente hy die lidmate steeds sterker geword en teen September 1915 was die verwesenliking van hierdie ideaal reeds in sig. Daar moes egter weer 'n struikelblok in die weg gekom het, want in Maart 1916 besluit die kerkraad van Albanie om ds. Theron daarvan te verwittig dat sy werk in Grahamstad aan die einde van daardie kwartaal gestaak moes word, tensy die geldsake anders sou toelaat. Hierdie besluit het waarskynlik die laaste stoot aan die afstigting gegee want op 29 April 1916 word in 'n buitengewone kerkraadsvergadering amptelik daartoe verlof gegee. Die werklike afstigting het op 28 September 1916 plaasgevind wat dan die geboortedag van die gemeente genoem mag word.

'n Maand ná die afstigting tree prop. Mattheam Johannes de Kock voor die gemeente op om kort daarna met algemene stemme tot herder en leraar beroep te word. Sy ordening en bevestiging het op 3 Februarie 1917 plaasgevind. Geldelik het dit maar nog steeds moeilik gegaan, maar vir byna sewe jaar het ds. en mev. De Kock die veeleisende gemeente met toewyding bearbei en ywerig voortgebou op die fondamente wat gelê was. Dit was 'n tyd waarin die ledetal aansienlik toegeneem het en groot voorwaartse stappe is gedoen. Onder meer is daar hard gewerk om die kerkskuld te delg en dit het so goed gegaan dat daar selfs aan die moontlikheid van 'n nuwe kerk gedink is. Ook is daarop Port Alfred 'n stukkie grond vir latere gebruik aangekoop.

Ongelukkig het die leraar se gesondheidstoestand sodanig verswak dat hy in 1923 genoodsaak is om sy emeritaat aan te vra. (Later het hy weer tot die bediening toegetree en is op 26 September 1946 te Vanwyksvlei oorlede.) Die vakature het gelukkig nie lank geduur nie. Nog voor die einde van 1923 is ds. Andrew George Murray met algemene stemme beroep en op 3 Februarie 1924, presies sewe jaar ná sy voorganger, bevestig. Ds. Murray was die oudste seun van die alombeminde ds. George Murray, en 'n oom van een van die leraars, ds. George Murray Daneel. Alhoewel die arbeid van ds. Murray in Grahamstad slegs jaar geduur het, het hy baie diep spore in die gemeente nagelaat. As getroue en toegewyde dienskneg van Christus en ook deur sy moedige worsteling met swak gesondheid was hy by alle seksies van die samelewing baie hoog aangeskryf. Onder sy leiding is verskeie veranderings aangebring en die gemeente het vooruit gebeur. Reeds in 1925 is besluit om die ou basaarstelsel deur maandelikse bydraes te vervang en twee jaar later is die pastorie (Markstraat 3) verkoop en die gebou in Markstraat 42 aangekoop. Gedeeltelik deur die milde bydrae van dr. en mev. J.D. Louw kon hier noodsaaklike verbeterings aangebring word wat aan die gemeente sy huidige pastorie gegee het. (Die ander pastorie in Oatlandsweg 1 is in 1949 gebou en met hul aankoms in Desember van daardie jaar deur ds. en mev. Rabie in gebruik geneem.) Verder is daar voorsiening gemaak vir gereëlde dienste en Nagmaal elke drie maande op Port Alfred.

Ná 'n baie geseënde bediening het ds. Murray ernstig siek geword en moes gevolglik in 1928 aftree. Na 'n verblyf van enige jare op Somerset-Oos het hy en sy gesin na Stellenbosch vertrek waar hy op 27 Desember 1935 ná 'n lang lyding oorlede. Tydens die vakature van nege maande wat op die vertrek van ds. Murray gevolg het, is die gemeente eers deur eerw. P.F. Potgieter en toe deur teologiese student J.G.F. van Rooyen (later leraar van onder meer Oos-Londen-Noord) bearbei.

Die derde beroep is op prop. Willem Stephanus Conradie, destyds Algemene Sekretaris van die Christen-Studentevereniging uitgebring, en hy is op 1 Junie 1929 hier georden en bevestig. Veral in die eerste jare van ds. Conradie se dienstyd is enige groot voorwaartse stap deur die swaar depressie belet; nogtans het tekens van vordering en bloei nie uitgebly nie. So is die bearbeiding van die lede op Port Alfred byvoorbeeld op 'n vaster voet geplaas, terwyl selfs 'n boufonds daar in die lewe geroep is met die oog op die aanbring van 'n doelmatige saal wat dan ook teen 1942 in die tyd van ds. Van Wyk gebou is. Vir die kerk in Grahamstad is 'n Apollo-orrel teen £284 aangekoop en daar is 'n daadwerklike begin gemaak met die opbou van 'n kerkboufonds van £5 000. Ook het die ledetal in hierdie tyd sterk aangegroei. Die Kerklike Jaarboek vir 1920 stel die getal lidmate op 292, terwyl dit vir 1939 tot 565 gestyg het en in 1951 tot 1 040. In 1930 was daar 120 kinders in die Sondagskool wat in 1940 tot 246 verdubbel het en in 1951 tot 315 toegeneem het. Daar was destyds ook baie verblydende vordering in verband met die werk van die Kindersendingkrans. Nadat hy die gemeente sowat ses jaar gedien het, is ds. Conradie na die Karoo-gemeente Loxton, wat hy in 1941 met die stedelike Rondebosch verwissel het om in 1948 ná nog 'n universiteitsdorp, Stellenbosch, te gaan.

Sy opvolger was ds. Louis Jacobus Heyns, wat in 1938 uit Malmesbury hierheen gekom en ná slegs anderhalf jaar na Colesberg vertrek het. Hy is opgevolg is deur ds. Adriaan Jacobus van Wijk jr., wat vanaf 1940 tot aan die einde van 1945 hier gearbei en toe na Port Elizabeth vertrek het om aan die begin van die volgende jaar opgevolg te word deur ds. George Murray Daneel, wat die beroep na Grahamstad tydens sy werk as Veldprediker by die Suid-Afrikaanse troepe in Italië ontvang het. Nadat prop. Daniel Theodorus du Plessis Moolman 'n paar maande lank as hulpprediker hier gestaan het, is hy beroep en as die eerste medeleraar van die gemeente in Mei 1947 georden en bevestig. Twee jaar later het hy na Port Elizabeth-Sentraal gegaan.

Hierdie vakature is in Desember 1949 deur die aankoms van ds. Daniel Johannes Rabie uit die Transvaalse gemeente Vorentoe gevul. Ds. Henry Charles Hopkins skryf in die brosjure wat uitgebring is met die inwyding van Grahamstad se nuwe NG kerk in 1951: "Miskien meer as die meeste ander gemeentes was Grahamstad vanaf die vroeë jare van sy bestaan geseën met uitstaande persone wat as liefhebbers van die Here Jesus en sy Kerk, ook oor besondere talente en sterk persoonlikhede beskik het. Onder dié wat vandag in die vreugde van die gemeente by die inwyding van hul nuwe kerk deel, mag die naam van die heer Jan Daniel Louw nie verswyg word nie. As seun van die waardige ouderling Tobie Louw, van die Paarl, en 'n neef van ds. A.G. Murray, het hy in 1908 as tandarts na Grahamstad gekom en hom sedertdien ten nouste met al die werksaam-hede van ons gemeente vereenselwig. Vandag nog is hy 'n steunpilaar van die gemeente, en ook 'n geagte en beminde figuur in die hele samelewing."

Begin 1947 is die perseel met twee ou geboue op die hoek van Mark- en Hillstraat teen £3 000 met die oog op die bou van 'n nuwe kerk aangekoop. Maar eers drie jaar later het die kerkraad besluit dat die tyd om met die bouwerk te begin, ryp was. Kort daarna is die bekende argitek Wynand H. Louw, van die Paarl, versoek om 'n plan te voorsien en later in die jaar is die uitvoering daarvan opgedra aan die bouaannemer F.P. van Heerden, van Germiston, wat reeds meer as 30 kerkgeboue tot sy krediet gehad het. Op 18 Januarie 1951 is die eerste sooi deur dr. J.D. Louw gespit en die boubedrywighede begin. Die werk het so fluks gevorder dat ds. G.M. Daneel die hoeksteen op 17 Maart 1951 kon lê toe ds. H.C. Hopkins, van Fort Beaufort, die rede gehou het. 'n Skaduwee het oor die bouverrigtinge geval toe oom Ben van Heerden, die bouvoorman wat nie alleen sy werk op baie bekwame wyse gedoen het nie maar ook van die begin af die volste vertroue van die gemeente geniet het, op die aand van 31 Mei plotseling oorlede is. Sy plek is deur J. de Wit geneem en teen die einde van Augustus, dit wil sê in die baie kort tyd van sewe en 'n half maande, was die werk feitlik voltooi. Die gebou van swart en rooibruin sierstene bied sitplek aan ten minste 700 persone. Die banke van die ou kerk is op die galerye gebruik, terwyl die nuwe banke asook die preekstoel van Transvaalse kiaat vervaardig is. Die toringhorlosie en klok wat nog in 'n uitstekende toestand is, kom uit die bekende Tower House in Bathurststraat en is teen 'n baie billike prys verkry. 'n Pyporrel sal is later aangebring. Van die boukoste is reeds met die inwyding sowat die helfte deur die bydraes van die gemeente en hulp van buite byeengebring.

Die inwyding van die nuwe Godshuis op 14 September 1951 was 'n baie belangrike mylpaal in die geskiedenis van ons kerk in Grahamstad bereik. Die verwesenliking van hierdie lank gekoesterde ideaal waarvoor deur die jare gebid en gewerk is, dien as besieling vir die gemeente om met nuwe moed die toekoms in te gaan, aldus ds. Hopkins.

'n Volgende hoogtepunt vir die gemeente was die stigting van die Hoërskool P.J. Olivier in 1956 as eerste Afrikaansmedium-hoërskool in dié oorwegend Engelse stad. Vandag nog bestaan daar 'n besondere band tussen die gemeente en die skool. In 1970 volg die afstigting van die militêre NG gemeente Grahamstad-Grenspos, maar dit is laat in die jare negentig weer by die moedergemeente ingelyf, soos die geval was met byna alle soortgelyke gemeentes in Suid-Afrika en Namibië.

Die lidmate in Grahamstad het gou dié op Riebeek-Oos verbysteek. In 1933 was daar in Albanie 420 en in Grahamstad 440 lidmate (66 meer as die totaal 77 jaar later, in 2010). Terwyl Albanie geleidelik gekrimp het (buiten 'n opflikkering in die middel jare negentig) tot 267 lidmate voor moeder en dogter in 2000 verenig het, was daar in die gemeente Grahamstad 1 149 lidmate in 1973, 950 in 1979, 772 in 1985, 820 in 1990, 841 in 1995 en 823 in 2000, die laaste jaar van die gemeente se bestaan. Terwyl die hele Sinode van Oos-Kaapland se lidmate byvoorbeeld van 1990 tot 2000 met 6,7% afgeneem het, het Grahamstad s'n so te sê onveranderd gebly. Intussen is NG gemeente Grahamstad-Grenspos in 1970 van die gemeente afgestig as militêre gemeente, soos trouens die geval was amper oral in Suid-Afrika waar daar 'n militêre basis was (sien Lys van ingelyfde NG gemeentes). Grenspos was egter altyd 'n klein gemeente met byvoorbeeld 89 lidmate in 1973, 95 lidmate en 400 dienspligtiges in 1979, onderskeidelik 120 en 600 in 1985, 67 en 1 112 in 1990 en 87 en 440 in 1995. Kort daarna is die gemeente by Grahamstad ingelyf, sonder enige noemenswaardige uitwerking op laasgenoemde se getal lidmate.

Ds. Strauss de Jager, reeds sedert 1984 leraar van Grahamstad en vanaf 2000 van Albanie, skryf op die gemeente se webtuiste dat die gemeente altyd pastoraal nou betrokke was by die plaaslike wyk van die Sendinggemeente Stockenström, vroeër die NG gemeente Stockenström. Leraars van Grahamstad het dan ook een maal per maand 'n diens vir dié gemeente se lidmate gehou. Mettertyd het die NG en Sendinglidmate hegte bande gesmee, dermate dat al die lidmate van die gemeente Stockenström in 1990 en '91 lidmate van Grahamstad geword het. De Jager sê: "Ek beskou dit as 'n besliste hoogtepunt van my tyd hier dat hierdie broers en susters (van buurte soos Hooggenoeg, Vergenoeg, Scotts Farm, asook Uitbr 6, 8 en 9) op so 'n mooi en sinvolle wyse kon deel word van die gemeente en ook op voortreflike wyse die Here saam met ons dien. Die groepie was vantevore deel van Stockenström-gemeente, waar die eerste aparte nagmaalsbediening in 1857 ingestel is."

Grahamstad se destyds amper 84 jaar oue gemeente is in 2000 ingelyf by die destyds amper 169 jaar oue NG gemeente Albanie en staan sedertdien as sodanig bekend.





</doc>
<doc id="52462" url="https://af.wikipedia.org/wiki?curid=52462" title="Jacob Cuyler">
Jacob Cuyler

Generaal Jacob Glen Cuyler (Albany, New York, 20 Augustus 1775 - Uitenhage, 14 April 1859) was soldaat en vroeë Britse staatsamptenaar aan die Kaap.

Sy vader was burgemeester van sy geboortestad. Tydens die Amerikaanse Vryheidsoorlog het sy familie hulle aan die Britse kant geskaar. Hy verlaat die VSA en sluit hom aan by die Britse leër. In 1806, tydens die tyd van die tweede Britse besetting kom hy na die Kaap en vervang vir kapt. Ludwig Alberti as kommandant en landdros van Uitenhage, wat toe pas as landdrosdistrik gestig is. In 1807 kom hy in ernstige botsing met die sendeling dr. Johannes van der Kemp van Bethelsdorp oor Khoi-arbeiders. In 1810 ondersoek hy die sendeling James Read se aantygings van wrede behandeling van die Khoi deur die Boere. Die volgende jaar neem hy saam met 'n burgerkommando deel aan die Tweede Grensoorlog. In 1815 weier hy om as openbare aanklaer op te tree in die rondgaande hof wat as die Swart Omgang bekend gestaan het. Op 9 Maart 1816 is hy verantwoordelik vir die teregstelling van die opstandelinge van die Slagtersnek-rebellie.

Hy hou toesig oor die aankoms in die Oos-Kaap van die 1820-setlaars en hulle kolonisering van die grensstreek. Hy vernoem die voormalige Zuurveld ter ere van sy vader Albany, wat later ook verafrikaans is tot "Albanie" en byvoorbeeld die naam word van die kiesafdeling in die Volksraad en van die NG gemeente Albanie, met sy middelpunt op Riebeek-Oos.

Cuyler is later tot generaal bevorder. Hy gaan woon in Cuyler Manor naby Uitenhage. In 1828 tree hy uit die staatsdiens en sterf in 1854.



</doc>
<doc id="52463" url="https://af.wikipedia.org/wiki?curid=52463" title="Adrian Roux">
Adrian Roux

Dr. Adrian Roux (ook soms gespel "Adriaan") (Kaapstad, 20 Januarie 1812 – Kaapstad, 29 Maart 1884) was die tweede leraar van die NG Kerk wat in Suid-Afrika georden is.

Roux se ouers was Paul Roux en Anna Elizabeth Herold. Sy vader was 'n regstreekse afstammeling van die stamvader van die Roux-familie, Paul Roux van Oranje, wat in 1688 as Franse vlugteling na die Kaap gekom het. Van kleinsaf was die jong Adrian skrander en wou hy 'n evangeliedienaar word. Sy skoolopleiding ontvang hy aan die destydse Akademie van Evans en later aan die Zuid-Afrikaansch Athenaeum, wat in 1829 in Kaapstad gestig is. Hy het veral 'n aanleg vir tale gehad en maklik vreemde tale aangeleer.

Op 19-jarige leeftyd kry hy toestemming van die indertydse goewerneur, sir Galbraith Lowry Cole, om na Holland te gaan waar hy in Junie 1831 aankom. Hy sit daar sy teologiese studie voort en word op 5 Oktober 1836 deur die Provinsiale Kerkbestuur van Seeland as proponent toegelaat. Agtien maande later, op 7 Maart 1838, verwerf hy aan die Universiteit van Leiden die graad doktor in die teologie ná openbare verdediging van 'n geleerde dissertasie (verhandeling) in Latyn "De Aurelio Augustino, adversario Donatistarum", wat gepubliseer is en blykbaar vandag nog gedruk word en waarvan die oorspronklik aanlyn te kry is.

Hierna keer dr. Roux na sy geboorteland terug waar hy aankom op 27 September 1838. Maar 'n groot teleurstelling wag op die jong leraar. Destyds was daar maar nog weinig Kaapse gemeentes (sowat 23) en indertyd was daar geen vakante poste nie. Eers in September 1841 stel die regering, soos destyds die gebruik was, hom aan as die tweede leraar van die NG gemeente Albanie, wat toe vakant geword het vanweë die vertrek van ds. John Pears na die NG gemeente Somerset-Oos. Intussen het hy wel af en toe in die Kaap gepreek en goeie diens bewys as sekretaris van die Maatschappij ter Uitbreiding van Beschaving en Letterkunde.

Op 8 Januarie 1842 word dr. Roux deur ds. Alexander Smith van die NG gemeente Uitenhage georden en bevestig as leraar van die gemeente Albanie. Die plegtigheid het plaasgevind op die plaas Mooimeisjesfontein, wat die Voortrekkerleier Piet Retief aangelê het, en waarvan die gemeente ná die vertrek van die destydse eienaar, M.J. van Rooyen, 'n gedeelte aangekoop het vir die aanlê van 'n dorp. Die jong leraar begin sy werk met moed en ywer en lewer sy intreepreek oor die woorde in 1 Johannes 4:7: "Geliefden, laat ons elkander liefhebben." In 1842 stel landmeter Rodgers 'n plan vir die dorp op wat op voorstel van dr. Roux, Riebeek genoem word ter ere van die eerste Kaapse kommandeur, Jan van Riebeeck. Baie jare later is die uitgang "-Oos" bygevoeg om dit van die dorp Riebeek-Wes in die Wes-Kaap te onderskei.

Destyds was daar nog geen behoorlike kerkgebou nie; daarom spring die leraar en gemeente dadelik aan die werk om 'n noodkerk op te rig, wat hulle in 1846 in gebruik neem. Die Sewende Grensoorlog van 1846 tot '47 het uitbreiding baie gestrem. Dr. Roux moes tydelik in Grahamstad gaan woon, waar hy gereeld in die katedraal eredienste vir die deurtrekkende boere gehou het. Eers in 1847 kon die kerkraad weer vergader. In 1848 is die eerste kerkgebou teen 'n koste van £900 ingewy. Binne twee jaar het die Agtste Grensoorlog uitgebreek en weer het Albanie swaar gely. Weer moes dr. Roux wyk en so arbei hy 'n tyd lank op Richmond in die Karoo tot hy eindelik in 1853 na sy geplunderde gemeente kon terugkeer.

Hy werk met ywer sodat die hoeksteen van die kerkgebou wat vandag nog in gebruik is, in 1861 gelê kon word. Die sierlike en doelmatige kerkgebou teen 'n koste van £4 000 is op 31 Mei 1862 ingewy. In dr. Roux se tyd is ook die dorpsdam gebou en die verbod op sterk drank (Riebeek-Oos is 'n "droë" dorp soos byvoorbeeld Vishoek in die Kaapse Skiereiland) gehandhaaf. Die verbod het daarna bly staan. In 1882 aanvaar dr. Roux sy emeritaat nadat hy 41 jaar, weliswaar met onderbrekings, in die gemeente gearbei het.

In rings- en sinodale vergaderings word sy gesag op die gebied van kennis en korrekte interpretasie van kerkwette hoog op prys gestel, veral ook tydens sy jare lange diens as skriba van die Ring van Albanie. In die Sinode van 1873 word hy tot assessor gekies.

Na sy aftrede gaan woon hy weer in Kaapstad, maar die rus word hom nie lank gegun nie, want hy sterf skaars twee jaar later op 29 Maart 1884. Van hom skryf eerw. Andries Dreyer in die "Eeuwfeest-Album van de Nederduits Gereformeerde-Kerk in Zuid-Afrika 1824–1924": "Hy behoort tot die geslag wat as 'n voorbeeld vir die jonger geslag evangeliedienaars kan dien wat waardigheid van die evangeliebediening en deftigheid van kanselstyl betref. Hy het deurentyd blyke gegee van die deeglike bearbeiding van die stof wat hy behandel en aan die gemeente voorgedra het. Sy prediking met groot kalmte en erns van voordrag, het baie ongetwyfeld lank bygebly, veral in die gemeente in wie se midde hy die beste kragte van sy lewe opgeoffer het."




</doc>
<doc id="52471" url="https://af.wikipedia.org/wiki?curid=52471" title="NG gemeente Cradock">
NG gemeente Cradock

Die NG gemeente Cradock is die elfde oudste gemeente van die Nederduitse Gereformeerde Kerk in Suid-Afrika en die derde oudste in die Sinode van Oos-Kaapland. Dit is die moedergemeente op die dorp Cradock, waar daar ook 'n gemeente Cradock-Noord (1966) en -Oos (1951) is.

Ná die Eerste Grensoorlog van 1812 het die soldaat-goewerneur, sir John Cradock, besluit om die grens te versterk deur twee sub-drosdye van Uitenhage en Graaff-Reinet te skep wat as militêre voorposte kon dien in geval van verdere aanvalle deur die Xhosas. Die een word later Cradock en die ander Grahamstad. Op 20 Junie 1812 word Andries Stockenström, later luitenant-goewerneur van die Oostelike Provinsie, aangestel as adjunk-landdros by Van Stadensdam in die vallei van die Groot-Visrivier. Kort voor lank verander hy sy standplaas na die plaas Buffelskloof, waarvan die eienaar Pieter van Heerden was en wat besonder aangenaam en strategies geleë was na aan 'n waterbron.

Sir John Cradock besoek die plek en keur dit as ligging vir 'n dorp goed. Die regering koop die plaas vir 3 500 riksdaalder, omskep die opstal in 'n gevangenis en rig ook regeringsgeboue op. Dit was op voorstel van Stockenström dat die nuwe dorp die naam Cradock gekry het en so is dit op 14 Januarie 1814 goedgekeur.

Slegs sowat vir jaar ná die stigting van die dorp, volg die stigting van 'n plaaslike gemeente van die Nederduitse Gereformeerde Kerk in 1818. Min is egter bekend oor die vroegste geskiedenis omdat die eerste notuleboek van die gemeente op onverklaarbare wyse weggeraak het. Dit is wel bekend dat ds. John Evans die eerste leraar was. Hy is in 1818 bevestig en na 'n dienstydperk van vyf jaar in 1823 in die amp oorlede. Ds. John Taylor (oorlede 21 Mei 1860) van die NG gemeente Beaufort-Wes het hom in 1824 opgevolg. Albei was Skotse predikante wat goewerneur lord Charles Somerset na die Kaap laat kom het om die Afrikaans-Hollandse bevolking te help verengels. Dié beleid het egter misluk omdat die meeste mettertyd verafrikaans het en hulle met die lot van die Hollandse nedersetters vereenselwig het.

Onder die Skotse leraars was latere leiers in die NG Kerk, byvoorbeeld ds. Andrew Murray sr. (georden 1822, na wie onder andere die Karoo-dorp Murraysburg genoem is). Sy seun dr. Andrew Murray (georden 1848) het een van die groot kerkleiers en godsdienstige skrywers van Suid-Afrika geword. Vier van ds. Murray se ander seuns was ook evangeliedienaars, waaronder prof. John Murray (georden 1848), een van die eerste twee hoogleraars van die Stellenbosse Kweekskool. Ander bekende Skotse predikante of hulle nasate was dr. William Robertson (georden 1831) na wie die dorp Robertson genoem is), ds. John Pears (georden 1829, na wie die NG gemeente Pearston genoem is), ds. Alexander Smith (georden 1822, na wie die NG gemeente Alexandria en die dorp Alexandria genoem is), ds. Andrew McGregor (georden 1862, na wie McGregor genoem is), sy seun ds. Andrew Murray McGregor (georden 1900), ds. Colin Fraser (georden 1824, na wie Fraserburg deels genoem is) en ds. Henry Sutherland (georden 1824, na wie Sutherland genoem is).

Cradock se besondere kerkgebou is in 1868 opgerig en 'n redelike getroue weergawe van St. Martins-in-the-Field in Londen. Die gemeente het vinnig gegroei sodat 'n medeleraar reeds in 1906 beroep is en 24 jaar later 'n derde medeleraar. In 1932 spog die gemeente met 2 164 lidmate, 3 797 siele, vyf Sondagskole, 34 onderwysers en 624 leerders. In daardie jaar is gemiddeld weekliks twee kinders gedoop (112) en 105 katkisante aangeneem.

Die Oos-gemeente is in 1951 afgestig en die Noord-gemeente in 1966. Die drie gemeentes het in 1985 saam 2 464 belydende (volwasse) lidmate gehad. In 2010 was dit 1 879, sowat 767 minder, hoewel dit van 2005 tot 2012 met net 52 afgeneem het.

Die kerkraad het reeds in 1899 gevoel dat die gemeente met meer as 3 700 siele en 1 700 lidmate te groot was vir een predikant, maar weens die ontwrigting van die Tweede Vryheidsoorlog is die saak voorlopig daar gelaat. In 1905 roer die kerkraad die saak weer aan en op 13 Julie 1905 kom prop. C.V. Nel en sy vrou per trein op Scalen aan. Daarvandaan het sowat 60 rytuie hulle na die pastorie in Breestraat vergesel waar hulle met ’n lied deur die Sondagskoolkinders en die gebruiklike adresse verwelkom is. Die namiddag was dit warm sodat ’n groot skare na die park kon gaan, waar die susters vir ’n gesellige ontvangs gesorg het.

By die ordeningsdiens Vrydagoggend het ds. G.F. Marais – mev. Nel se vader – van die Sendinginstituut op Wellington in 'n rede oor Jer. 19 'n mooi uiteensetting gegee van Jeremia se roeping tot profeet. Die bevestigingsformulier is deur ds. J.H. Hofmeyr (Somerset-Oos, saam met wie se seun John Hofmeyr prop. Nel in Maties se eerste rugbyspan gespeel het) gelees en die handoplegging het in 'n plegtige stilte geskied deur ds. Hofmeyr, prof. J.I. Marais en di. Martin, Marais, J.C. Reyneke, J.H. van Wyk en J.P. Kriel. Aandagtig en dankbaar het die gemeente die namiddag na ds. Nel se intreewoord geluister, waar hy dit met Joh. 1 vs. 7 as teks oor die Lig as die onderwerp van die leraar se getuienis en die geloof as die doel daarvan gehad het. Ná die drie Nagmaaldienste is die verrigtinge Sondagaand met 'n konferensie afgesluit.

Ds. Reyneke het verskeie kere die "Christelyke Zaal" vir die kerkraad te koop aangebied, maar later word dit 'n sakegebou en 'n bioskoopsaal. Die eerste stoot aan die bou van 'n eie kerksaal was 'n bemaking van £500 deur die weduwee van ds. J.H. du Plessis aan die gemeente om 'n vergaderplek vir die Sondagskool op te rig. (Vir die Paarl het sy dieselfde gedoen.) Hierdie bedrag is voordelig belê en toe 'n gemeentevergadering in Junie 1911 'n boukommissie benoem, staan die Du Plessis- of Sondagskoolfonds op £1 025. Teen dié tyd het die gemeente groot behoefte aan 'n gebou gehad wat nie net die Sondagskool nie, maar ook alle ander kerklike verenigings en organisasies kon huisves en terselfdertyd 'n saamkomplek vir die jong mense, met 'n leeskamer en 'n kafee, kon bied. Die koste moes nie £6 000 te bowe gaan nie. Die pastorieperseel se naaste hoek aan die kerk was vir die saal uitgehou. Onder die leiding van die heer P.W. Michau (Orange Grove) – lid van die Hoërhuis van die Kaapse Parlement van 1904 tot 1910 – het die twee leraars en die broers M. J. du Plessis, H. J. van Heerden, H.P. van Heerden, P.J. Erasmus, A.J. de Kock en G.H. Lategan (sekretaris) aan die werk gespring. Wynand Louw van die Paarl was die argitek. Die laagste tender, dié van Boesen, is met £400 tot op £6 200 verminder en op 16 Desember 1911 is die hoeksteen deur ds. (later prof.) John du Plessis gelê.

Met die hartlike samewerking tussen die kommissie, die argitek en die bouheer, was die bouwerk ná sewe maande klaar. Op die totale koste van £7 450 het die gemeente net £2 920 verskuldig gebly. Twee basaars het £400 en £639 gelewer, terwyl vyf persone £100, veertien £50, drie £30 en nege £25 elk gegee het. 'n Kollekte deur die Sondagskoolkinders het £49 en intekeninge £622 ingebring. Toe die distriksraad geen lening mag toestaan nie, leen die kerkraad £1 500 uit die boedel van James Ayliff. Buiten 'n geweldige hoeveelheid klip, is 365 000 stene gebruik, op die vervoer waarvan daar £100 bespaar is deur-dat die gemeente kosteloos daarmee gehelp het. Groot dank het H.J. van Heerden en M.J. du Plessis toegekom vir hul persoonlike toesig en hulp. Die gasligte sou gebruik word totdat Cradock hopelik binnekort elektriese ligte kry.

By die opening op Vrydagaand 2 Augustus 1912 was die groot saal, kort nadat ds. D.J. Pienaar, leraar van Uitenhage en moderator van die vorige sinode, die hoofdeur oopgesluit het, stampvol. Op die verhoog het die leraars van die verskillende kerke op Cradock en die vernaamste inwoners van die dorp en distrik hul plekke ingeneem. Die verslag van die Boukommissie is deur die voorsitter gelewer en ds. Pienaar – prof. J.I. Marais kon nie kom nie – het 'n rede oor "Vooruitgang, die Eis van die Lewe" gehou. Hy het op die vordering in die opvoedkundige, maatskaplike en kerklike lewe van Suid-Afrika gewys. Hiervan was ook die nuwe saal 'n sprekende bewys. Dit moes dien tot die ontwikkeling van die verstand, tot opbouing van die karakter, tot be-vordering van die maatskaplike verkeer en tot vestiging van die Godsryk op aarde. Ds. Nel het 'n samevatting van die rede in Engels gegee en onder die sang van die kerkkoor is daar £100 gekollekteer. Al die verenigings "die als zonen en dochters der gemeente beschouwd kunnen worden", sou die vrye gebruik van sekere vertrekke hê, mits die kerkraad op hulle kon reken as dit by skulddelging en die in-standhouding van die gebou kom.

Die dae van 24 tot 27 Julie 1914 was vir die gemeente droewig weens die afskeid van ’n geliefde leraars paar wat toe reeds agt jaar en twee weke in die gemeente gestaan het. Van alle kante het mense gekom en in gevalle waar mans nie kon kom nie weens die lammeroes, het die vrou gekom. Nadat die verenigings in die loop van die week reeds van ds. en mev. Nel afskeid geneem het, was daar die Vrydagmiddag in die kerksaal ’n gesellige gemeentelike byeenkoms. Die Sondag was dit Nagmaal en die aand was die kerk stampvol vir ds. Nel se diep ernstige en boeie afskeidspreek na aanleiding van Hand. 20:32: " En nu, broeders, ik bevele u Gode, en den woorde Zijner genade, Die machtig is u op te bouwen, en u een erfdeel te geven onder al de geheiligden." By die verlening van demissie die Maandagoggend in die kerkraadsvergadering het daar baie trane gevloei. Hierna moes ds. Nel se medeleraar, ds. J.C. Reyneke, weer ’n aantal jare alleen staan, hoewel hy soms hulppredikers gehad het sodat hy meer tyd aan die buitewyke kon afstaan.

Cradock het in 1933 die naas meeste belydende NG lidmate van die groot dorpe op die Oos-Kaapse platteland gehad en sedert 1952 deurgaans die meeste. Die onderstaande tabel toon die afname in die lidmaattal van NG gemeentes op agt dorpe. In gevalle waar 'n gemeente later by 'n ander ingelyf is of twee gemeentes saamgesmelt het, word hulle syfers uit die staanspoor saam aangedui. Dit geld Middelburg en Middelburg-Uitsig, Grahamstad, Grahamstad-Grenspos en Albanie, Somerset-Oos en Visriviervallei (Kookhuis) asook Queenstown, Queenstown-Oos en Queenstown-Noord (laasgenoemde twee 'n ruk lank as Queenstown-Tuine). Die enigste twee dorpe wat teen 2010 steeds meer as een gemeente gehad het, was Cradock (moedergemeente, Noord en Oos) en Graaff-Reinet (moedergemeente en Nuwekerk). Elke dorp of gemeente se hoogste lidmaattal word in vet skrif aangedui. Hieruit blyk dat al die dorpe hul hoogtepunt ná die middel van die 20ste eeu bereik het, behalwe Burgersdorp wat sedert 1933 'n afname in sy ledetal ervaar. Die gemeentes van Aliwal-Noord, Cradock, Grahamstad en Queenstown is al met meer belydende lidmate in 2015 as sowat 'n eeu vantevore.

Die gesamentlike lidmaattal van dié dorpe het reeds in 1952 'n hoogtepunt van 14 743 bereik, waarna dit teen 1995 teruggesak het tot 11 373, minder as die totaal in 1933 van 11 548. Tussen 1990 en 2000 het die totaal met net 1 381 afgeneem tot 10 572, maar in die daaropvolgende 12 jaar het die afname versnel toe die gemeentes 2 731 lidmate verloor het en te staan gekom het op 'n totaal van slegs 7 841. Dis 'n verlies van meer as 'n kwart van die lidmate. In 2014 het dit ietwat toegeneem tot 7 922 danksy 'n toename (vergeleke met 2012) in die gemeentes Aliwal-Noord, Cradock, Graaff-Reinet en Somerset-Oos, maar 2015 se syfers was weer 'n laagtepunt, en so ook 2016 s'n, veral omdat Cradock se drie gemeentes se nuwe syfers dui op 'n verlies van 319 belydende lidmate binne 'n jaar. Omdat gemeentes nie getrou elke jaar nuwe syfers instuur nie, is dit waarskynlik enkele jare se afname; nie net een nie.





</doc>
<doc id="52472" url="https://af.wikipedia.org/wiki?curid=52472" title="Miljard">
Miljard

Miljard is die woord wat in Afrikaans en die meeste Europese lande gebruik word vir duisend miljoen of 1 000 000 000 (10). In Engels word dié getal "billion" genoem, wat nie met die Afrikaanse woord biljoen verwar moet word nie. ’n Biljoen is duisend miljard of 1 000 000 000 000 (10).

Die rede vir die verskil in die name is omdat twee verskillende stelsels, die kort en die lang skaalverdeling, in verskillende dele van die wêreld gebruik word. In Afrikaans word die "lang skaal" gebruik en in Engels die "kort skaal". (Kyk by Kort en lang skaalverdeling vir ’n verskil tussen die twee stelsels.)

Die SI-voorvoegsel vir ’n miljard is giga, afgekort as G. Voorbeeld: 1 GG = 1 gigagreep (gigabyte) = 1 miljard grepe.

Die ontbinding van 1 miljard in priemfaktore is: 1 000 000 000 = 2 × 5.




</doc>
<doc id="52473" url="https://af.wikipedia.org/wiki?curid=52473" title="George Cathcart">
George Cathcart

Sir George Cathcart (Londen, 12 Mei 1794 – Oekraïne, 5 November 1854) was 'n Britse generaal, diplomaat en goewerneur van die Kaapkolonie.

Hy is in Renfrewshire gebore as seun van William Cathcart, eerste hertog van Cathcart. Na hy sy opleiding aan Eton en in Edinburgh ontvang, sluit hy op 16 by die Britse leër aan en neem deel aan die veldtog teen Napoleon. Hy doen diens in die Verenigde State van Amerika en Vlaandere, onderskei hom tydens die bombardering van Kopenhagen en tree as gesant van Engeland op aan die Russiese hof en tydens die Kongres van Wenen (1814), waarheen hy sy vader as "aide-de-camp" vergesel.

Cathcart word in 1852 aangestel as bevelvoerder in Suid-Afrika en goewerneur van die Kaapkolonie. Tydens die Agtste Grensoorlog veg hy aan die oosgrens en verslaan die Basotho onder koning Moshoeshoe in die Oranjerivier-Soewereiniteit en in Basotholand (die latere Lesotho). Op sy beurt verslaan Moshoeshoe die goewerneur se magte tydens die Slag van Berea, maar die Basotho-koning maak vrede voor Cathcart wraak kan neem. Hy was die eerste goewerneur wat 'n grondwet aan die Kaapkolonie toegestaan het.

Cathcart sneuwel op November 1854 tydens die Slag van Inkerman tydens die Krimoorlog.

Dit was hy wat die naam Fort Victoria aan die latere Queenstown gegee het nadat hy dit opgerig het as militêre pos teen die Xhosas. 'n Nabygeleë militêre buitepos wat in 1850 opgerig en van 1856 af as nedersetting begin ontwikkel het, het die naam Cathcart ter ere van die goewerneur gekry. Die gemeente van die NG Kerk aldaar was jare lank 'n buitewyk van dié op Queenstown, maar stig in 1907 af van die moedergemeente as NG gemeente Cathcart.




</doc>
<doc id="52475" url="https://af.wikipedia.org/wiki?curid=52475" title="Persiese Golf">
Persiese Golf

Die Persiese Golf (Persies: خلیج فارس; Arabies: الخليج العربي "Arabiese Golf") is 'n golf in die Midde-Ooste, wat aan Irak, Iran, Oman, Verenigde Arabiese Emirate, Katar, Bahrein, Saoedi-Arabië en Koeweit grens. Die oppervlakte daarvan is ongeveer 251 000 km². Die belangrikste riviere wat in die golf uitmond is die Eufraat en die Tigris en die grootste stede is Koeweit, Doebai en Aboe Dhabi. Die Golf is deur die Straat van Hormuz en die Golf van Oman met die Arabiese See en die Indiese Oseaan verbind. Dié golf is 'n belangrike roete van ruolie-transport.

Die Persiese Golf is weens sy rykdom aan ruolie en aardgas van groot strategiese belang. Die wêreld se vyf grootste ruolie-produserende lande Saoedi-Arabië, Iran, Irak, Koeweit en die Verenigde Arabiese Emirate, almal lede van OPUL, is hier geleë. Daarbenewens het Iran en Katar naas Rusland die wêreld se grootste aardgas-hulpbronne. Oor die ryk hulpbronne is talle oorloë gevoer, waaronder die Iran-Irakse Oorlog (1980–1988), die Golfoorlog (1990–1991) en die Irakse Oorlog (2003–2011).


</doc>
<doc id="52480" url="https://af.wikipedia.org/wiki?curid=52480" title="Filippynse kikkerbek">
Filippynse kikkerbek

Die Filippynse kikkerbek ("Batrachostomus septimus") is 'n nagvoëltjie wat slegs in die Filippyne voorkom. In Filippyns staan die voël as die "pawpaw" bekend. Daar is nie baie inligting oor die voëltjie bekend nie aangesien hulle slegs in die nag aktief is en nie enige roepe of geluide maak nie. Hulle vreet sprinkane, krieke, sonbesies, ens.


</doc>
<doc id="52482" url="https://af.wikipedia.org/wiki?curid=52482" title="Patrice Lumumba">
Patrice Lumumba

Patrice Émery Lumumba (2 Julie 1925 – 17 Januarie 1961) was die eerste wettig verkose premier van die Demokratiese Republiek van die Kongo nadat hy gehelp het om die land se onafhanklikheid van België in Junie 1960 te bewerkstellig. Slegs tien weke later is sy regering deur 'n staatsgreep omvergewerp. Hy is daarna gevange geneem en vermoor in 'n sluipmoordaanval te Katanga. Die regerings van België en die VSA is hierby geïmpliseer.


</doc>
<doc id="52486" url="https://af.wikipedia.org/wiki?curid=52486" title="NG gemeente Colesberg">
NG gemeente Colesberg

Die NG gemeente Colesberg, met die Noord-Kaapse dorp Colesberg as middelpunt, is die 18de oudste gemeente van die Nederduitse Gereformeerde Kerk in Suid-Afrika, maar weens die sinodale grense wat verskil van die provinsiale, die vyfde oudste in die Sinode van Oos-Kaapland. Op 10 Desember 2011 was die gemeente reeds 185 jaar oud. In 2015 het die gemeente 90 doop- en 458 belydende lidmate gehad.

Die gemeente is op 10 Desember 1826 deur ds. Andrew Murray van die NG gemeente Graaff-Reinet gestig onder die naam "de gemeente van Torenberg", na aanleiding van die ronde koppie aan die westekant van die berg. 

Daar bestaan onsekerheid of dit wel die korrekte benaming was. Die oorspronklike naam was heel moontlik "de gemeente van de Toverberg", want eerstens het die San 'n kraal hier gehad en was gewoond daaraan om hulle toorgoed van die koppie te verkry en tweedens is daar die "Acta" van die Kaapse Sinode se sitting van 1829 wat verklaar: "Van die Toverberg, niemand verschenen." Bes moontlik het ds. Murray die uitdrukking "Toorberg", soos destyds reeds in die omgangstaal gebruik, verwar met "Torenberg" en dié verkeerde benaming amptelik aan die gemeente gegee. 

Die gemeente het nietemin net drie jaar lank sy oorspronklike naam gedra, want in 1830 het die destydse goewerneur, sir Galbraith Lowry Cole, danksy die bemoeiing van sir Andries Stockenström, sowat 15 500 hektaar aan die NG kerk geskenk. Ter ere van die goewerneur is die gemeente, dorp en distrik sedertdien Colesberg genoem. Die kerk het die grond in erwe opgedeel en die inkomste uit die verkoop daarvan gebruik om sy gebou in die middel van die dorp op te rig.

Tien jaar lank was die gemeente vakant tot die eerste leraar, ds. Thomas Reid, in 1836 hier aangestel is. Dié Skotse leraar, een van dié wat die destydse koloniale regering ingevoer het om die tekort aan predikante aan te vul maar veral om die Hollandse bevolking te verengels, se bediening in die gemeente Colesberg strek van Julie 1836 tot 13 Februarie 1854. Van tyd tot tyd kom verskeie Voortrekkers en trekboere noord van die Oranjerivier na Colesberg om hul kinders deur Reid te laat doop. Gevolglik voel hy bekommerd oor hul geestelike welsyn en vra verlof van die Ring van Graaff-Reinet om aan die uitgewekens langs die Riet-, Sand- en Kafferrivier die evangelie te gaan bedien. Hoewel die Ring toestemming verleen, word hy deur die destydse landswette verhoed om te gaan.

Sy bediening in die gemeente Colesberg is oorskadu deur 'n bittere twis oor die invoering van die evangeliese gesange. Jare lank het die Kaapse kerke slegs die berymde psalms gesing. Van 1814 is die gesange ook in die een na die ander gemeente ingevoer. Mettertyd verset sekere lidmate met meer behoudende opvattings, veral in die noordelike en noordoostelike distrikte van die Kaapkolonie hulle teen die sing van die gesange omdat dit nie soos psalms regstreeks uit die Bybel berym is nie en boonop na hulle mening strydig met die Skrif was. Ná Reid se aankoms op Colesberg het die geskil daaroor nog groter geword. In November 1841 rig die Ring van Graaff-Reinet 'n herderlike skrywe aan die gemeente waarin hulle die besware van die anti-gesangmense wil weerlê, sonder om enigsins tegemoetkomend te wees. Hulle verklaar ook dat as lidmate uit vooroordeel of styfhoofdigheid weier om gesange te sing, hulle besig is om die liggaam van Christus te "deurboor", selfs te verskeur. Dié krasse taal gee diep aanstoot en veroorsaak 'n geweldige beroering onder die ontevredenes van die gemeente Colesberg. Die saak word vererger toe Reid, gewapen met hierdie sterk Ringsbesluit, die gesange wil afdwing deur in sommige gevalle selfs sekere kerklike voorregte te weier tensy die betrokkenes hul verbind tot die sing daarvan. 

In dié aangeleentheid tree hy meermale uiters taktloos en selfs beledigend op. Namate die ontevredenes geen bevrediging van die Ring of die Sinode verkry nie, word hulle aanvalle al hoe meer op ds. Reid self gerig. Hulle beskuldig hom daarvan dat hy sy amptelike plig versuim en dring aan dat hy verplaas word. Eers nadat geweldige druk uitgeoefen is, ook van die Ring en die Sinode, bedank hy in 1854 as predikant van Colesberg. Teen dié tyd was die breuk in die gemeente reeds te groot en toe die Gereformeerde Kerk op 11 Februarie 1859 op Rustenburg tot stand kom, was die saad vir die Gereformeerde afskeiding reeds op Colesberg gesaai. Op 8 Desember 1860 sluit 'n deel van die gemeente hulle dan ook by die nuwe Kerk aan.

Ná nog 'n lang vakature, dié keer vyf jaar, het dr. Servaas Hofmeyr die gemeente twee jaar lank bedien, waarna ds. A.D. Lückhoff die herderstaf opneem. Tydens sy bediening is die kerkgebou, wat vandag nog die dorp oorheers, opgerig. Die wydingsrede is op 12 Augustus 1866 deur ds. G. van de Wall, destyds leraar van Bloemfontein, gelewer. Die oorspronklike plan vir die gebou is egter nie dadelik voltooi nie. Die toring bo die ingang moes noodgedwonge agterweë bly, want "men scheen niet de moed gehad te hebben meer te doen". Die kerk het immers by gedeeltelik voltooiing reeds £14 000 gekos. Eers in 1926 met die gemeente se eeufeesviering tydens die bediening van dr. H.A. Lamprecht, is die toring aangebring en het die gebou sy huidige vorm aangeneem.

Ds. Lückhoff vertrek in 1875 na die Groote Kerk in Kaapstad en word opgevolg deur ds. W.A. Alheit (1875 - '88).






</doc>
<doc id="52488" url="https://af.wikipedia.org/wiki?curid=52488" title="Andrew Murray sr.">
Andrew Murray sr.

Ds. Andrew Murray (Aberdeenshire, 26 Mei 1794 - Graaff-Reinet, 24 Junie 1866) was een van die eerste Skotse predikante wat goewerneur lord Charles Somerset na Suid-Afrika laat kom het om enersyds die tekort aan predikante te help verlig maar andersyds veral lidmate van die Nederduitse Gereformeerde Kerk te help verengels. Hy was ook die vader van vyf seuns wat almal predikant geword het, onder wie dr. Andrew Murray en prof. John Murray, en die stamvader van die Murray-familie onder wie tallose predikante en sendelinge tel.

Murray kry sy teologiese opleiding aan die universiteit in sy geboortestad Aberdeen. In 1822 kom hy na die Kaapkolonie en word predikant van die NG gemeente Graaff-Reinet. Hy trou op 31-jarige leeftyd met die 16-jarige Maria Susanna Magdalena Stegmann (1809 - 1889), suster van die Lutherse en daarna NG predikant aan die Kaap, ds. Georg Stegmann. Murray arbei van 1822 tot sy aftrede in 1866 op Graaff-Reinet. Van Maart tot Mei 1848 besoek ds. Murray saam met ds. P.K. Albertyn en ouderling Barend Pienaar van Richmond as eerste afvaardiging van die Kaapse Sinode hul geloofsgenote in Transoranje en ook op Mooirivierdorp (Potchefstroom), waar die Evangelie toe vir die eerste keer deur leraars van die NG Kerk verkondig word. Op die terugreis word daar by Sannasdorp 'n gemeente gestig (NG gemeente Fauresmith) en op die hele tog 800 kinders gedoop. 

Sy seun Charles (1833 - 1904) volg hom op. Die pastorie op Graaff-Reinet is die geskiedkundige gedenkwaardigheid Reinet-huis. 

Tydens sy dienstyd het verskeie dorpe in die omgewing van Graaff-Reinet ontstaan en is verskeie gemeentes afgestig, waarin hy of sy seuns 'n rol gespeel het. 


Buiten sy jare lange diens as voorsitter van die Ring van Graaff-Reinet, is ds. Murray in 1834 tot skriba en in in 1837 moderator van die Kaapse Kerk verkies. Hy het ook 'n groot gespeel in die totstandkoming van die NG Sendingkerk op Wellington in 1881. 

Van Murray se 16 kinders, agt seuns en agt dogters, is twee seuns en drie dogters jonk oorlede. Vyf van die seuns het predikant geword en vier dogters is elkeen met 'n predikant getroud. Twee dogters het ongetroud gebly. Murray het uiteindelik 108 kleinkinders gehad. Sy seuns was: 
En die dogters wat met 'n predikant getrou het:



</doc>
<doc id="52491" url="https://af.wikipedia.org/wiki?curid=52491" title="William Murray">
William Murray

Ds. William Murray (Graaff-Reinet, 29 Oktober 1829 – Worcester, 16 Junie 1899) was die derde van ds. Andrew Murray sr. se vyf seuns wat predikant geword het.

Reeds op 'n vroeë ouderdom gaan hy na Nederland om in die teologie te studeer en kom saam met ds. A.A. Louw in 1852 na Suid-Afrika terug. Sy eerste gemeente was die NG gemeente Middelburg, Kaap, waar hy arbei van 1854 tot 1865. Toe die Ringskommissie van Graaff-Reinet op 19 Mei 1852 amptelik oorgaan tot die stigting van die dié gemeente, was sy vader een van die drie kommissielede. Die eerste konsulent was sy oudste broer, ds. John Murray, destyds leraar van die NG gemeente Burgersdorp, waarna William die eerste leraar word. Gedurende sy bediening daar word 'n nuwe kerkgebou opgerig.

Op 18 Junie 1865 vind sy bevestiging in die NG gemeente Worcester plaas, waar hy arbei tot en met sy dood in 1899. Blykbaar is die NG gemeente op De Doorns, NG gemeente Murray, na hom vernoem.

Ds. Murray is, so skryf eerw. A Dreyer, gekenmerk deur buitengewone nederigheid, buitengewone liefde, buitengewone ywer en buitengewone toewyding aan die Here en die diens van die Here. Hy het hom oor die ellendiges ontferm, hy trek hom die lot van mense wat ly en armes aan en arbei met selfverloënende liefde aan hulpbehoewendes. Daarvan getuig sy onwaardeerbare diens aan die sending, aan die opvoeding van gesig- en gehoorgestremdes en van die jeug.

Hy was jare lank voorsitter van die Binnelandse Sendingkommissie en stigter van die Instituut vir Doofstommes en Blindes op Worcester. Hy het ook 'n groot bydrae gelewer tot die stigting van die NG Kerk se arbeidskolonie op Kakamas. In sy eie gemeente het hy opvoedingsinstellings tot stand gebring, waaronder een waarin verarmde jong seuns gratis gevoed, geklee en in 'n ambag opgevoed kon word.


</doc>
<doc id="52493" url="https://af.wikipedia.org/wiki?curid=52493" title="Charles Murray">
Charles Murray

Ds. Charles Murray (Graaff-Reinet, 26 Februarie 1833 – Graaff-Reinet, 31 Oktober (volgens 'n ander bron 23 September) 1904) was die vierde van ds. Andrew Murray sr. se vyf seuns wat predikant in die Nederduitse Gereformeerde Kerk geword het.

Hy ontvang sy opleiding in godgeleerdheid aan die Universiteit van Utrecht. In 1858 word hy in die NG gemeente Clanwilliam bevestig, van waar hy in 1866 na NG gemeente Graaff-Reinet gaan om sy vader, ds. Andrew Murray sr., wat daardie jaar afgetree het, op te volg. Saam het hulle die gemeente 82 jaar van 1822 tot 1904 gedien. Tydens die seun se dienstyd is die huidige kerkgebou, een van die grootste en sierlikste in die land en losweg gegrond op die Salisbury-katedraal, op 10 September 1887 ingewy.

Murray was, volgens eerw. A. Dreyer, by uitnemendheid 'n warme sendingvriend en 'n tere kindervriend. Hy was 'n vrugbare skrywer wie se werk meesal in kerklike tydskrifte verskyn het. Sy lieflingsarbeid was die Sondagskool en in verband met die uitgawe van "De Kinderharp" en "Halleluja" het hy onvergeetlike werk gedoen.

Sy seun Charles Daniel Murray was van 1899 tot 1943 'n NG predikant. Sy eerste gemeente was Petrusville tot 1905 en toe Bloemfontein tot 1912, waarna Parys en uiteindelik Pretoria van 1927 tot en met sy aftrede. Sy dogter Margaret Jemima was getroud met ds. A.J. van Wijk, eerste opsteller van die Bybelse dagboek "Uit die Beek".



</doc>
<doc id="52498" url="https://af.wikipedia.org/wiki?curid=52498" title="George Murray">
George Murray

Ds. George Murray (Graaff-Reinet, 7 Augustus 1845 - 18 Mei 1921) was die jongste van ds. Andrew Murray sr. se vyf seuns wat predikant geword het. 

Hy kry sy teologiese opleiding aan die Kweekskool op Stellenbosch en word in 1869 predikant op Willowmore, waar hy bly tot 1879. Hierna volg Swellendam tot 1892, Oudtshoorn tot 1910 en De Hoop tot sy aftrede in 1916. Hy het groot diens aan die kerk in vele kommissies en sendinge bewys.



</doc>
<doc id="52502" url="https://af.wikipedia.org/wiki?curid=52502" title="Colin Fraser">
Colin Fraser

Ds. Colin Alexander Fraser (Killernan, Rosshire, Skotland, 28 November 1796 - Beaufort-Wes, 25 September, 1870) was een van die Skotse predikante wat goewerneur lord Charles Somerset na Suid-Afrika laat kom het om die tekort predikante in die Nederduitse Gereformeerde Kerk te verlig, maar veral om die lidmate te verengels. 

Hy was die seun van Alexander Fraser en Lilian McDonald en het die eerste lewenslig op Killernan in die graafskap Ross in Skotland gesien. Nadat hy die M.A.-graad aan die King's College in Aberdeen behaal het, het hy sy studie in die godgeleerdheid aan dieselfde universiteit sowel as Marischal College voortgesit en voltooi. In Junie 1824 is hy deur die Presbytery of Chanonny geëksamineer en bevorder tot kandidaat in die heilige diens. Kort tevore het goewerneur lord Charles Somerset juis vir dr. George Thom, predikant van Caledon, na Skotland gestuur om predikante en sendelinge vir die Kerk te verkry. Een van die jong manne wat op sy aandrang hom bereid verklaar het om na Suid-Afrika te kom, was Colin Fraser. Nadat hy 'n paar maande Utrecht vertoef het om kennis van die Hollandse taal op te doen, het hy skeepgegaan te Inverness en het op 18 Desember 1824 voet aan wal gesit in Tafelbaai. Op aandrang van die destydse Britse Sekretaris van Kolonies, graaf Bathurst, het goewerneur Somerset hom dadelik aangestel as predikant van die toe reeds twaalf maande lange vakante NG gemeente Beaufort-Wes, waar hy dan ook op 19 Januarie 1825 deur ds. Andrew Murray van die NG gemeente Graaff-Reinet bevestig is. Dit was sowat twee jaar nadat Murray in diens getree het van die gemeente wat hy sy lewe lank sou bearbei. Fraser was die tweede leraar van die NG gemeente Beaufort-Wes, die opvolger van ds. John Taylor, eweneens 'n Skot. 

Ds. Fraser woon sy eerste kerkraadsvergadering in Februarie 1825 by toe daar besluit is om 'n versoek aan die goewerneur te stuur en hom te vra om 'n kerk op Beaufort te bou met bystand van 10 000 riksdaalder omdat voorlopige kerk omtrent 80 mense kan bevat en met Nagmaal baie mense verhinder word om in te kom en buite die kerk moet bly. Die goewerneur kon dit nie toestaan nie aangesien die fondse van die Weeskamer ontoereikend was. Die kerkraad verkry toe toestemming van landdros Andries Stockenström van Graaff-Reinet om 'n kollekte vir die bou van 'n kerk te hou. Teen Desember van daardie jaar het die rondgaande kollektebrief, wat aan elkeen van die veldkornette gestuur is, reeds 3 227 riksdaalders opgelewer. Tesame met 'n bedrag in die kerkkas was daar nou 7 522 riksdaalders (sowat £578 12s.) beskikbaar en die goewerneur het dadelik toestemming verleen dat hulle maar kon begin bou. Eers het die kerkraad geskat dat die som genoegsaam sou wees, maar later het fyner berekening laat blyk die gekollekteerde bedrag was te min om 'n kerk van voldoende grootte te bou. 

Nadat die gemeentes Kaapstad en Tulbagh se kerkraad nie bereid was om Beaufort met 'n lening van tussen vyf en agt duisend riksdaalders te help nie, is in Maart 1826 besluit om 'n tweede kollektetoer deur die gemeente te onderneem "voor vee als gereed geld". Op 'n gemeentevergadering enkele maande later het verskeie manslidmate hul naam op 'n intekenlys gesit ten behoewe van die kerkboufonds. Ds. Fraser het bereken die kerk sou sowat 13 150 riksdaalders (sowat £1011 10s.) kos. Hoewel die boufonds toe nog nie dié bedrag bereik het nie, het die kerkraad in Julie 1826 besluit om solank tenders te vra vir die lewering van klippe en gebakte stene. Die grondplan van die argitek C. Stritch is aanvaar en die diens van baasmesselaar Sandelands is bekom teen sowat £10 per maand met gratis huisvesting. Gerhardus du Toit moes namens die kerkraad toesig hou.

Op 16 Oktober 1826 is die hoeksteen plegtig gelê deur sir Andries Stockenström, landdros van Graaff-Reinet. Tydens sy toespraak, soos berig in "Het Nederduitsch Zuid-Afrikaansch Tydschrift" van September tot Oktober 1826, het die landdros die menigte se aandag gevestig op die sigbare verandering wat in die inwoners se sedes ingetree het danksy die invloed van die godsdiens. Ds. Andrew Murray sr., wat die geleentheid kon bywoon omdat hy juis onderweg na Kaapstad was, het 'n preek gelewer en ná die sing van Psalm 132:3.

'n Geskikte timmerman kon nie gevind word nie en daarom moes die kerkraad afsien van die plan om die deure en vensters in 'n Gotiese styl te vervaardig. Dit is toe maar op die "gewoone wyze" uitgevoer deur timmerman W. Strümpher. Die gebou is van drie vlerke voorsien. Kort voor lank was die kontantgeld op en teen Desember 1827 was die kerkraad verplig om die bouery te staak en die goewerneur weer om geldelike steun te vra. Sy Eksellensie weier eers, maar in Oktober die volgende jaar staan hy 'n lening toe van 2 000 riksdaalders om die kerk te voltooi. Eers in 1830 kon die bouery afgehandel word. Geen rekord bestaan van die inwyding nie. Met die haelstorm op Goeie Vrydag 1831 is nie minder nie as 210 vensterruite van die nuwe kerk stukkend geslaan en het die kerkraad daartoe oorgegaan om die vensters deur die aanbring van hortjies te beskerm. Vyf jaar later is die nuwe preekstoel teen 'n koste van 1 000 riksdaalders in die kerk aangebring en die vensters van gordyne voorsien. Die argitek, C. Stritch, het die kerk in 1838 met 'n geskenk van drie lampe verryk. 

Die kerkraad dit ernstig oorweeg om 'n toring aan te bou, maar toe dit blyk dat dit oor die 11 000 riksdaalders sou kos, en die kerkkas nie eers die rente op dié bedrag sou kon bekostig nie, is in Maart 1839 van dié idee afgesien. In 1843 het die kerk wel nuwe banke gekry en die nok van die dak, wat origens van strooi was, van sink voorsien. Die volgende jaar wou die kerkraad baie graag die gebou van 'n steen- of plankvloer voorsien, maar weereens het 'n gebrek aan fondse 'n stok in die wiel gesteek en die gemeente moes maar tevrede wees met die ou grondvloer.

Voor die wyk Swartberg in 1843 as die gemeente Prins Albert afgestig is, het die gemeente 'n gebied van sowat 52 000 km² beslaan, nagenoeg 40% so groot soos die huidige provinsie Wes-Kaap. Sover wes as die latere Prieska moes ds. Fraser sy kudde opsoek. Die noordelike grens was so te sê aan die Oranjerivier, maar hoe ylbevolk die gebied destyds nog was, blyk daaruit dat hier in 1850 maar nog net 800 lidmate en 3 000 siele was. Daar was geen paaie nie, net voetpaadjies of waspore. Ds. Fraser en 'n ouderling het gewoonlik saam te perd vertrek met 'n agterryer, wat 'n perd met die hand gelei het waarop daar 'n paksaal was met hul beddegoed, klere, togas en Nagmaalsbord, asook padkos. Die gemeente is in tien wyke (veldkornetskappe) verdeel, wat dan om die beurt besoek is en waar in die mees bevolkte dele buitedienste gehou, kinders gedoop, katkisasie geleer en geëksamineer, huwelike voltrek en die afgeleë gesinne besoek is. Ds. Fraser het baie mense teëgekom wat nog nooit 'n predikant gesien het nie en vir hom die hasepad gekies het. Hy en die ouderlinge het meer as een nou ontkoming met vol riviere, wildediere en giftige slange gehad. Die hele afstand van honderde kilometer moes hulle te perd aflê. Eers later, toe daar meer rybare paaie was, is van die ossewa of perdekar of kar gebruik gemaak.

Op die dorp moes ds. Fraser elke Sondag 'n oggend- en middagdiens waarneem. Sondagaand is daar "oefeninge" vir die ongedooptes (slawe en ander kleurlinge) gehou. Die namiddagdiens in die kerk is meesal gewy aan onderwys uit die Heidelbergse Kategismus. Volgens die oudste bestaande godsdiensverslag (1838), wat van tyd tot aan die Ring gestuur is, was die bywoning van die eredienste "zeer aanmoedigend" en het dit geblyk dat die huisgodsdiens by vele aan die toeneem was. Destyds was daar reeds twee maandelikse wyksbidure, op Swartberg en in die Nuweveld, sowel as 'n weeklikse biduur op die dorp. Droogte, masels en die wegtrek van baie saam met die Groot Trek, het in 1839 'n mate van verkoeling in die gemeente laat intree. Teen die middel 1840's was daar egter vyf bidure in die gemeente, wat elkeen onder die toesig van 'n kerkraadslid gestaan het en was die bywoning van die eredienste weer bevredigend. 

Die eerste Sondagskool in die NG Kerk is in 1844 in die NG gemeente Kaapstad gestig. Enkele jare daarna moes die eerste Sondagskool op Beaufort begin het, want die godsdiensverslag van 1850 maak melding van 'n toe reeds gevestigde Sondagskool vir in die kerk vir die blanke kinders en in die "Gesticht" (oudste sendingsaal) vir kleurlingkinders.

In 1860 kla die godsdiensverslag oor die gemeente se geestelike doodsheid en vormlikheid (veral in die bidure) en word daar uitgesien na 'n herlewing. Kort daarna kom daar 'n oplewing in die Paarl, Wellington, Montagu, Calvinia en baie ander gemeentes van die NG Kerk wat lei tot die instelling van die jaarlikse Pinksterbidure. Dié opwekking het ook deurgedring tot alle lidmate van die Beaufortse gemeente, soos blyk 'n uittreksel van die godsdiensverslag wat ds. Fraser in 1861 by die Ring ingedien het: "In die opwekking in ander gemeentes in die land het ons gemeente blykbaar gedeel ... nie alleen op ons dorp en naburige plase nie, maar in die Koup en Nuweveld en van Skilpadkop tot aan die Dwyka tref ons spore aan van die werk van die Heilige Gees ... Die bidure word op die dorp en elders waargeneem, soms elke dag van die week en gereeld vier maal weekliks en op die dag van die Here word bidure oraloor gehou (vertaal uit die Hollands)."

Ongelukkig moes ds. Fraser weens ouderdomswakheid in 1862 aftree en het die vakature byna twee jaar geduur totdat ds. Albert Zinn dit kon kom vul. Dit is miskien een van die vernaamste redes vir die afkoeling wat daarna weer begin het. So moes daar in die godsdiensverslag van 1865 weer gekla word oor "onverskilligheid omtrent die diens van die Here en gelykvormigheid aan die wêreld". Toe ds. Fraser se se akte van demissie op 12 Januarie 1863 in die teenwoordigheid van die volle kerkraad in die pastorie aan hom oorhandig word, het die konsulent, ds. W.A. Krige van Victoria-Wes, hom 'n aangename rus toegewens. 

'n Rus van agt jaar is hom op Beaufort-Wes gegun, in watter tyd hy nog soms voor die gemeente opgetree het. Ná verskeie beroerte-aanvalle is hy op Sondag 25 September 1870 in die ouderdom van 74 jaar op die dorp oorlede. Twee dae later is hy die kerk begrawe waarin hy sowat 38 jaar lank die Woord bedien het. 'n Groot skare het die begrafnis bygewoon. Ds. W.P. de Villiers, Beaufort se vierde leraar, het die lykrede uitgespreek en eerw. Gething van die Engelse Kerk het die woord by die graf gevoer. Ná sy dood is daar 'n gedenksteen op sy graf, binne die destydse ringmuur van die kerk, geplaas: "Opgerigt as een blyk van achting en liefde jegens hunnen voormalige vriend en herder, door de leden dezer gemeente en anderen in wier midden hy gedurende 38 jaren het H. Evangelie bediend heeft."

Ds. Fraser was twee keer getroud. Sy eerste vrou was Anna Amalia Muller van Graaff-Reinet met hy in Februarie 1828 getroud is. Sy is betreklik jonk dood toe sy hom ontval in September 1838. Sy het sewe kinders agtergelaat. In Februarie 1840 is hy toe op Beaufort weer getroud, dié keer met Maria Elizabeth Sieberhagen, 'n dogter van die plaas Tafelberg in die Beaufortse distrik, waar haar ouers toe geboer het. Soos al die Sieberhagens is sy van Duitse afkoms, die dogter van Johan George Sieberhagen en Juliana Schryber wat in 1811 uit Hesse-Cassel in Suid-Afrika aangekom en hul eers op Swellendam gaan vestig het. Sy was 'n knap en energieke vrou en het die lewe aan nege seuns geskenk. Sy is in 1862 oorlede. 'n Tablet ter ere van haar is vandag nog in die kerk op Beaufort-Wes te sien. Haar graf en dié van haar man se eerste vrou was in die noordelike hoek van die ou kerkhof. Behalwe twee dogters uit die eerste huwelik, wat later op Beaufort onderwys gegee het, verdien veral die name van twee knap seuns uit die tweede huwelik vermelding, naamlik ds. Colin McKenzie Fraser en sir John Fraser, 'n politikus. Colin jr. was die vader van Rachel Isabella Steyn, vrou van pres. M.T. Steyn van die Vrystaat.
Fraserburg is na ds. Fraser en die ouderling Meyburgh genoem. Ander Skotse predikante se naam leef byvoorbeeld voort in Robertson (ds. William Robertson), Sutherland (ds. Henry Sutherland), Murraysburg (ds. Andrew Murray sr.), Pearston (ds. John Pears) en Alexandria (ds. Alexander Smith), McGregor (ds. Andrew McGregor) en Rossville (ds. David Ross).



</doc>
<doc id="52516" url="https://af.wikipedia.org/wiki?curid=52516" title="George Thom">
George Thom

Dr. George Thom (Aberdeen, Skotland, 18 Junie 1789 - Kaapstad, 11 Mei 1842) was eers superintendent van die Londense Sendinggenootskap en later, as leraar van die Nederduitse Gereformeerde Kerk, verantwoordelik vir die werwing van die eerste Skotse predikante wat na Suid-Afrika gekom het om ’n tekort aan leraars in die Nederduitse Gereformeerde Kerk aan te vul en te help met die destydse koloniale regering se beleid van verengelsing.

Thom was een van die eerste drie Skotse predikante wat in die NG Kerk gearbei het en was, soos di. John Evans (van 1818 tot 1823 die eerste leraar van die NG gemeente Cradock) en ds. John Taylor (eerste leraar van die NG gemeente Beaufort-Wes), eers sendelinge van die Londense Sendinggenootskap. Hy doen die Kaap aan in 1812 op pad na Kolkata in Indië as sendeling vir die L.S.G. Hy het so 'n gunstige indruk op 'n Skotse regiment gemaak wat hier gestasioneer was en self so baie van die plek gehou, dat hy verlof kry om hier te bly. Teen 1817 het hy waarnemende superintendent van die genootskap geword en in dié hoedanigheid verwelkom het Robert Moffat en ander sendeling aan die Kaap. Nadat hy sy misnoeë met sekere optrede van die L.S.M. te kenne gegee het, bedank hy in 1818 uit die genootskap. 

Hy tree in 1818 in diens as leraar van die NG gemeente op Caledon. Dit het eers gebeur nadat die goewerneur hom vergewis het dat die leer van die Presbiteriaanse Kerk in Skotland in alle opsigte met dié van die Gereformeerde Kerk aan die Kaap ooreenstem en hy ook die mening van die hoofregter ingewin het. Terwyl hy in 1821 met verlof in sy geboorteland was, ken die Universiteit van Glasgow, 'n eredoktersgraad in die teologie aan hom toe. 

Op 6 November 1825 word hy op Tulbagh as die nuwe leraar verwelkom deur ds. Henry Sutherland, wat in die oggend 'n rede uitgespreek het oor Titus 2:7, 8, terwyl dr. Thom in die namiddag sy intreepreek gelewer het na aanleiding van 2 Tim. 3:16. Met dié geleentheid was daar 'n groot skare teenwoordig. Dr. Thom was egter nie die kerkraad se eerste keuse nie, want hulle wou hê dat die sending Arie Vos die nuwe leraar word. Die kerkraadsnotule meld nie wat die uitslag van die versoek aan die goewerneur lord Charles Somerset was nie, behalwe dat die koloniale sekretaris 'n brief aan die kerkraad geskryf het om te vra waarom dié versoek nie deur die kommissaris-politiek gedoen is nie, waarop die kerkraad geantwoord het dat dit sonder enige oogmerk teen die kommissaris-politiek geskied het.

In 1826 ontvang dr. Thom in antwoord op sy navraag berig van die koloniale regering aan die Kaap dat die kerkrekeninge en alle dokumente in Engels opgestel moet word. In die volgende jaar moes ook die kerkrekeninge in die Britse geldeenheid opgestel word en nie meer in riksdaalders nie. Ook in 1826 word Clanwilliam afgestig as afsonderlike gemeente en die landdros daar vra ds. Thom om die kerkraadslede daar te kom voorstel. Hy was bereid om te gaan en die kerkraad stem toe dat hy die kerkwa kon gebruik, maar Clanwilliam moes 50 Rds. betaal en ook instaan vir enige moontlike skade aan die wa. Dr. Thom het ook gevra dat die koste van Tulbagh met hom moes saamgaan na Clanwilliam omdat die koster van die dogtergemeente nie 'n lidmaat van die Gereformeerde Kerk was nie. So kon Tulbagh se koster die inkomste daar geniet. Die kerkraad het dit goedgekeur. Dr. Thom moes baie streng aan die regulasie gehou het omdat hy nie wou hê iemand wat nie 'n lidmaat van die Kerk was moes as koster waarneem nie.

Tydens dr. Thom se dienstyd is die orrel, wat 'n tyd lank uit die kerk verwyder was, teruggeplaas. Daar was egter ook 'n musikale geselskap op Tulbagh wat graag in die kerk wou optree. Dr. Thom het blykbaar nie van die idee gehou nie, want in die vergadering van 26 Desember 1829 het hy dit onder die aandag van die ouderlinge gebring dat hy graag sou wil sien dat daar tydens sy afwesigheid geen musikale instrumente, buiten die orrel, in die kerk toegelaat sal word nie. Die ouderlinge sowel as die diakens was tevrede met dié versoek.

Ds. J.A.S. Oberholster, argivaris van die Kaapse Kerk, skryf in sy "Gedenkboek van die Ned. Geref. Gemeente Tulbagh (Roodezand, Waveren) 1743 - 1943": "Dr. Thom as 'n man van geleerdheid en goeie insig. Die notule van sy kerkraadsvergaderinge gee 'n indruk van die deeglikheid waarmee sake behandel is. Dr. Thom het sy bediening met groot ywer en bekwaamheid waargeneem en daar het merkbare seën op gerus. Dit is jammer dat sy bediening op so 'n tragiese wyse moes eindig. In die begin van 1833 het die kerkraad hom genoodsaak gesien om die goewerneur te versoek om dr. Thom op volle pensioen te laat aftree daar hy die laaste vier jaar aan herhaalde vlae van kranksinnigheid gely het, en dus nie in staat was om sy ampspligte na behore waar te neem nie."

Goewerneur lord Charles Somerset vaardig hom in 1820 af om in Skotland na predikante vir die NG Kerk te gaan soek ten einde te voorsien in die groot behoefte aan predikante vir nuwe of vakante gemeentes. Toe die Britte die Kaap in 1806 die tweede en laaste maal beset, was daar slegs sewe gemeentes aan die Kaap. Maar sedert die vanaf van Caledon in 1811, volg nuwe gemeentes flink op mekaar: George (1813), Uitenhage (1817), Cradock (1818), Beaufort-Wes en Somerset-Wes (albei 1819). Ná dr. Thom se reis, kom Worcester (1821), Somerset-Oos (1825), Durbanville, Clanwilliam, Colesberg (al drie in 1826), Glen Lynden (1827), Wynberg (1829), Albanie (1831), Stockenström (1832) en Piketberg (1833) aan die beurt.

Daar was ten tyde van dr. Thom se reis na Skotland juis ’n groot tekort aan predikante. Dit was dringend noodsaaklik om veral in die buitedistrikte gemeentes te stig en so die Kerk se beskawende invloed daarheen uit te brei. Die tekort aan predikant sou redelik maklik uit Nederland aangevul kon word, maar die Britse owerheid het verkies om predikante van die Skotse Presbiteriaanse Kerk na Suid-Afrika te bring. Die Skotse Kerk het groot ooreenkomste met die Calvinistiese NG Kerk vertoon, maar boweal was die voornemende predikante almal Engelssprekend en sou dit die verengelsing, wat Somerset reeds in 1812 begin het, aanhelp. Die Kweekskool, wat predikante vir die NG Kerk sou oplei, is eers in 1859 gestig (toe daar reeds 80 gemeentes bestaan het), en weinig Afrikaners het destyds na Europa gegaan om hulle as leraar te bekwaam.

Dr. Thom beraam in oorleg met graaf Bathurst, indertydse Britse koloniale sekretaris (na wie Bathurst in die Oos-Kaap vernoem is), ’n plan om proponente van die Kerk van Skotland te oortuig om die leraarsamp in die NG Kerk te aanvaar, nadat hulle eers vir ’n ruk die Hollandse taal in Nederland sou gaan aanleer. Kommissies is in Aberdeen en Glasgow gestig om proponente te werf en, skryf eerw. Andries Dreyer in 1924 "het moet erkend worden, dat Dr. Thom zeer gelukkig was in zijn keuze van de eerste kandidaten voor Zuid-Afrika".

Die kommissie van Aberdeen stuur di. Andrew Murray sr., Colin Fraser en George Morgan, wat onderskeidelik in die NG gemeente Graaff-Reinet, NG gemeente Beaufort-Wes en NG gemeente Somerset-Oos geplaas word. Die kommissie van Glasgow stuur di. Henry Sutherland, Alexander Smith en William Ritchie Thompson, wie se eerste gemeentes onderskeidelik Worcester, Uitenhage en Stockenström (eers as sendeling en van die gemeente se stigting in 1832 af as leraar) was.



</doc>
<doc id="52517" url="https://af.wikipedia.org/wiki?curid=52517" title="Skotse predikante in die NG Kerk">
Skotse predikante in die NG Kerk

Die Skotse predikante in die NG Kerk was altesaam 25 predikante van die Skotse Presbiteriaanse Kerk wat van 1818 tot 1836 en weer van 1862 tot 1867 na Suid-Afrika gekom het, aanvanklik om die tekort aan predikante in die Nederduitse Gereformeerde Kerk te help aanvul en veral die koloniale regering se verengelsingsbeleid stukrag te gee, maar later om die sogenaamde liberale neigings onder predikante wat in Nederland opgelei is, teë te werk.

Die eerste Skotse predikante wat in die NG Kerk gearbei het, was sendelinge van die Londense Sendinggenootskap wat in 1818 na die land gekom het. Dr. George Thom was superintendent van die genootskap en het agtereenvolgens in die gemeentes op Caledon en Tulbagh gearbei. Ds. John Evans was van 1818 tot 1823 die eerste leraar van die NG gemeente Cradock, toe hy daar oorlede is. Die derde van die eerste sendelinge was ds. John Taylor, wat volgens goewerneursproklamasie op 27 November 1818 as eerste leraar van die NG gemeente Beaufort-Wes aangestel is. In 1824 het die regering hom na die NG gemeente Cradock verplaas om wyle ds. Evans te vervang, waar hy 36 jaar later op 21 Mei 1860 in die amp oorlede is.

Goewerneur lord Charles Somerset vaardig dr. Thom in 1820 af om in Skotland na predikante vir die NG Kerk te gaan soek ten einde te voorsien in die groot behoefte aan predikante vir nuwe of vakante gemeentes. Sedert die stigting van die gemeentes Kaapstad (1665), Stellenbosch (1686) en die Paarl (1691) het daar meer as 'n halfeeu verloop voor Tulbagh (1743) en Swartland (1745) gestig is. Daarna volg Graaff-Reinet eers in 1792 en Swellendam in 1798, sodat die Britte met hulle bewindsoorname slegs sewe gemeentes in die Kaap aangetref het.

Ná die stigting van die volgende gemeente, Caledon in 1811, volg nuwe gemeentes egter flink op mekaar: George (1813), Uitenhage (1817), Cradock (1818), Beaufort-Wes en Somerset-Wes (albei1819). Ná dr. Thom se reus, kom Worcester (1821), Somerset-Oos (1825), Durbanville, Clanwilliam, Colesberg (al drie in 1826), Glen Lynden (1827), Wynberg (1829), Albanie (1831), Stockenström (1832) en Piketberg (1833) aan die beurt. Tydens die eerste 158 ná die volksplanting deur kommandeur Jan van Riebeeck is dus net sewe gemeentes gestig, maar in die daaropvolgende 22 jaar 'n volle 16. Gedurende die 22-jaar-tydperk ná die stigting van die volgende gemeente, is nog 46 gemeentes afgestig.

Daar was ten tyde van dr. Thom se reis na Skotland juis 'n groot tekort aan predikante. Dit was dringend noodsaaklik om veral in die buitedistrikte gemeentes te stig en so die Kerk se beskawende invloed daarheen uit te brei. Die tekort aan predikant sou redelik maklik uit Nederland aangevul kon word, maar die Britse owerheid het verkies om predikante van die Skotse Presbiteriaanse Kerk na Suid-Afrika te bring. Die Skotse Kerk het groot ooreenkomste met die Calvinistiese NG Kerk vertoon, maar boweal was die voornemende predikante almal Engelssprekend en sou dit die verengelsing, wat Somerset reeds in 1812 begin het, aanhelp. Die Kweekskool wat predikante vir die NG Kerk kon oplei, is eers in 1859 gestig (toe daar reeds 80 gemeentes bestaan het), en weinig Afrikaners het destyds na Europa gegaan om hulle as leraar te bekwaam. 

Tot en met 1820 het daar slegs agt Afrikanerpredikante in die Kerk gedien, naamlik ds. Petrus van der Spuy(1746), Christiaan Fleck (1781), Petrus Johannes van der Spuy (1786), Michiel Christiaan Vos (1794), Jacobus Scholtz (1811), Tobias Johannes Herhold (1811), Jan Christiaan Berrangé (1815) en Cornelis Mol (1817).

Dr. Thom beraam in oorleg met graaf Bathurst, indertydse Britse koloniale sekretaris (na wie Bathurst in die Oos-Kaap genoem is), 'n plan om proponente van die Kerk van Skotland te oortuig om die leraarsamp in die NG Kerk te aanvaar, nadat hulle eers vir 'n ruk die Hollandse taal in Nederland sou gaan aanleer. Kommissies is in Aberdeen en Glasgow gestig om proponente te werf en, skryf eerw. A. Dreyer in 1924 "het moet erkend worden, dat Dr. Thom zeer gelukkig was in zijn keuze van de eerste kandidaten voor Zuid-Afrika".

Die kommissie van Aberdeen stuur di. Andrew Murray sr., Colin Fraser en George Morgan, wat onderskeidelik in die gemeentes Graaff-Reinet, Beaufort-Wes en Somerset-Oos geplaas word. Die kommissie van Glasgow stuur di. Henry Sutherland, Alexander Smith en William Ritchie Thompson, wie se eerste gemeentes onderskeidelik Worcester, Uitenhage en Stockenström (eers as sendeling en van die gemeente se stigting in 1832 af as leraar) was.

Hierna kom nog van tyd tot tyd tot in 1836 'n sewetal predikante uit Skotland aan, toe daar genoeg inheemse Afrikanerpredikante was om aan die behoefte te voldoen. Teen 1837 het Skotse predikante nietemin reeds die helfte van die Kaaps Sinode uitgemaak. Die sewe wat mettertyd oorgekom het, was in 1828 di. James Edgar, eers leraar op Durban(ville) en later 18 jaar lank leraar van die NG gemeente Somerset-Wes en John Cassie op Caledon. In 1829 kom ds. John Pears, eers professor aan die Suid-Afrikaanse Kollege in Kaapstad, voorloper van die Universiteit van Kaapstad, en later leraar op Somerset-Oos. In 1831 keer dr. William Robertson na Suid-Afrika terug nadat hy hom in Aberdeen en Utrecht as leraar gaan bekwaam het. Hy het oorspronklik in 1822 op dieselfde skip as ds. Andrew Murray sr. na die Kaap gekom nadat albei op Graaff-Reinet aangestel is, die een as onderwyser, die ander as leraar. Robertson het egter na vyf jaar besluit om te keer na Europa om ook predikant te word. Hy keer na die Kaap terug om Clanwilliam se eerste NG predikant te word, daarna 38 jaar lank op Swellendam as leraar te arbei en uiteindelik van 1872 tot '76 in die NG gemeente Kaapstad. In 1833 kom ds. Alexander Welsh na Suid-Afrika as leraar van Glen Lynden, in 1834 ds. Robert Shand as leraar van Tulbagh en laastens in 1836 ds. Thomas Reid as eerste leraar van die NG gemeente Colesberg. Hy bedank egter in 1852 vanweë toenemende onaangenaamhede tussen hom en sy gemeente.

Dr. William Robertson is op die Kaapse Sinodes van 1842 en 1852 tot moderator verkies. Soveel vertroue stel die ander Kaapse predikante in hom dat hy in 1860 op 'n geseënde konferensie op Worcester as afgevaardigde gekies word om in Holland en Skotland na "vrome en regsinnige predikante en onderwysers te gaan soek, ten einde die geledere van ons Kerk teen die dreigende aanvalle van die liberalisme te versterk". Buiten ds. Gilles van de Wall wat Robertson in Holland werf, kom deur sy toedoen in 1862 nog sewe Skotse predikante na Suid-Afrika: di. Andrew McGregor (Robertson), Dugald McMillan (Harrismith), John McCarter (Weenen), Thomas McCarter (Calvinia), Thomas Gray (Aberdeen), William Cormack (Burgersdorp) en David Ross (Lady Grey). Die laaste twee was di. Richard Craig (Weenen) en James Turnbull (Greytown).

Natuurlik kon die 25 predikante nie almal ewe goed by die plaaslike omstandighede aanpas nie. Enkele het dan ook na hulle vaderland teruggekeer, ander weer het lewenslank gesukkel met die vreemde taal waarin hulle hul nooit heeltemal tuis gevoel het nie. Maar daar was ook onder hulle diegene wat hulle dadelik aangetrokke gevoel het deur die vroomheid, vriendelikheid en hartlikheid van die Afrikaans-Hollandse bevolking, wat die volk se lief en leed gedeel het en wat deur puriteinse nougesetheid, die getrouheid van hulle herderlike arbeid en hul godsalige lewenswyse 'n geseënde invloed op die ontwikkeling van die lidmate se godsdienstige lewe uitgeoefen het.



</doc>
<doc id="52518" url="https://af.wikipedia.org/wiki?curid=52518" title="Alexander Smith">
Alexander Smith

Ds. Alexander Smith (? - 13 Augustus 1866) was een van die eerste Skotse predikante wat dr. George Thom gewerf het om die tekort aan predikante in Suid-Afrika aan te vul en uitvoering aan goewerneur lord Charles Somerset se verengelsingsbeleid te gee.

Die proponente wat Thom in Skotland van die Presbiteriaanse Kerk gewerf het, moes almal eers Nederland toe gaan om die Hollandse taal aan te leer, hoewel die opleiding van korte duur was en sommige lewenslank met die vreemde taal gesukkel het. Thom het, in samewerking met die Britse koloniale sekretaris, graaf Bathurst, kommissies in Aberdeen en Glasgow gestig om voornemende predikante te oorreed om na die Kaap te kom.

Die kommissie van Aberdeen stuur di. Andrew Murray sr., Colin Fraser en George Morgan, wat onderskeidelik op Graaff-Reinet, Beaufort-Wes en Somerset-Oos geplaas word. Die kommissie van Glasgow stuur di. Henry Sutherland, Smith en William Ritchie Thompson, wie se eerste gemeentes onderskeidelik Worcester, Uitenhage en Stockenström (eers as sendeling en van die gemeente se stigting in 1832 af as leraar) was.

Ds. Smith was die tweede leraar van die NG gemeente Uitenhage. Met voorbeeldige getrouheid en kennelike seën het hy dié uitgestrekte veld 40 jaar lank bearbei tot hy in 1863 afgetree het. Tydens sy bediening (1843) is ook die kerkgebou voltooi, wat later as die gemeente se kerksaal gedien het. Tydens ds. Smith se dienstyd was Olifantshoek een van die gemeente se buitewyke. Lidmate moes per ossewa Uitenhage toe gaan vir doop, nagmaal ens. Jare lank het hy daarheen gegaan om die lidmate op Olifantshoek op Kerkplaas te besoek en bedien en daarom kry die nuwe gemeente met afstigting in 1854 die naam Alexandria, ook die naam van die dorp. Ook die gemeente wat in 1849 op Humansdorp van Uitenhage afgestig is, is na ds. Smith vernoem nadat dit deur sy toedoen selfstandig geword het. Dit het tot 1859 Alexander geheet, waarna dit vernoem is na die plaaseienaar, M.J. Human, wat 'n gedeelte van sy grond gratis afgestaan het vir die oprigting van 'n kerk en pastorie.



</doc>
<doc id="52519" url="https://af.wikipedia.org/wiki?curid=52519" title="Henry Sutherland">
Henry Sutherland

Ds. Henry Sutherland (Paisley, Skotland 21 Oktober 1790 - 18 Februarie 1879) was een van die eerste Skotse predikante wat dr. George Thom op versoek van goewerneur lord Charles Somerset gewerf het om die tekort aan predikant in die Nederduitse Gereformeerde Kerk aan te vul en te help om die regering se verengelsingsbeleid uit te voer.

Hy tree in 1824 in diens van die NG Kerk as een van die proponente wat Thom se kommissie in Glasgow gewerf het. Die ander was di. Alexander Smith en William Ritchie Thompson, wie se eerste gemeentes onderskeidelik Uitenhage en Stockenström (eers as sendeling en van die gemeente se stigting in 1832 af as leraar) was. Aberdeen se kommissie het di. Andrew Murray sr., Colin Fraser en George Morgan, wat onderskeidelik op Graaff-Reinet, Beaufort-Wes en Somerset-Oos geplaas is, gestuur. 

Worcester se gemeente was sowat drie jaar lank na sy stigting in 1821 vakant, juis weens die tekort aan predikante aan die Kaap. Ds. Sutherland is in September 1823 as predikant vir die Kaapse Kerk georden en het Worcester van 1824 af 36 jaar tot by sy aftrede bedien. Tydens sy tyd is die kerkgebou en pastorie opgerig en ’n pragtige preekstoel, deur twee De Vos-broers uitgesny, aan die gemeente geskenk. Oor hom skryf "Ons gemeentelike feesalbum": Hoewel nie ’n uitnemende geleerde nie, het ds. Sutherland uitgemunt in die gebedslewe, godsvrug en sagmoedigheid, wat die stempel van die Skotse predikante was." Hy tree in 1859 af en sterf in 1879.

Sy opvolgers was twee seuns van nog ’n baanbreker uit die Skotse kerk, ds. Andrew Murray sr., naamlik dr. Andrew Murray en daarna ds. William Murray, wat vir ’n herlewing op Worcester verantwoordelik was. Hy was die stigter van die skool vir dowes en blindes, wat later in twee moes deel weens ’n skerp toename in leerlinge.

Die dorp Sutherland is na hom vernoem omdat hy as leraar van Worcester die nuwe gemeente, wat in 1855 gestig is, se eerste konsulent was.



</doc>
