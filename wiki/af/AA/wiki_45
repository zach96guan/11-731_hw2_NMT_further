<doc id="52520" url="https://af.wikipedia.org/wiki?curid=52520" title="NG gemeente Graaff-Reinet">
NG gemeente Graaff-Reinet

Die NG gemeente Graaff-Reinet, vroeër bekend as die NG Grootkerk, is op 11 November 1792 gestig as sesde gemeente van die Nederduitse Gereformeerde Kerk aan die Kaap en is vandag die oudste gemeente in die Sinode van Oos-Kaapland asook die provinsie Oos-Kaap. In 2016 het die gemeente 835 belydende en 218 dooplidmate gehad. Op 1 Januarie 2018 het die eenwording van Nuwekerk en NG Grootkerk 'n werklikheid geword. Cradock met sy drie gemeentes is nog die enigste dorp in die Oos Kaapse platteland met meer as een NG gemeente.

In die 18de eeu het die boere se perdekommando's, wat van die Kaap af ooswaarts getrek het, die gebied van die Kamdeboovlakte en die Sneeuberg bereik. Die eerste plase aan die voet van die Sneeuberge is in die dekade ná 1770 aangelê. Onrus, wetteloosheid en talle botsings met die Xhosas het die vroeë geskiedenis van Graaff-Reinet gekenmerk. Eers met die aanstelling van 'n landdros, wat wet en orde moes handhaaf, het die vreedsame ontwikkeling van die dorp begin.

Mauritz Woeke, die eerste landdros, is op 13 Desember 1785 na die destydse grensgebied gestuur. Hy het die distrik en woonplek, wat hy vir homself uitgesoek het, na die goewerneur van die Kaap, Cornelis Jacob van de Graaff, en sy vrou Cornelia, gebore Reinet, genoem. Die grense van die nuwe landdrosdistrik, die vierde in die land naas Kaapstad, Stellenbosch en Swellendam, is op 19 Julie 1786 in 'n kennisgewing van die regering, 'n sogenaamde "plakkaat", geproklameer. Die Kaapse goewerneur het die dokument op 30 Augustus 1786 onderteken en dit so amptelik bekrag.

Ses jaar later stig die NG Kerk dié oudste gemeente in die huidige Oos-Kaap. Ds. J.H. von Manger (1792–1795) is as Graaff-Reinet se eerste predikant aangestel. Die ouderlinge was Marthinus Wessel Pretorius en Jan Jacobs. Die diakens was Andries Pretorius en Barend Burger. Die eerste doopplegtigheid is op 20 Oktober 1792 gehou en Susanna de Beer is op daardie dag gedoop. Ds. Von Manger het ongelukkig nie kerkraadsnotule gehou nie. Ná die burgeropstand in 1795 het hy na Kaapstad vertrek.

Hierna is ds. H.W. Ballot (1798–1800) na die gemeente gestuur. Tydens die eerste vergadering moes hy van ouderling Marthinus Wessel Pretorius, vader van kommandant-generaal Andries Pretorius, verneem dat daar geen aantekeninge gehou is van die vorige besluite van die kerkraad nie. Ds. Ballot het wel kerkraadsnotule gehou en die eerste notules dateer van 8 Januarie 1798. Die eerste kerk in die gemeente se geskiedenis het afgebrand weens die nalatigheid van ene Jansen. Die tweede kerk (die eerste op die huidige perseel) is in 1799 voltooi en is op 28 September 1800 ingewy. Die Bybel van diaken Paul Maree is aangekoop om as Kanselbybel te dien.

Van 1800 tot 1806 was die gemeente herderloos. Gedurende 1806 het ds. J.J. Kicherer (1806–1815) die derde predikant van Graaff-Reinet geword. Tydens sy bediening is die gemeentegelde in ’n stinkhoutkis en die Nagmaalgerei in ’n geelhoutkis bewaar. Op ’n vergadering op 28 Julie 1806 is daar gekla omdat daar geen banke en stoele in die kerk was nie. Die lidmate is toe versoek om vir hul sitplek in die kerk te betaal. Die sitplekke in die kerk het voortdurend moeilikheid veroorsaak, byvoorbeeld tot Ferdinand Hartzenberg by geleentheid kla dat die huisvrou van T. Warnich sy stoel in die kerk verskuif het.

Tydens die tydperk dat ds. Kicherer op Graaff-Reinet was, is die Reinet-huis as eerste pastorie voltooi en het hy die huis bewoon. Hierna het ds. Johannes A. Schüutz die gemeente van 1815 tot 1818 bedien. Niks buitengewoons het tydens ds. Schütz se bediening plaasgevind nie. Daar word selfs gemeld dat die kerkraadsvergaderings so kleurloos was dat dit wat bespreek is, nie eens aangeteken is nie. Die verwaarloosde kerk is deur ’n gekalkte muur omring. Twee slawe is aangekoop om te help met die herstelwerk aan die kerk. Die reisiger Burchell was op besoek aan die dorp was, het die orrel bespeel en dit as synde in ’n slegte en verwaarloosde toestand beskryf. Die predikante van George en van Graaff-Reinet was voor die stigting van die gemeente Uitenhage verantwoordelik vir die geestelike welsyn van die mense van Uitenhage. Landdros Cuyler se twee kinders is albei gedurende 1816 op Graaff-Reinet gedoop.

Dr. Abraham Faure (1818–1822), die gemeente se laaste Afrikaner-predikant vir die res van die 19de eeu, was ’n buitengewoon begaafde leraar. Hy was baie bekommerd oor die tekort aan geestelike leesstof in die gemeente en het die eerste biblioteek op Graaff-Reinet help stig. Van 1822 tot sy aftrede in 1867 was hy leraar van die Groote Kerk. Hy is oorlede op 27 Maart 1875.

Ná die tweede Britse besetting van die Kaap het die owerheid besluit om die land se inwoners deur middel van die onderwys, staatsdiens en die Kerk te verengels. Ingevolge ’n proklamasie van 1822 moes Engels die enigste amptelike taal word. Nederlands moes uit die staatskole en die Nederduitse Gereformeerde Kerk verdwyn en deur Engels vervang word. Lord Charles Somerset het opdrag aan ds. George Thom van die Londense Sendinggenootskap gegee om predikante in Skotland te werf. Die verengelsing van die NG Kerk het egter nie geslaag nie. Daar is wel Engelse eredienste gedurende die 19de eeu gehou, veral in die gemeentes van die Kaapse Kerk. Maar die meeste Skotse predikante het Hollands geleer en baie van hulle is met Afrikaans-Hollandse meisies getroud. Die Skotse predikante is vereer vir hul positiewe invloed in dorpsname soos Robertson, McGregor, Sutherland, Fraserburg en Murraysburg.

Ds. Andrew Murray sr. (1822–1866) het dan ook 10 maande in Nederland deurgebring om die taal aan leer voor hy hierheen gekom het. Saam met hom op die skip uit Skotland was die dr. William Robertson wat as onderwyser ook na Graaff-Reinet gestuur is. Hy bly vyf jaar hier en vertrek daarna na sy vaderland om hom as leraar te bekwaam, waarna hy in 1831 die eerste leraar van die NG gemeente op Clanwilliam word. Buiten sy jare lange diens as voorsitter van die Ring van Graaff-Reinet, is ds. Murray in 1834 tot skriba en in in 1837 moderator van die Kaapse Kerk verkies. Hy het as vrygesel in Suid-Afrika aangekom en is in 1825 met die toe 16-jarige Maria Susanna Stegman getroud. Sestien kinders is uit dié huwelik gebore van wie 11 volwassenheid bereik het. Vyf van die seuns het bekende predikante geword – John (15 September 1826 – 27 Desember 1882), Andrew (9 Mei 1828 – 18 Januarie 1917), William (29 Oktober 1829 – 16 Junie 1899), Charles (26 Februarie 1833 – 31 Oktober 1904) en George (7 Augustus 1845 – 18 Mei 1921) – en vier van die dogters is met bekende predikante getroud. Een van ds. Charles Murray se dogters, Amelia Asher, het getuig dat daar sekerlik nie ’n gelukkiger gesin as hulle was nie. Volgens haar het die kinders en vriende gedurig in die groot tuin met sy oorvloed vrugte gespeel.

Ds. Andrew Murray sr. was baie gelukkig in sy nuwe vaderland en het onbaatsugtige diens aan die gemeenskap gelewer. Hy het baie gedoen vir die sendingwerk in Suid-Afrika sowel as elders op die vasteland. Hy het baie belanggestel in en gehelp met die onderwys en was ook ’n groot voorstander van die vrystelling van slawe.

Ná die aankoms van ds. Andrew Murray is dadelik begin met die oprigting van die derde kerkgebou. Die tweede kerk is geheel en al gesloop en dienste is in die opelug en op plase gehou. Die derde kerkgebou, met sy strooidak, statige gewels, kloktoring en ringmuur, het die gemeenskap van Graaff-Reinet 60 jaar lank gedien. Jare later, toe die kerk te klein vir die gemeente geword het, is daarna na dié gebou as die "Klein Kerkie" verwys.

Ná 44 jaar het ds. Andrew Murray weens swak gesondheid afgetree. Die gemeente het ’n beker vol goue ponde aan die bejaarde predikant geskenk met sy aftrede. Net vier maande nadat hy sê emeritaat aanvaar het, is hy oorlede. In 1871 is ’n gedenknaald vir die suidelike kerkdeur opgerig deur ’n dankbare gemeente.

Ds. Charles Murray was ’n besonder begaafde mens met ’n groot liefde vir die onderwys. Hy was ’n kindervriend en het sy suster Helen Murray baie gehelp om die Midland Seminary te stig. Die Ladies Seminary op Wellington was ’n groot sukses; daarom het Charles en sy suster Helen besluit om ’n soortgelyke skool op Graaff-Reinet op te rig. Helen was 38 jaar lank verbonde aan die Midland Seminary. Ds. Charles het ook ’n kerkskool gestig vir behoeftige kinders. Tydens sy bediening was daar 600 kinders in die Sondagskool. Hy was ook verantwoordelik vir die musiekpublikasies "Kinderharp" en "Halleluja Liederen".

Ds. Charles is in 1861 met Amelia Baillie getroud, die dogter van ’n Wesleyaanse sendeling, John Baillie. Uit dié huwelik 14 kinders gebore, van wie vier seuns en twee dogters na die sendingveld in Njassaland gegaan het. Hulle huistaal was Engels.

Die vierde en huidige gebou is in die Neogotiese boustyl opgerig. Die gebou is deur die Kaapse argitek James Bisset ontwerp met aspekte van die Salisbury-katedraal in Engeland in gedagte; die derde oudste gemeente in die Oos-Kaap, NG gemeente Cradock, se besonderse kerkgebou is in 1868 opgerig en ook gegrond op 'n Britse kerk, in sy geval 'n redelike getroue weergawe van die Anglikaanse kerk St. Martin in the Fields in Londen. Die bouaannemers van Graaff-Reinet se kerk was Grant & Downie. Bronne verskil oor die argitek en in sommige word die naam van Charles Freeman genoem as sou hy die argitek van dié laat-Victoriaanse meesterstuk wees. Die gemeente self, in 'n uitstalling wat in die kerkgebou te sien is, voer aan Bisset is die argitek.

Dit was tydens die dienstyd van ds. Charles Murray dat die vierde kerk (die derde op dieselfde perseel) opgerig is. Omstreeks 1880 het ’n tydperk van voorspoed op die dorp en in die distrik geheers en het die kerk dan ook besluit om met die bou van ’n nuwe kerk te begin. Die eerste bydrae van £25 is op 29 September 1880 deur die firma Cleghorn & Harris gelewer. Tydens die Tamboekie-oorlog het ouderling H.J. Minnaar £60 ingesamel.
Die koste van die boumateriaal is so laag moontlik gehou; die gemeenskap het byvoorbeeld die klippe en die vervoer na die kerk voorsien. Die klip vir die kerk het uit ’n steengroef op Kriekbult naby Adendorp gekom. Al die bouklip vir die kerk en die ringmuur is deur die eienaar van die grond, A. Neser, gratis aan die kerk voorsien. Die klip is reeds by die steengroef in die verlangde vorms gekap en dan na die bouperseel vervoer. Die vensters is van loodglas en die deure van soliede kiaathout vervaardig. Die banke in die kerk is van Amerikaanse greinhout gemaak. Tot 1941 moes gemeentelede hulle sitplekke huur teen ongeveer 50 – 75 sent per jaar. Die kerk bied sitplek aan ongeveer 1 500 mense.

Daar het reuse kandelare van die dakgewelf gehang in wat bekend is as die groot skip (middelste gedeelte van ’n kerk). Jare later, met die koms van elektrisiteit, is dit deur verskuilde elektriese ligte vervang. Tot in 1875 is daar tydens aanddienste van kerse gebruik gemaak. Daarna is die kerse deur olielampe vervang. Vandag nog bestaan van die olielampe wat teen die mure vasgesit is. Al die olielampe is met ’n geelkoper-aansteker in die vorm van ’n pyp aangesteek.

Die hoeksteen is deur ds. Andrew Murray se weduwee gelê en daar is uit 1 Petrus 2:5 voorgelees. Muntstukke en geskiedenis van die vorige kerkgeboue is onder die hoeksteen vasgemessel.
’n Reuse skare het die inwyding van die huidige kerkgebou bygewoon op 10 en 11 September 1887. Die inwydingsdiens is begin met die sing van Psalm 66. Ds. Charles Murray het die kerkdeur oopgesluit. Vroue moes die kerk van die sykant binnekom en geen kinders is toegelaat nie. Daar was ongeveer 2 000 mense teenwoordig. Veertien predikante is uitgenooi en agt preke is gelewer. Daar was ’n pragtige koorprogram onder leiding van Fraülein Bau, die eerste orreliste. Werke van onder andere Haydn, Mendelssohn en Spöhr is aangebied. Die inwydingsrede is deur prof. P.J.G. de Vos van die Kweekskool op Stellenbosch gelewer.

Met die inwyding van die vierde kerkgebou het die kerk op 11 September 1887 het die kerk nog nie ’n orrel gehad nie. Die boufonds kon nie ook nog ’n orrel bekostig nie. Dit sou sewe jaar later eers moontlik wees om ’n orrel te laat installeer. Die eerste orreliste, Fraülein Bau, het heel moontlik op ’n harmonium gespeel. Die koster, J.S. Dippenaar, moes ook as voorsinger optree. Daarvoor het hy ’n maandelikse betaling ontvang.

Vanaf September 1891 tot 17 Maart 1892 het die kerkraad ’n Amerikaanse orrel van Viner & Seun gehuur teen £3.10.0 per maand.

Die toring is nagenoeg 45,72 m hoog en die klok daarin weeg ’n ontsaglike 1720 pong. Die klok het lank vir die Graaff-Reineters as amptelik tydaanwyser gedien. Die timmerwerk van die gewelf en die res van die gebou is in Port Elizabeth gemaak. Die panele is gedeeltelik aanmekaargesit en toe per ossewa Graaff-Reinet toe gebring. Hier is dit aanmekaargesit en gemonteer. Nogtans het dit perfek in die gebou gepas.
Die ysterhekke om die kerk is deur C.E. Beard teen ’n koste van £200 voorsien. Die plaatjie van die verkoper is nog aan die hekke te sien. Die Grootkerk is op 21 Maart 1975 tot nasionale gedenkwaardigheid verklaar. Die bordjie om dit te bewys is aan die ysterhekke in die ringmuur aangebring.

Omstreeks 1950 is die hele kerkgebou opgeknap en tydens die 300-jarige feesvierings van 1952 opnuut aan die Here toegewy. Kort na die kerk opgeknap is, het Reinet-huis aan die beurt gekom.

'n Latere leraar, ds. J.F. Naudé, het 'n groot stryd ter wille van die Afrikaanse taal en kultuur gestry en dit was deur sy toedoen dat Afrikaans sy regmatige plek as plaaslike opvoedingstaal ingeneem het met die stigting van die Hoër Volkskool in 1922, die eerste Afrikaansmedium hoërskool in die destydse Kaapprovinsie (en die tweede in Suid-Afrika). Nog 'n leraar, dr. D.F. Malan het in 1915 sy bediening hier neergelê om redakteur van "Die Burger" te word, later leier van die Nasionale Party en uiteindelik in 1948 eerste minister toe NP die bewind by die Verenigde Party oorneem.

'n Minder gelukkige episode in die gemeente se bestaan is die stigting in 1927 van die Nieuwe Kerk op 4 September 1927. Dit was, aldus "Ons gemeentelike feesalbum", vanweë "groot, ingrypende en blykbaar onoplosbare probleme in die boesem van die gemeente Graaff-Reinet" wat tot "veel onenigheid" gelei het, wat hoofsaaklik gewentel het rondom kanseltaal en ds Naudé se gebruik van Afrikaans in plaas van Engels of Nederlands. Herhaalde pogings tot versoening het misluk, waarna 'n groot aantal gemeentelede besluit het om 'n afsonderlike gemeente te stig, aanvanklik om Engels as kanseltaal te gebruik (wat toe nooit in die praktyk gebeur het nie). Ses jaar later was daar in die moedergemeente 1 411 en in die Nuwe Kerk 800 lidmate. In 1985 was die getalle onderskeidelik 1 120 en 797, waarna die ontvolking van die platteland sy tol met mening geëis het, sodat die onderskeie getalle teen 2010 694 en 653 was, 'n afname van amper 30% (hoofsaaklik nadat die Graaff-Reinet Onderwyskollege gesluit het). Binne die volgende drie jaar het die Nuwe Kerk se lidmaattaal met amper die helfte afgeneem, terwyl die moedergemeente s'n bestendig gebly het.

Graaff-Reinet se moedergemeente en Nuwekerk se gesamentlike getal belydende NG lidmate was die afgelope 80 jaar nog altyd die onder die topdrie van die groot dorpe in die Oos-Kaapse binneland. Die onderstaande tabel toon die afname in die lidmaattal van NG gemeentes op dié agt dorpe. In gevalle waar 'n gemeente by 'n ander ingelyf is of twee gemeentes saamgesmelt het, word hulle syfers deurgaans saam aangedui. Dit geld Middelburg en Middelburg-Uitsig, Grahamstad, Grahamstad-Grenspos en Albanie, Somerset-Oos en Kookhuis asook Queenstown, Queenstown-Oos en Queenstown-Noord (laasgenoemde twee 'n ruk lank as Queenstown-Tuine). Elke dorp of gemeente se hoogste lidmaattal word in vet skrif aangedui. Hieruit blyk dat al die dorpe hul hoogtepunt ná die middel van die 20ste eeu bereik het, behalwe Burgersdorp wat sedert 1933 'n afname in sy lidmaattal ervaar. Teen 2010 het nog net Graaff-Reinet (twee) en Cradock (drie) meer as een gemeente gehad. Queenstown het die onderskeiding dat dit die eerste dorp is wat eers drie gemeentes gehad het, maar waar net 'n enkele gemeente oorgebly het. (Hennenman in die Vrystaat sou heelwat later dieselfde weg volg toe albei dogtergemeentes tegelykertyd by die moedergemeente ingelyf is.) Die gemeentes van Aliwal-Noord, Cradock, Grahamstad en Queenstown is al met meer belydende lidmate in 2014 as sowat 'n eeu vantevore.

Die gesamentlike lidmaattal van dié dorpe het reeds in 1952 'n hoogtepunt van 14 743 bereik, waarna dit teen 1995 teruggesak het tot 11 373, minder as die totaal in 1933 van 11 548. Tussen 1990 en 2000 het die totaal met net 1 381 afgeneem tot 10 572, maar in die daaropvolgende 15 jaar het die afname versnel toe die gemeentes 2 932 lidmate verloor en te staan gekom het op 'n totaal van slegs 7 640 einde 2014. Dis 'n verlies van meer as 'n kwart van die lidmate.






</doc>
<doc id="52521" url="https://af.wikipedia.org/wiki?curid=52521" title="Platteland (rolprent)">
Platteland (rolprent)

Platteland is 'n Afrikaanse musiekrolprent wat in Vrede en omgewing deur die Mozi-platemaatskappy en Philo-films vervaar­dig is. Die regisseur is Sean Else. Die rolprent het op 12 November 2011 in teaters begin draai.

Eietydse musiektreffers is in die storielyn ingeweef, insluitende: "Melanie" (Jay), "Tyd om te Trek" (Bok van Blerk), "Vergeet My Nie" (Lianie May), "Pa en Seun" (Steve Hofmeyr en Bok van Blerk) en "Sweet Dreams" (Karlien van Jaarsveld).

Die rolprent is 'n drama en musiekblyspel. Die ouderdomsperk is 13 jaar (taal, geweld).


Riana van Niekerk doen alles in haar vermoë om hulle familieplaas te behou nadat haar ouers wreed vermoor is. Mike Ferreira besit die dorp en sal enige iets denkbaar doen om die grond in die hande te kry. Dirk Pretorius, 'n swerwer met sy eie geheime, kom tot hulle redding.



</doc>
<doc id="52523" url="https://af.wikipedia.org/wiki?curid=52523" title="2011 Superrugbyseisoen">
2011 Superrugbyseisoen

Die 2011 Superrugbyseisoen het in Februarie 2011 afgeskop met voorseisoenwedstryde wat van middel Januarie gespeel is. Dit het vroeg in Julie ten einde geloop om aan spelers die geleentheid te gun om te herstel voor die Rugbywêreldbeker 2011 wat in September en Oktober afgespeel het. In toekomstige nie-wêreldbekerjare sal die kompetisie tot Augustus strek. Die 2011-seisoen was die eerste van die uitgebreide Superrugbykompetisie met die toetrede van die Melbourne Rebels nadat ’n bod van die Southern Kings van die hand gewys is.

Die kompetisie is oor 21 weke beslis met ’n totaal van 125 wedstryde wat gespeel is. Dit begin met drie groepe van vyf spanne wat volgens lande ingedeel is (daar was dus ’n Australiese, Nieu-Seelandse en Suid-Afrikaanse groep). Met die nuwe formaat het die seisoenwedstryde uit twee tipes wedstryde bestaan, nl.:

Die boonste span in elke groep, asook die volgende drie spanne op die algehele punteleër, ongeag hul plek in die groep, het in die uitspeelwedstryde gespeel. Die boonste twee groepwenners (op die basis van die algehele punteleër) het die eerste ronde van die uitspeelwedstryde ’n loslootjie gekry. In die eerste ronde van die uitspeelwedstryde was die derde groepwenner nommer drie met ’n tuiswedstryd teen die span wat sesde op die algehele punteleër geëindig het. Die span wat vierde was op die algehele punteleër het dan in ’n tuiswedstryd uitgespeel teen die span wat vyfde was. In die halfeindrondes het die tweede groepwenner uitgespeel teen die span wat in die eerste uitspeelronde gewen het en die hoogste op die punteleër was. Die eerste groepwenner het dan teen die ander uitspeelrondewenner gespeel. Die eindronde was tuiswedstryd vir die span wat die hoogste op die algehele punteleër geëindig het.





 As gevolg van die aardbewing op 22 Februarie 2011 in Nieu-Seeland wat gelei het tot groot skade en lewensverlies in Christchurch, is besluit om die wedstryd tussen die Crusaders en die Hurricanes af te las met elke span wat twee ligapunte kry.








</doc>
<doc id="52529" url="https://af.wikipedia.org/wiki?curid=52529" title="Nguyễn Phú Trọng">
Nguyễn Phú Trọng

Nguyễn Phú Trọng (gebore 14 April 1944 in Hanoi) is 'n Viëtnamese staatsman. Hy is in Januarie 2011 as sekretaris-generaal van die Kommunistiese Party van Viëtnam verkies. Hy was die spreker van die kongres. Hy het letterkunde aan die universiteit gestudeer en 'n doktorsgraad in die Sowjetunie behaal.


</doc>
<doc id="52530" url="https://af.wikipedia.org/wiki?curid=52530" title="Ichiro Suzuki">
Ichiro Suzuki

Ichiro Suzuki (Japannees: 鈴木 一 朗, すずき いちろう) (gebore 22 Oktober 1973 in Toyoyama, Aichi) is 'n Japannese bofbalspeler wat by die Seattle Mariners speel. Is die Japannese speler wat groter sukses behaal het in die Major League Baseball. Bekend in die VSA as "The Silent Samurai". Hou die rekord vir die hoogste aantal suksesse tydens sy seisoen in die MLB (262).


</doc>
<doc id="52531" url="https://af.wikipedia.org/wiki?curid=52531" title="Hidetoshi Nakata">
Hidetoshi Nakata

Hidetoshi Nakata (Japannees: 中 田 英 寿) (gebore 22 Januarie 1977 in Kofu) is 'n voormalige Japannese sokkerspeler wat as 'n middelveldspeler vir verskeie Europese klubs gespeel het, asook vir Bell Mare Hiratsuka in sy vaderland. Sy optredes het hom 'n reputasie as een van die beste Japannese spelers van sy generasie verskaf. Hy het vir die Japanse nasionale sokkerspan uitgedraf.

Nakata is in 2004 as die enigste Japannese persoon gekies vir die FIFA 100, 'n gradering van die 125 beste lewende sokkerspelers in die geskiedenis. Hy is ook in beide 1997 en 1998 aangewys as die Speler van die Jaar in Asië.

Nakata het die 2001-Serie A met AS Roma en die jaar daarna die Coppa Italia met Parma FC gewen.



</doc>
<doc id="52532" url="https://af.wikipedia.org/wiki?curid=52532" title="Willem Botha (dubbelsinnig)">
Willem Botha (dubbelsinnig)

Die naam Willem Botha kan verwys na:




</doc>
<doc id="52539" url="https://af.wikipedia.org/wiki?curid=52539" title="Gammelstad">
Gammelstad

Gammelstad is 'n nedersetting naby die Noord-Sweedse stad Luleå waarna dikwels as dié stad se oudste deel verwys word. Dit het as 'n tipiese kerkdorp met 408 huisies rondom die plaaslike steenkerk uit die 14de eeu ontstaan.

Gammelstad word as die bes bewaarde kerkdorp in Swede beskou en is deur UNESCO in 1996 as wêrelderfenisgebied gelys.

In die ylbevolkte noorde van Swede het tientalle van sogenaamde "kyrkstäder" of kerkdorpies met 'n kerk en 'n aantal klein huise ontstaan wat deur die bevolking van verafgeleë nedersettings net op kerklike feesdae en markdae en ter geleentheid van politieke vergaderings besoek en bewoon is. Hier het mense met vriende en kennisse uit ander landelike gemeenskappe gesels. Kerkfeeste is geleidelik in feeste vir ouer en jongmense ingedeel, en tydens die feeste vir jonger bewoners het mense dikwels kennis gemaak met hul latere eggenote.

Die huidige wêrelderfenisgebied van Gammelstad het sy oorspronklike Middeleeuse straatuitleg bewaar en bestaan naas die kerk en sy aangrensende geboue uit rooi houthuise wat uit die 17de eeu dateer en hul funksie as tydelike veblyfplek vir kerkgangers nog tot in die vyftigerjare van die 20ste eeu vervul het. Gammelstad het vandag 'n lewendige kerkgemeente waarvan sommige lede op kerklike feesdae steeds hul eie huise bewoon - veral in die somer wanneer jongmense hier hul aanneming vier.


</doc>
<doc id="52540" url="https://af.wikipedia.org/wiki?curid=52540" title="Hazel Jenkins">
Hazel Jenkins

Hazel Jenkins (gebore: 6 Junie 1960 in Ceres) is 'n Suid-Afrikaanse politikus. Sy was vanaf 6 Mei 2009 tot 22 Mei 2013 die premier van die Noord-Kaap-provinsie. Voor haar aanstelling as premier was sy die burgemeester van die Pixley ka Seme-distriksmunisipaliteit (die voormalige Bo Karoo). Voor dit was sy 'n onderwyseres.


</doc>
<doc id="52541" url="https://af.wikipedia.org/wiki?curid=52541" title="Filmjölk">
Filmjölk

Filmjölk (soms afgekort tot "fil") is tans 'n sambreelterm wat veral in Swede en Finland na 'n verskeidenheid soorte kultuur- of dikmelk verwys. Soortgelyke suiwelprodukte word egter ook in ander Noord-Europese lande en selfs in verafgeleë wêrelddele gemaak.

Die term "fil" was oorspronklik die afkorting van "filbunke" - 'n woord wat in Norrland (Noord-Swede) na 'n melkgereg verwys het soos dit ook in baie ander landsdele van Swede genuttig word, maar nie presies dieselfde is nie - alhoewel die meeste Norrlanders tans ook na industrieel vervaardigde "filmjölk" as "fil" verwys.

In Sentraal-Swede is na "filmjölk" vroeër ook as "surmjölk" verwys. 'n Nou verwante term word daarnaas ook in die omgangstaal van Noorweë gebruik waar dié suiwelproduk amptelik as "kulturmelk" (Nynorsk "kulturmjølk") bekend staan.


</doc>
<doc id="52544" url="https://af.wikipedia.org/wiki?curid=52544" title="Hu Jintao">
Hu Jintao

Hu Jintao (Chinees: 胡锦涛; gebore op 21 Desember 1942 in Jiangyan) is 'n Chinese staatsman. 

Hy is in 2002 as die sekretaris-generaal van die Kommunistiese Party van China aangestel en was tussen 2003 en 2013 die president van die Volksrepubliek China.

Hy is in Maart 2013 deur Xi Jinping opgevolg.


</doc>
<doc id="52547" url="https://af.wikipedia.org/wiki?curid=52547" title="Kardiopulmonêre resussitasie">
Kardiopulmonêre resussitasie

Kardiopulmonêre resussitasie (afgekort: KPR) is 'n kombinasie van reddingsasemhaling en borsdrukke wat op 'n pasiënt met klaarblyklike hartstilstand toegepas word. Dit is 'n noodhulptegniek wat poog om die pasiënt by te bring of sy sirkulasie aan die gang te hou tot gespesialiseerde hulp opdaag.


</doc>
<doc id="52550" url="https://af.wikipedia.org/wiki?curid=52550" title="Spaanse Wikipedia">
Spaanse Wikipedia

Die Spaanse Wikipedia is die Spaanse uitgawe van Wikipedia, 'n gratis aanlyn ensiklopedie. Die wikipedia is op 11 Mei 2001 begin, en bereik reeds op 8 Maart 2006 hulle 100 000ste artikel. Dit het tans artikels en is die grootste Wikipedia volgens aantal artikels.

Vir 'n lang tyd was dit die 6de grootste uitgawe van Wikipedia, totdat die Portugese Wikipedia dit in Mei 2005 en die Italiaanse uitgawe dit in Augustus 2005 ingehaal het, asook die Russiese Wikipedia. Op 18 November 2007 bereik die Spaanse Wikipedia 300 000 artikels en steek op 12 Januarie 2011 die 700 000 kerf verby.




</doc>
<doc id="52555" url="https://af.wikipedia.org/wiki?curid=52555" title="Portugese Wikipedia">
Portugese Wikipedia

Die Portugese Wikipedia is die Portugese uitgawe van Wikipedia, 'n gratis aanlyn ensiklopedie. Die wikipedia is in 11 Mei 2001 begin. Dit het tans artikels.
Vanaf laat 2004 het die uitgawe vinnig begin groei. In Mei 2005 steek hulle die Spaanse en Italiaanse Wikipedias verby, maar word later weer ingehaal. Tans is dit die grootste Wikipedia volgens die aantal artikels.

Portugese artikels kan 'n variasie van Europese of Brasiliaanse Portugees bevat, afhangende van wie dit geskryf het. In 2005 word voorgestel dat die wikipedia in twee verdeel word. Die voorstel is tot stemming geroep en is uiteindelik deur die Wikimedia-gemeenskap verwerp.




</doc>
<doc id="52556" url="https://af.wikipedia.org/wiki?curid=52556" title="Russiese Wikipedia">
Russiese Wikipedia

Die Russiese Wikipedia (Русская Википедия, Russkaja Wikipedija) is die Russiese uitgawe van Wikipedia, 'n gratis aanlynensiklopedie. Die wikipedia is op 20 Mei 2001 gestig. Die Russiese Wikipedia bereik op 11 Mei 2013 die mylpaal van 1 000 000 artikels.

Dit het tans artikels en is die grootste wikipedia volgens die aantal artikels.




</doc>
<doc id="52557" url="https://af.wikipedia.org/wiki?curid=52557" title="Sweedse Wikipedia">
Sweedse Wikipedia

Die Sweedse Wikipedia is die Sweedse uitgawe van Wikipedia, 'n gratis aanlynensiklopedie.
Die wikipedia is in Mei 2001 begin.

Dit het tans artikels en is die grootste wikipedia volgens die aantal artikels gepubliseer.




</doc>
<doc id="52558" url="https://af.wikipedia.org/wiki?curid=52558" title="Chinese Wikipedia">
Chinese Wikipedia

Die Chinese Wikipedia is die Chinese uitgawe van Wikipedia, 'n gratis aanlynensiklopedie. Die wikipedia is op 24 Oktober 2002 begin. Dit het tans artikels en is die grootste Wikipedia.




</doc>
<doc id="52559" url="https://af.wikipedia.org/wiki?curid=52559" title="Katalaanse Wikipedia">
Katalaanse Wikipedia

Die Katalaanse Wikipedia is die Katalaans uitgawe van Wikipedia, 'n gratis aanlynensiklopedie.
Die wikipedia is op 16 Maart 2001 begin.

Dit beskik tans oor ongeveer artikels, en is die grootste wikipedia.




</doc>
<doc id="52560" url="https://af.wikipedia.org/wiki?curid=52560" title="Noorse Wikipedia">
Noorse Wikipedia

Die Noorse Wikipedia is die Noorse (Bokmål en Nynorsk) uitgawe van Wikipedia, 'n gratis aanlyn ensiklopedie.
Die wikipedia is op 26 November 2001 begin.

Bokmål het tans artikels en Nynorsk het tans artikels.




</doc>
<doc id="52561" url="https://af.wikipedia.org/wiki?curid=52561" title="Finse Wikipedia">
Finse Wikipedia

Die Finse Wikipedia is die Finse uitgawe van Wikipedia, 'n gratis aanlyn ensiklopedie.
Die wikipedia is laat in 2002 begin.

Dit het tans artikels, die 22ste grootste wikipedia.




</doc>
<doc id="52562" url="https://af.wikipedia.org/wiki?curid=52562" title="Oekraïense Wikipedia">
Oekraïense Wikipedia

Die Oekraïense Wikipedia is die Oekraïense uitgawe van Wikipedia, 'n gratis aanlynensiklopedie.
Die wikipedia se eerste artikel is op 30 Januarie 2004 geskryf. Dit het tans artikels en is die grootste Wikipedia.




</doc>
<doc id="52564" url="https://af.wikipedia.org/wiki?curid=52564" title="Tsjeggiese Wikipedia">
Tsjeggiese Wikipedia

Die Tsjeggiese Wikipedia is die Tsjeggiese uitgawe van Wikipedia, 'n gratis aanlynensiklopedie.
Die wikipedia is in November 2002 begin.

Dit het tans artikels en is die grootste wikipedia.




</doc>
<doc id="52566" url="https://af.wikipedia.org/wiki?curid=52566" title="Hongaarse Wikipedia">
Hongaarse Wikipedia

Die Hongaarse Wikipedia is die Hongaarse uitgawe van Wikipedia, 'n gratis aanlyn ensiklopedie.
Die wikipedia is op 8 Julie 2003 begin.

Dit het tans artikels, en is die grootste Wikipedia.




</doc>
<doc id="52567" url="https://af.wikipedia.org/wiki?curid=52567" title="Roemeense Wikipedia">
Roemeense Wikipedia

Die Roemeense Wikipedia is die Roemeense uitgawe van Wikipedia, 'n gratis aanlynensiklopedie.
Die wikipedia is in Julie 2003 begin.

Dit het tans artikels, en is die grootste wikipedia.




</doc>
<doc id="52568" url="https://af.wikipedia.org/wiki?curid=52568" title="Koreaanse Wikipedia">
Koreaanse Wikipedia

Die Koreaanse Wikipedia () is die Koreaanse uitgawe van Wikipedia, 'n gratis aanlynensiklopedie.

Die wikipedia is in Oktober 2002 begin en bereik hulle tienduisendste artikel op 4 Junie 2005.
Op 15 Desember 2010 bereik hulle 150 000 artikels.

Die wikipedia het tans artikels, wat dit die grootste wikipedia maak.




</doc>
<doc id="52569" url="https://af.wikipedia.org/wiki?curid=52569" title="Turkse Wikipedia">
Turkse Wikipedia

Die Turkse Wikipedia is die Turkse uitgawe van Wikipedia, 'n gratis aanlynensiklopedie.
Die wikipedia is in Desember 2002 begin.

Dit het tans artikels en is die 30ste grootste wikipedia.




</doc>
<doc id="52570" url="https://af.wikipedia.org/wiki?curid=52570" title="Viëtnamese Wikipedia">
Viëtnamese Wikipedia

Die Viëtnamese Wikipedia is die Viëtnamese uitgawe van Wikipedia, 'n gratis aanlyn ensiklopedie. Die wikipedia is in November 2002 begin.

Dit het tans artikels wat dit die grootste Wikipedia maak.




</doc>
<doc id="52571" url="https://af.wikipedia.org/wiki?curid=52571" title="Indonesiese Wikipedia">
Indonesiese Wikipedia

Die Indonesiese Wikipedia is die Indonesiese uitgawe van Wikipedia, 'n gratis aanlynensiklopedie.
Die wikipedia se eerste artikel is op 30 Mei 2003 geskryf.

Dit het tans artikels en is die 22ste grootste wikipedia.




</doc>
<doc id="52573" url="https://af.wikipedia.org/wiki?curid=52573" title="Deense Wikipedia">
Deense Wikipedia

Die Deense Wikipedia (Deens: "Dansk Wikipedia") is die Deense uitgawe van Wikipedia, 'n gratis aanlyn ensiklopedie.
Die wikipedia is op 1 Februarie 2002 begin.

Dit het tans artikels en is die grootste Wikipedia.

Op 16 Oktober 2012 word die Deense Wikipedia fel gekritiseer omrede hy nie soveel bydraersteun geniet, soortgelyk aan sy Nordiese eweknieë nie. Op die dag van die artikelskrywe het die Deense Wikipedia 'n bydraertal van 6 500 lede gehad, omtrent die helfte van dié van die Noorse en Finse Wikipedia, wat, geografies gesproke, min of meer soortgelyke bevolkingsgetalle as Denemarke het. Die artikel vergelyk ook die Deense Wikipedia met die Nederlandse weergawe en bereken dat, verhoudinggewys, daar vier keer meer administreurs is in die geval van die Nederlandse weergawe. Die Deense Wikipedia het teen publikasie 37 administrateurs en 24 patrolleerders gehad.

Ole Andersen, Wikipedia se woordvoerder in Denemarke, dink die gebrek aan belangstelling aan die weergawe kan toegeskryf word aan Dene wat hul Engelse behendigheid oorskat. Dit kan hul gebruikerskeuse beïnvloed, wat verduidelik hoekom die Engelse Wikipedia-weergawe by verre die gewildste onder Dene is as by hul Skandinawiese bure.

Hierdie voorkeur vir die Engelse webwerf beteken weer dat die Deense artikels geneig is om op gehaltevlak agterweë te bly, wat in 'n bose kringloop ontaard.



</doc>
<doc id="52574" url="https://af.wikipedia.org/wiki?curid=52574" title="Arabiese Wikipedia">
Arabiese Wikipedia

Die Arabiese Wikipedia is die Arabiese uitgawe van Wikipedia, 'n gratis aanlynensiklopedie. Die wikipedia is op 9 Julie 2003 begin.
Dit het tans ongeveer artikels, en is die grootste Wikipedia.

Die Wikipedia het tans bladsye, waarvan artikels is. Dit het geregistreerde gebruikers, waarvan as aktief gereken word. Hierdie gebruikers het in totaal wysigings aangebring en lêers opgelaai.




</doc>
<doc id="52575" url="https://af.wikipedia.org/wiki?curid=52575" title="Esperanto Wikipedia">
Esperanto Wikipedia

Die Esperanto Wikipedia is die Esperanto uitgawe van Wikipedia, 'n gratis aanlyn ensiklopedie.
Die wikipedia is in Desember 2001 begin.
Dit het tans artikels.




</doc>
<doc id="52578" url="https://af.wikipedia.org/wiki?curid=52578" title="Serwiese Wikipedia">
Serwiese Wikipedia

Die Serwiese Wikipedia is die Serwiese uitgawe van Wikipedia, 'n gratis aanlyn ensiklopedie.
Die wikipedia is op 16 Februarie 2003 begin.
Dit het tans artikels.




</doc>
<doc id="52579" url="https://af.wikipedia.org/wiki?curid=52579" title="Litause Wikipedia">
Litause Wikipedia

Die Litause Wikipedia is die Litause uitgawe van Wikipedia, 'n gratis aanlynensiklopedie.
Die Wikipedia is in 2003 begin.

Dit het tans artikels en is die grootste Wikipedia.




</doc>
<doc id="52580" url="https://af.wikipedia.org/wiki?curid=52580" title="Slowaakse Wikipedia">
Slowaakse Wikipedia

Die Slowaakse Wikipedia is die Slowaakse uitgawe van Wikipedia, 'n gratis aanlyn ensiklopedie.
Die wikipedia is in Oktober 2003 begin.
Dit het tans artikels en is die grootste Wikipedia.




</doc>
<doc id="52581" url="https://af.wikipedia.org/wiki?curid=52581" title="Volapük">
Volapük

Volapük is 'n kunsmatige taal wat in 1880 deur Johann Martin Schleyer geskep is. Schleyer was 'n Katolieke priester vanaf Duitsland. Hy het gevoel dat God vir hom in 'n droom aangesê het om 'n internasionale taal skep. Volapük-konvensies vind in 1884, 1887 en 1889 plaas. Die doel hiervan was om mense uit verskillende kulture te help om met mekaar praat.

Volapük se gewildheid het vanaf 1887, nadat Esperanto gepubliseer is, afgeneem. Een van die redes hiervoor was omdat dit makliker was om Esperanto aan te leer. Vandag is daar slegs 25-30 Volapük-sprekers in die wêreld oor.

Die woordeskat van Volapuk is meestal Engels, met 'n paar Duitse en Franse woorde.

"Vol" en "pük" is afgelei van die Engelse woorde "wêreld" en "spraak".

'n Voorbeeld van Volapük soos in die vertaling van die Onse Vader:


</doc>
<doc id="52582" url="https://af.wikipedia.org/wiki?curid=52582" title="Persiese Wikipedia">
Persiese Wikipedia

Die Persiese Wikipedia is die Persiese uitgawe van Wikipedia, 'n gratis aanlynensiklopedie.

Die Wikipedia is in Desember 2003 begin. Dit beskik tans oor artikels, en is die grootste Wikipedia.




</doc>
<doc id="52583" url="https://af.wikipedia.org/wiki?curid=52583" title="Bulgaarse Wikipedia">
Bulgaarse Wikipedia

Die Bulgaarse Wikipedia is die Bulgaarse uitgawe van Wikipedia, 'n gratis aanlyn ensiklopedie.
Die wikipedia is op 6 Desember 2003 begin.
Dit het tans ongeveer artikels, en is die grootste Wikipedia.

Die Wikipedia het tans bladsye, waarvan artikels is. Dit het geregistreerde gebruikers, waarvan as aktief gereken word. Hierdie gebruikers het in totaal wysigings aangebring en lêers opgelaai.




</doc>
<doc id="52584" url="https://af.wikipedia.org/wiki?curid=52584" title="Hebreeuse Wikipedia">
Hebreeuse Wikipedia

Die Hebreeuse Wikipedia is die Hebreeuse uitgawe van Wikipedia, 'n gratis aanlyn ensiklopedie.
Die wikipedia is op 8 Julie 2003 begin.
Dit het tans artikels.




</doc>
<doc id="52587" url="https://af.wikipedia.org/wiki?curid=52587" title="Suid-Afrikaanse pond">
Suid-Afrikaanse pond

Die Britse pond is in 1825 deur 'n koninklike bevel as wettige betaalmiddel in alle Britse kolonies ingestel.

Voor 1825 was verskeie geldeenhede in omgang in die Kaapkolonie en mense het gebruik gemaak van 'n wisselkoers wat in 1806 deur die Britse Kommandant Baird gepubliseer is.

Op daardie stadium was slegs die Kaap die Goeie Hoop 'n Britse gebied en het die pond die Nederlandse gulden vervang. Soos tyd verloop het, het alle Britse gebiede in Suidelike Afrika die pond begin gebruik.

Die pond was onderverdeel in 20 sjielings. 'n Sjieling was gelykstaande aan 12 pennies.



</doc>
<doc id="52588" url="https://af.wikipedia.org/wiki?curid=52588" title="Nederlandse gulden">
Nederlandse gulden

Die Nederlandse gulden (simbool "fl" of "ƒ" vir "floryn") was vanaf 1816 tot 2002 die Nederlandse geldeenheid en wettige betaalmiddel.

In die 14de en 15de eeue is na goue munte algemeen as "gulden" verwys. Vanaf die einde van die 17de eeu was die gulden 'n silwermuntstuk wat in verskeie Nederlandse provinsies in omloop was, saam met ander munteenhede soos die dukaat en die rijksdaalder.

In 1816 is 'n desimale geldstelsel in Nederland ingevoer met die gulden as hoofeenheid. Tussen 1789 en 1965 was die waarde van die gulden ongeveer twee sjieling of R 0,20. Volgens van Gelder was daar in die laaste jare van die 18de eeu gulden in die Britse pond, en volgens die wisselkoerse wat in 1965 deur die Amerikaanse regering gepubliseer is, was daar 9,8 gulden in die Britse pond 

Op 1 Januarie 2002 is die gulden met die Europese Unie se Euro vervang. Die waarde van die gulden is op 0,453780216 Euro vasgestel. Toe was daar 3,61 gulden in die Britse pond .

Onder die invloed van die Engelse "noble" (6,87 g), die Franse "ecu d'or" (4,46 g) en die Florentynse gulden (3,48 g) is die eerste goue munte in Vlaandere in 1330 geslaan. Hierdie muntstuk aard na die Florentiense gulder waarvandan die naam ""gulden"" gekom het en ook die afkorting ""fl"" (of ""ƒ"") vir ""floryn"".

Na die Tagtigjarige Oorlog (1568–1648) het die Nederlandse provinsies hul onafhanklikheid van die Heilige Romeinse Ryk verwerf en die Republiek van die Sewe Verenigde Nederlande is gestig. Die Republiek was eintlik 'n federasie van sewe provinsies. Daar was geen sistematiese muntsisteem in die Republiek nie. Baie verskillende muntesoorte was in omloop – die muntsisteem is op 'n stedelike of provinsiale basis georganiseer. In 1606 het die Staats-Generaal 'n "plakkaat" gepubliseer om handel en munte te reguleer. Die "plakkaat" verklaar dat, onder andere, die Nederlandse rijksadaalder is 47 stuivers werd, die Friese florijnis 28 stuivers werd en die gulden is 20 stuivers werd, maar die munte in die verskillende stede en provinsies was nog steeds onafhanklik. Tien stuivers was gelyk aan een Engelse sjieling. 'n Sisteem van rekeningkunde is ontwikkel met gulden, stuivers en "pennings" as geldeenhede. (Een stuiver was vier "pennings" werd, dus was een "penning" 1,2 Engelse oortjies werd). Al was die gulden 20 stuivers in Nederland, was dit 16 stuivers in die Kaap.

In 1696 het die Staats-Generall 'n nuwe "plakkaat" gepubliseer om al die munte in die sewe provinsies (en ook die van die Verenigde Oos-Indiese Kompanjie) onder 'n sentrale beheer te neem.

Vanaf 1807 tot 1813 is Nederland by die Franse Keiserryk onder Napoléon Bonaparte ingelyf. Ná die Kongres van Wene is die Koninkryk van Nederland gestig. Die nuwe koninkryk het besluit om 'n desimale geldstelsel in te voer met die gulden as hoofeenheid. Die nuwe gulden het dieselfde grootte en waarde soos die gulden van die vroeëre Nederlandse Republiek gehad.

Gedurende die Duitse besetting (1941–1944) is sommige munte uit sink geslaan. In 1948 is albei die Nederlandse gulden en die Britse pond met dertig persent gedevalueer. Nuwe Nederlandse munte wat nikkel in plaas van silwer is vanuit die Verenigde State ingevoer en die halwe sent was onttrek.

Die volgende munte is in die munt te Utrecht tussen 1816 en 2001 en die munt te Brussel tussen 1816 en 1830 geslaan:

In 1956 was Nederland een van die stigters van die Europese Unie. Een van die doelwitte van die Europese Unie was "handel sonder grense" wat deur die vorming van die Ekonomiese en Monetêre Unie verwesenlik is. Op 1 Januarie 1999 is die Euro as bankgeld ingevoer. Op dié dag is die wisselkoers tussen die verskillende geldeenhede vasgestel. In die geval van die gulden was dit 0,453780216 Euro. Op 1 Januarie 2002 is die gulden-muntstukke en banknote deur Euromunte en -papiergeld vervang.

Nederlandse munte, soos "dubbeltjes", "kwartjes" en "stuivers", kon tot op 1 Januarie 2007 by banke ingeruil word, maar het daarna hulle waarde verloor. Papiergeld in guldens kan nog tot die jaar 2032 vir Euro's gewissel word. Eén Euro is gelyk aan 2,20371 gulden.


</doc>
<doc id="52592" url="https://af.wikipedia.org/wiki?curid=52592" title="Eenvoudige Engelse Wikipedia">
Eenvoudige Engelse Wikipedia

Die Simple English Wikipedia (Afrikaans: "Eenvoudige Engelse Wikipedia") is 'n Engelse uitgawe van Wikipedia, 'n gratis aanlyn ensiklopedie, wat in eenvoudige taal geskryf is. Die doel hiervan is om aan die behoeftes van studente, kinders, persone met verstandelike gestremdhede en mense wat Engels probeer aanleer te voorsien.

Artikels is gewoonlik korter as hulle ekwivalente in die Engelse Wikipedia en bevat tipies slegs basiese inligting: ""the Simple English version tends to stick to commonly accepted facts"". Die webwerf se koppelvlak is ook vereenvoudig. As voorbeeld word ""Random article"" (lukrake bladsy) aangebied as ""Show Any Page"" (Wys enige blad). Die projek gebruik ongeveer 2000 algemene Engelse woorde, en is gebaseer op Basic English, 'n 850-woord internasionale hulptaal wat in die 1920's deur Charles Kay Ogden opgestel is.
Materiaal vanaf hierdie wikipedia vorm die basis vir die "Een Ensiklopedie Per Kind" (One Encyclopedia per Child) projek.

Die wikipedia het tans artikels, en is die grootste Wikipedia.



</doc>
<doc id="52593" url="https://af.wikipedia.org/wiki?curid=52593" title="Basic English">
Basic English

Basic English (Afrikaans: "Basiese Engels") is 'n 850-woord internasionale hulptaal wat in die 1920's deur Charles Kay Ogden opgestel is. BASIC in die geval staan vir British American Scientific International Commercial.

Die Onse Vader in "Basic English":



</doc>
<doc id="52595" url="https://af.wikipedia.org/wiki?curid=52595" title="The Guardian">
The Guardian

The Guardian, vroeër (tussen 1821 en 1959) bekend as "The Manchester Guardian", is 'n invloedryke Britse dagblad wat in Londen uitgegee word en onder die Verenigde Koninkryk se leidende koerante gereken word.

Die koerant is oorspronklik in 1821 in Manchester as 'n weekblad gestig, maar verskyn daagliks met die uitsondering van Sondae nadat die Britse regering in 1855 die belasting op dagblaaie (die sogenaamde "stamp tax") opgehef het. Die verwysing na Manchester in die koerant se naam is in 1959 geskrap om die "Guardian" se status as nasionale dagblad van gehalte te weerspieël. Die redaksiekantore is in 1964 na Londen verskuif.

Die dagblad word deur die "Guardian Media Group" gepubliseer wat aan die "Scott Trust" behoort.

Die koerant is in 1821 deur tekstiel-verkopers en handelaars in Manchester gestig as "The Manchester Guardian".
Die koerant is as 'n orgaan van die middelklas beskou, of soos deur C.P. Scott se seun Ted gestel: "'n koerant wat tot die einde bourgeois sal bly". "Ek skryf vir die "Guardian"," sê Sir Max Hastings in 2005, "omdat dit deur die nuwe establishment gelees word", 'n aanduiding van die koerant se groeiende invloed.

Die Sondagkoerant "The Observer" behoort sedert 1993 aan die "Guardian Media Group". Ongeag die naam, is die koerant soortgelyk aan "The Guardian", maar word slegs op Sondae gepubliseer.

Mense wat die dagblad lees het gewoonlik 'n links-liberale politiese oriëntasie. Volgens 'n stemming in 2004 stem 44% van die lesers vir die Arbeidersparty en 37% vir die Liberaal-Demokrate.



</doc>
<doc id="52601" url="https://af.wikipedia.org/wiki?curid=52601" title="Waterval Boven">
Waterval Boven

Waterval Boven is 'n dorp in Mpumalanga, in Suid-Afrika. Die dorpie is 8 km wes van Waterval Onder bokant die Elandsrivierwaterval. Die naam van die dorp is in 2010 amptelik gewysig na Emgwenya.

Die dorp se geskiedenis is nou verbind met dié van die Pretoria-Maputo-spoorlyn. Dit het sewe jaar geneem om die spoorlyn te voltooi en die lewensverlies was skrikwekkend. Vanaf Komatipoort het die spoorlyn Waterval Boven in Maart 1894 bereik. Gedurende 1895 het die Zuid-Afrikaansche Republiek 'n deel van die plaas Doornhoek van Charles de Curer gekoop om 'n rangeerwerf en werkswinkels hier te bou en het dit Waterval Boven genoem.

Die Emakhazeni munisipale area is 4 736 km groot en sluit Belfast, Machadodorp en Dullstroom in. Bees- en skaapboerdery is die belangrikste ekonomiese bedrywighede.




</doc>
<doc id="52607" url="https://af.wikipedia.org/wiki?curid=52607" title="Kroatiese Wikipedia">
Kroatiese Wikipedia

Die Kroatiese Wikipedia is die Kroatiese uitgawe van Wikipedia, 'n gratis aanlyn ensiklopedie.
Die wikipedia is op 16 Februarie 2003 begin. Hulle het tans artikels, wat hulle die 41ste grootste wikipedia maak.




</doc>
<doc id="52609" url="https://af.wikipedia.org/wiki?curid=52609" title="Griekse Wikipedia">
Griekse Wikipedia

Die Griekse Wikipedia is die Griekse uitgawe van Wikipedia, 'n gratis aanlyn ensiklopedie.
Die wikipedia is op 1 Desember 2002 begin en is die vyfde taal wat sy eie wikipedia gekry het.
Hulle skep op 15 Desember 2003 hulle 1 000ste artikel. In Oktober 2009 het hulle reeds 45 000 artikels gehad.

Die Wikipedia het tans artikels en is die grootste Wikipedia.




</doc>
<doc id="52623" url="https://af.wikipedia.org/wiki?curid=52623" title="Getroud met rugby (rolprent)">
Getroud met rugby (rolprent)

Getroud met rugby - die onvertelde storie is 'n vollengte Afrikaanse rolprent wat op 11 Maart 2011 in teaters begin draai het. Die fliek is gebaseer op kykNET se rugbydrama "Getroud Met Rugby". Die film het 'n 13 ouderdomsperk vir taal, geweld en verlang ouerleiding.

Reghart Venter (Izak Davel) is 'n motorwerktuigkundige van die verkeerde kant van die treinspoor. Hy is 'n belowende rugbyspeler, maar het die pad byster geraak. Ná verskeie klagtes van aanranding en bakleiery kry hy 'n laaste waarskuwing - om homself reg te ruk, of om tronk toe te gaan.

Regardt se straf is om gemeenskapsdiens te doen en rugby te oefen met 'n voormalige ster van die Stryders rugbyspan, Fafa Beltrami (Altus Theart). "Vinnige Fafa" was op sy tyd die vinnigste vleuel in die land en gewild onder die dames. Fafa het self ook die pad byster geraak toe hy van sy vrou Kiki (Hanna Grobler) vervreem geraak het nadat hulle dogter oorlede is.

Nadat hy téén sy sin na "Potties Place" (die plaaslike Stryders-kroeg) gebring word ontmoet hy Lize (San-Marié Nel). Hy het vir die eerste keer iets om voor te baklei. Deur die metafoor van rugby help die twee gebroke mans mekaar weer op die regte pad.

Die rolprent is 'n drama.





</doc>
<doc id="52625" url="https://af.wikipedia.org/wiki?curid=52625" title="Estniese Wikipedia">
Estniese Wikipedia

Die Estniese Wikipedia is die Estniese uitgawe van Wikipedia, 'n gratis aanlyn ensiklopedie.
Die Wikipedia is in 24 Julie 2002 begin.
Dit het tans artikels en is die grootste Wikipedia.




</doc>
<doc id="52626" url="https://af.wikipedia.org/wiki?curid=52626" title="National Freedom Party">
National Freedom Party

Die National Freedom Party is 'n politieke party in Suid-Afrika. Die party is op 25 Januarie 2011 deur die voormalige nasionale voorsitter van die Inkatha-Vryheidsparty, Zanele kaMagwaza-Msibi, gestig.

Die party is in Durban se stadsaal gestig met die oog op die Munisipale Verkiesing van 2011 met hulle fokus op KwaZulu-Natal.




</doc>
<doc id="52627" url="https://af.wikipedia.org/wiki?curid=52627" title="Federale Alliansie">
Federale Alliansie

Die Federale Alliansie was 'n klein Suid-Afrikaanse politieke party wat twee setels in die Suid-Afrikaanse algemene verkiesing van 1999 verower het. Die party is in 1998 gestig en die leier was die Suid-Afrikaanse besigheidsmagnaat Louis Luyt.

In Februarie 2007 het die Federale Alliansie met die Vryheidsfront Plus saamgesmelt.




</doc>
<doc id="52628" url="https://af.wikipedia.org/wiki?curid=52628" title="Sima Qian">
Sima Qian

Sima Qian (Tradisionele Chinees: 司馬遷; Vereenvoudigde Chinees: 司马迁) (ca. 145 – ca. 86 v.C.) was 'n belangrike Chinese historikus en skrywer. Hy was die samesteller van die Shiji, die eerste Chinese werk wat die bekende Chinese geskiedenis beskryf het. Hy word dan ook gesien as die "vader van Chinese geskiedenisskrywing".



</doc>
<doc id="52631" url="https://af.wikipedia.org/wiki?curid=52631" title="Hindi Wikipedia">
Hindi Wikipedia

Die Hindi Wikipedia is die Hindi uitgawe van Wikipedia, 'n gratis aanlyn ensiklopedie.
Die Wikipedia is in Julie 2003 begin.
Dit het tans artikels, en is die grootste Wikipedia.

In Julie 2010 kondig Google aan dat hulle saam met die Hindi-wikipediane werk om Engelse artikels na Hindi te vertaal. Na slegs 3 maande is meer as 600 000 woorde met 'n kombinasie van Google Translate en handmatige kontrole vertaal. Hierdie gekoördineerde vertaling het tot 'n 20% groei gelei.




</doc>
<doc id="52632" url="https://af.wikipedia.org/wiki?curid=52632" title="My Thuy">
My Thuy

My Thuy (Viëtnamees: "Mỹ Thủy") is 'n Viëtnamese munisipaliteit in die outonome gebied Bac Trung Bo van die provinsie Quang Binh.

'n Massamoord deur Franse militêre magte op Viëtnamese burgers het in 1947 in die dorp "My Trach" plaasgevind.


</doc>
<doc id="52643" url="https://af.wikipedia.org/wiki?curid=52643" title="Aserbeidjanse Wikipedia">
Aserbeidjanse Wikipedia

Die Aserbeidjanse Wikipedia (آزربایجانجا ویکی‌پئدییا) is die Aserbeidjanse uitgawe van Wikipedia, 'n gratis aanlyn ensiklopedie. Die redigerings-koppelvlak en tuisblad van die Wikipedia is ook toeganklik m.b.v. subtitels in Suid-Aserbeidjans. Die Wikipedia is in Januarie 2004 begin. Dit het tans ongeveer artikels, en is die grootste Wikipedia.

Die Wikipedia het tans bladsye, waarvan artikels is. Dit het geregistreerde gebruikers, waarvan as aktief gereken word. Hierdie gebruikers het in totaal wysigings aangebring en lêers opgelaai.




</doc>
<doc id="52649" url="https://af.wikipedia.org/wiki?curid=52649" title="Valse vriende">
Valse vriende

Valse vriende is die benaming wat gebruik word om te verwys na woorde van twee tale waarvan die vorm byna of geheel en al dieselfde is, maar waarvan die betekenis grootliks of soms net subtiel verskil. Daar kan dus maklik 'n verwarring ontstaan wanneer 'n taalgebruiker 'n anderstalige woord van dieselfde vorm teëkom en dus dieselfde betekenis verwag, terwyl die woord in der waarheid 'n ander betekenis het.

Hierdie verwarring kan dan manifesteer in weersprekings, vertaalfoute of in 'n verkeerde begrip. Dit kan aanleiding gee tot verwarring of verleentheid weens die onbedoelde betekenis, en kan 'n onverwagte uitwerking ten gevolg hê. Dit kan ook gebruik word om 'n humoristiese effek te verkry.

Die verskynsel kan nie net tussen twee verskillende tale voorkom nie, maar ook tussen variante van dieselfde taal. Die term "valse vriende" is vir die eerste keer in 1928 in Frans gebruik ("faux amis"), in die boek "Les faux amis ou les trahisons du vocabulaire anglais" deur Maxime Koessler en Jules Derocquigny.

Valse vriende kan op verskeie maniere ontstaan.

Baie tale deel 'n historiese verwantskap. So behoort onder meer die Skandinawiese tale, Afrikaans, Duits, Nederlands, Fries en Engels almal tot die Germaanse tak van die Indo-Europese taalfamilie. Die verwantskap kom neer op 'n aantal aspekte, onder andere die woordeskat. 'n Groot deel van die Afrikaanse (en daardeur Nederlandse) woordeskat bestaan uit kognate met die nou verwante Germaanse tale, terwyl ander dele weer 'n ander (byvoorbeeld Latynse) oorsprong het, en dus direk of indirek met woorde van ander tale verwant is. Woorde kan egter met die loop van tyd onherkenbaar verander, sowel in vorm as in betekenis.


Hierdie uiteengroeiing is nie noodwendig 'n verskynsel uit die verre verlede nie. Die verskille in betekenis tussen Britse en Amerikaanse Engels, of tussen Spaans uit Spanje en Spaans uit Suid-Amerika dui daarop aan dat die betekenis van woorde voortdurend verander.


Tale neem ook woorde oor uit ander soms onverwante tale. Afrikaans het 'n hele aantal woorde uit byvoorbeeld Maleis, Khoisan tale, Bantoe tale en Engels oorgeneem. Die oorspronklike betekenis van die leenwoorde word nie altyd goed begryp nie, en kry dan 'n ander betekenis in die lenende taal, of hul betekenis verskuif nadat die woord oorgeneem is. So beteken "conducteur" in Frans byvoorbeeld "bestuurder", maar in Nederlands het dit die gangbare term vir 'n kaartjie-kontroleerder geword. Dit is nie altyd duidelik of 'n bepaalde geval die oorsaak van 'n misverstand of van 'n gewone betekenisverskuiwing is nie.

Woord kan ook deur blote toeval sterk na mekaar lyk, terwyl die betekenis verskillend (en soms selfs teenoorgesteld) is.


Hier volg 'n paar Nederlandse voorbeelde, met die Afrikaanse betekenis langsaan:


</doc>
<doc id="52657" url="https://af.wikipedia.org/wiki?curid=52657" title="Malalane">
Malalane

Malalane is 'n klein dorp in die ooste van Mpumalanga, Suid-Afrika. Die vorige naam "Malelane" is in 2007 amptelik verander na "Malalane"; afgelei van Swazi "eMlalani" vir "palmplek" of "lala" vir "slaap". Die N4-nasionale pad gaan deur die dorp. Malalane is suid van die Krokodilrivier wat die Krugerwildtuin se suidelike grens vorm en noord van eSwatini geleë.

Kaptein G.J. (Mkonto) Elphick was een van die vroegste pioniers van die area. Na sy deelname aan die Anglo-Boereoorlog (1899–1902) koop hy die ou Malelaneplaas, waar hy suksesvol katoen, lemoene, papajas, mango's en tamaties produseer. Elphic vestig ook die eerste winkel in die Malelane-omgewing. Die dorp is in Julie 1949 op die plaas Malelane geproklameer. Die naam is 'n vervorming van die Swazi-uitdrukking "emlalani" (die plek van die lalapalms).

Daar word suikerriet, subtropiese vrugte en wintergroente in die distrik verbou. Daar is 'n toegangshek na die Krugerwildtuin naby die dorp.



</doc>
<doc id="52662" url="https://af.wikipedia.org/wiki?curid=52662" title="Baskiese Wikipedia">
Baskiese Wikipedia

Die Baskiese Wikipedia (Euskarazko Wikipedia) is die Baskiese uitgawe van Wikipedia, 'n gratis aanlyn ensiklopedie.
Die wikipedia is op 6 Desember 2001 begin, alhoewel hulle tuisblad eers in November 2003 geskep is. Dit het tans ongeveer artikels, en is die grootste Wikipedia.


Die Wikipedia het tans bladsye, waarvan artikels is. Dit het geregistreerde gebruikers, waarvan as aktief gereken word. Hierdie gebruikers het in totaal wysigings aangebring en lêers opgelaai.



</doc>
<doc id="52665" url="https://af.wikipedia.org/wiki?curid=52665" title="XGPON">
XGPON

XGPON is die nuutste standaard vir PON-produkte wat deur die ITU goedgekeur is. Die standaard is die ITU-T G.987 reeks dokumente wat die bestaande GPON standaard ITU-T G.984 reeks dokumente vervang. Die grootste verskil tussen XGPON en GPON is dat XGPON 1:128 (GPON 1:64) splitters ondersteun en die verkeer stroom af teen 10 Gb/s (GPON 2.488 Gb/s) geskied.


</doc>
<doc id="52671" url="https://af.wikipedia.org/wiki?curid=52671" title="Weeluis">
Weeluis

Weeluis (ˈve:lɶys), ook wandluis (ˈvantlɶys), is ’n klein, plat en ovaal bloedsuiende insek met ’n rooibruinerige kleur, verkorte vlerke en ’n slegte reuk. Die weeluis bewoon huise, veral beddens. Dit kruip gedurende die dag weg en kom saans uit om die bloed van mense en ander soogdiere te suig. Afhangende van die temperatuur en voedselbron kan twee tot vier geslagte jaarliks voortplant. Die larwes lyk soos die volwassenes en word binne 11 weke geslagsryp.

Wetenskaplike klassifikasie: die weeluis hoort tot die familie "Cimicidae". Die gewone weeluis word as "Cimex lecturalius" geklassifiseer.

"Weeluis" is afkomstig uit die Nederlandse "weegluis" (Middelnederlands "weechluus") 'n samestelling van "weech" 'muur' en luis 'luis', so genoem omdat die luis dikwels teen die muur agter vloerlyste aangetref word. "Weech" se betekenis kan ook met wand (die binnesy van 'n ruimte of muur) oorvleuel.

Hierdie Middelnederlandse "weech" stem dan ook ooreen met die Oudfriese "wāg", Oudengelse "wág"; Oudnoorse "veggr" en die Gotiese "waddjus".
Weeluis sluit dan ook aan by die Noorse veggedyr, die Deense væggelus en die Sweedse vägglus.

Dieselfde "weegluis" het ook die vorme "weechluys" en "weekluis" gehad en is nouliks verwant aan "walluus" en "wantluus"/"wandluys", laasgenoemdes die voorgangers van wandluis 
Die vorm "weekluis" word ná die 17de eeu slegs nog as gewestelik in Vlaams-België gebesig.

"Bedwants" is reeds in 1858 as Germanisme in die Moderne Nederlandse taal opgeteken:

"In de jongere taal als term in de dierkunde, waarin "wants" uit het Hoogduitsch is overgenomen; in zuiver Nederlandsch zegt men weegluis, ook wandluis." 

So ook in 1873:

"De beruchte beddewants of weegluis (lat. cimex lectularius) … (houdt) in reten van muren en houtwerk haar verblijf, van waar zij 's nachts te voorschijn komt om het bloed van slapende menschen of dieren te zuigen" 


</doc>
<doc id="52672" url="https://af.wikipedia.org/wiki?curid=52672" title="Vlammende drankie">
Vlammende drankie

Vlammende drankies sluit mengeldrankies met ’n klein hoeveelheid vlambare hoëvlakalkohol in wat ontbrand word voordat dit geniet word. Die vlamme is versierend en verander nie opvallend die geur van die drankie nie. Vlammende mengeldrankies is aanskouliker in ’n halfdonker omgewing waar die vlamme meer sigbaar is.


Vlammende drankies is vanselfsprekend ’n brandgevaar en moet nie deur onervarenes probeer word nie. Die drinkers moet daarop let dat die glase steeds warm is nadat die vlamme uitgeblus is, wat brandwonde kan veroorsaak.



</doc>
<doc id="52673" url="https://af.wikipedia.org/wiki?curid=52673" title="Hosni Mubarak">
Hosni Mubarak

Mohammed Hosni Said Mubarak (ook wel "Moebarak"), in Arabies: محمد حسني سيد مبارك (Kafr-El-Meselha, 4 Mei 1928) het tussen 14 Oktober 1981 en 11 Februarie 2011 die amp van president van Egipte beklee.

Mubarak is vlieënier in die laer van Egipte gewees. In 1969 is hy stafchef en later opperbevelhebber van die Egiptiese lugmag geword. In die Jom Kipoer-oorlog van 1973 het hy as generaalluitenant geveg. In 1975 het hy vise-president geword. Na die moord op president Anwar Sadat het hy in Oktober 1981 president geword. Hy het ook van Oktober 1981 tot Januarie 1982 minister-president gewees. Mubarak regeer die land in uitsonderingstoestand. In Januarie 2011 het die bevolking teen hom in opstand gekom. Op 1 Februarie 2011 het hy verklaar dat hy nie aan die presidentsverkiesing van September 2011 sal deelneem nie. Op 11 Februarie 2011 het hy afgetree.


</doc>
<doc id="52680" url="https://af.wikipedia.org/wiki?curid=52680" title="Kaal bolyf">
Kaal bolyf

Om kaal bolyf te loop, omskryf die wyse waarop ’n man geen klere bokant sy middel dra nie, om sodoende ’n gedeelte van of die hele bolyf te ontbloot.
’n Mens kan ook "hemploos" as sinoniem gebruik. Die woord bostukloos is slegs op vroue van toepassing.

In nywerheidslande is dit baie meer algemeen vir mans om kaal bolyf in die openbaar te verskyn, omrede die ontbloting van die manlike groot borsspiere veel minder taboe as vroulike borste is, hoewel party mense albei geslagte s’n as ewe afstootlik of prikkelend beskou.
Beide is vorms van gedeeltelike naaktheid of om “halfnaak” te wees.

Regdeur die geskiedenis het baie mans, veral arbeiders soos boere en delwers, kaal bolyf hul werk verrig. Dit was, en bly steeds, normaal om so in warm klimaatstreke te werk, behalwe by baie sonnige plekke waar beskerming teen die oormatige hoeveelheid sonlig van meer belang as verkoeling is.
In verskeie tydperke en plekke is daar egter strenger maatreëls neergelê weens die ongemak teenoor hierdie praktyk. Gedurende die Victoriaanse tydperk het die Westerse samelewings hul misnoeë teen enige vorm van naaktheid, wat ook die kaal bolyf van mans op strande insluit, uitgespreek. Later het die samelewings wat hierdeur geraak is die maatreëls geleidelik in die 20ste eeu begin verslap. Om kaal bolyf rond te loop was weer aanvaarbaar. Aan die begin was die reëls slegs vir mans op strand en by publieke swembaddens verslap (tot so laat as 1960 (in die stad New York) is ’n man beboet wat sy hemp in Central Park uitgetrek het), maar toegewing het vermeerder en later is vroue ook toegelaat.

Dit het onlangs heel algemeen vir vroue op Europese, Karibiese en Australiese strande geword om bostukloos te baai, hoewel dit geensins wêreldwyd die geval is nie. Dit is steeds ’n ongewone gesig by die meeste Noord-Amerikaanse strande.

In Asië word die ontbloting van hetsy die man of vrou se bolyf gewoonlik afgekeur, of as erg aanstootlik geag. In baie van hierdie lande, soos byvoorbeeld Suid-Korea, sal die meeste volwassenes steeds amper ten volle geklee swem. Party lande, soos onder meer Thailand, wat die bostukloosheid van vroue verafsku, sien hierdie sede deur die vingers om Europese toeriste nie af te skrik nie. In sommige Moslemlande word vroue volgens geloof aangemoedig (of verplig, soos in Iran) om bykans die hele liggaam te bedek.
In Europa en Noord-Amerika is daar egter mense wat sal aanstoot neem oor mans wat kaal bolyf rondloop. Baie winkels sal weier om hierdie mans te bedien, deur die beleid te handhaaf: "Geen hemp, geen skoene, geen diens."
In suidelike Indië is die algemeen vir mans om slegs ’n dhoti of borsbedekking te dra. Dit is die tipiese drag van ’n Suid-Indiese Hindoepriester (hoewel ’n tweede kleed rondom die middel bo-oor die dhoti gedra word). Party Hindoetempels gebied die toegewyde mans om hul hemde uit te trek voordat hulle die gebou binnestap.

Wanneer sekere musiekgroepe regstreeks optree is dit algemeen vir party manlike lede om kaal bolyf op die verhoog te wees. Bekendes soos Zack Merrick van All Time Low, Gyroscope, Red Hot Chilli Peppers, Basshunter, Metro Station en Placebo raak van hul hemde ontslae.

Party sakeondernemings span halfnaakte mans vir hul advertensies in, maar laat ironies genoeg nie hul klante toe om kaal bolyf hul winkels binne te vaar nie.
Mans wat hemploos is word veral deur gimnasiums in advertensies gebruik. Die klerewinkelgroep, Abercrombie & Fitch is nog ’n vername voorbeeld.

Dit is meer aanvaarbaar vir mans om kaal bolyf in sport deel te neem as om so in die stedelike omgewing rond te wandel.
Daar is sekere groepe wat ’n wyer aanvaarding van mans wat kaal bolyf is voorstaan. Party is hoofsaaklik daarop toe om mans aan te moedig om voordeel te trek uit situasies waar hemploosheid by mans reeds aanvaarbaar is (soos by hardloop), party probeer vryheid daarstel vir die hoeveelheid deelnemers wat kaal bolyf by atletiekbyeenkomste hardloop, terwyl ander probeer om net hierdie praktyk wêreldwyd meer aanvaarbaar te maak.
Om hemploos rond te loop word by sommige mans as ’n lewenswyse beskou.

In vele sporte is dit by mans die norm om kaal bolyf te wees, veral by die meeste watersportsoorte, soos swem, duik, branderplankry en waterpolo, asook strandspele soos vlugbal en strandstoei. Dit is ook van toepassing van verskillende gevegsportsoorte, soos boks, modderstoei, professionele stoei en gemengde gevegskuns ("mixed martial arts"). By professionele boks word mans verbied om ’n hemp te dra en by skopboks is dit ook ontoelaatbaar om skoene te dra. Liggaamsbouers loop ook tydens kompetisies en tentoonstellings kaal bolyf rond – wat vroeër as die 1900’s terugdateer.

By sport wat informeel in die opelug of binne gimnasiums gespeel word, sal mans hul hemde uittrek om gemakliker te beweeg, om koel te bly en om skawing van die tepels te verhoed.
Voorbeelde van sulke sportsoorte is basketbal, tennis, sokker, fietsry, gimnastiek.
By informele sportwedstryde, soos rugby/sokker in ’n parkie of krieket op die strand, waar daar nie altyd genoeg hemde is om spanne van mekaar te onderskei nie, kan ’n oplossing wees om een span kaal bolyf en die ander span met hemde te laat speel.


</doc>
<doc id="52682" url="https://af.wikipedia.org/wiki?curid=52682" title="Naomi Watts">
Naomi Watts

Naomi Ellen Watts (Shoreham, 28 September 1968) is 'n Australiese aktrise wat in Engeland gebore is.


</doc>
<doc id="52690" url="https://af.wikipedia.org/wiki?curid=52690" title="Kim Clijsters">
Kim Clijsters

Kim Antonie Lode Clijsters (Nederlands: [kɪm ˈklɛistərs] ; gebore 8 Junie 1983 in Bilzen) is 'n voormalige Belgiese tennisster. Sy is die dogter van die voormalige sokkerspeler "Lei Clijsters" en die voormalige gimnastiekster "Els Vandecaetsbeek".

Clijsters was op 'n stadium die nommer-eenspeler op die wêreldranglys. Op 11 Oktober 2010 beklee sy die vyfde posisie.

Die tabel toon Clijsters haar prestasie tydens elk van die Grand Slam-toernooie in vroueenkels waaraan sy deelgeneem het:



</doc>
<doc id="52691" url="https://af.wikipedia.org/wiki?curid=52691" title="Li Na (tennisspeler)">
Li Na (tennisspeler)

Li Na (Chinees: 李娜; pinyin: Lǐ Nà [lìnɑ̂]) (gebore 26 Februarie 1982 in Wuhan) is 'n voormalige tennisspeler vanaf die Volksrepubliek China wat in 1999 professioneel begin tennis speel het.

Li was die eerste Chinees wat vir 'n Grand Slam-toernooi geplaas is en die eerste Chinees op die wêreldranglys van top-10 tennisspelers. Daarnaas was sy die eerste Chinees wat die kwarteindstryd van 'n Grand Slam kon bereik (2006 op Wimbledon). In 2011 bereik sy die eindstryd van die Australiese Ope, die eerste Chinees wat so ver kon deurdring.

Op 4 Junie 2011 maak sy haar deurbraak en word die eerste speler van Asië om 'n Grand Slam-enkelspeltitel te wen toe sy vir Francesca Schiavone van Italië met "6-4", "7-6" op Roland Garros geklop het.

In 2014 verower sy haar tweede Grand Slam-titel deur Dominika Cibulkova met 7–6, 6–0 in die Australiese Ope te klop.

Die tabel toon Li Na haar prestasie tydens elk van die Grand Slam-toernooie in vroueenkels waaraan sy deelgeneem het:


</doc>
<doc id="52692" url="https://af.wikipedia.org/wiki?curid=52692" title="Novak Djokovic">
Novak Djokovic

Novak Djokovic, soms ook Đoković gespel (Serwies: Новак Ђоковић, [nôʋaːk d͡ʑôːkoʋit͡ɕ], ; gebore 22 Mei 1987 in Belgrado), is 'n professionele Serwiese tennisspeler. Tot op hede het hy 74 toernooie gewen, waarvan een in dubbels. Sy grootste oorwinnings was die Australiese Ope in 2008, 2011, 2012, 2013, 2015, 2016 en 2019, Wimbledon in 2011, 2014, 2015, 2018 en 2019, die VSA Ope in 2011, 2015, 2018 en die Franse Ope in 2016.

In 2019 het hy die eerste man in die geskiedenis geword wat sewe Australiese Ope-enkeltitels inpalm.

Die tabel toon Djokovic se prestasie tydens elk van die Grand Slam-toernooie in mansenkels waaraan hy deelgeneem het:



</doc>
<doc id="52694" url="https://af.wikipedia.org/wiki?curid=52694" title="Vlieland">
Vlieland

Vlieland is vanuit die weste die tweede bewoonde Nederlandse Wadde eiland, en lê in die provinsie Friesland. In vroeër tye was Vlieland 'n deel van die gewes Texla. Die eiland is 'n gebiedsdeel van die gelyknamig munisipaliteit Vlieland. Aan die westekant van die eiland lê Texel, aan die oostekant van Vlieland lê Terschelling.

Die munisipaliteit Vlieland tel 1 103 inwoners. In die munisipaliteit is slegs een dorp: Oost-Vlieland, wat ongeveer 1 070 inwoners het. Met 31 inw/km² is Vlieland na Schiermonnikoog die ylbevolkste munisipaliteit van Nederland.

Deur die stormvloed van 1287 word Vlieland van Friesland se vasteland geskei. Dit het deel uitgemaak van die proses waardeur die Waadsee gevorm is. Die noordelike deel van Texel, Eierland, was ooit 'n deel van Vlieland nie. Deur die ontstaan van die Eierlandse Gat is Eierland van Vlieland geskei. Deur verdere veranderinge in seestrome het Vlieland aan die weskus steeds verder geërodeer.

Naas Oost-Vlieland was daar nog 'n tweede dorp: West-Vlieland "(Westeynde)". Die laatste huise word in 1736 uit hierdie dorp ontruim na tientalle jare van vloede en pogings tot wederopbou.

Tot 1942 het Vlieland aan die provinsie Noord-Holland behoort, soos Terschelling. Die Duitsers het dit verander en het die eiland by Friesland ingedeel. Na die oorlog is hierdie wysiging aan die provinsiale grens nie ongedaan gemaak nie.

Vlieland is nou 'n Fries wadde eiland, maar daar word nie Wes-Fries gepraat nie. Die oorspronklike dialek van Vlieland, Vlielands, het veral aansluiting gevind by die dialekte van Noord-Holland. Die laaste spreekster, mevrou Petronella de Boer-Zeylemaker, het in 1993 gesterf toe sy 107 jaar oud was.

Die enigste dorp op die eiland is Oost-Vlieland. 'n Tweede dorp, met die naam West-Vlieland het in 1736 in die see verdwyn.




</doc>
<doc id="52695" url="https://af.wikipedia.org/wiki?curid=52695" title="Andre Agassi">
Andre Agassi

Andre Kirk Agassi (gebore 29 April 1970 in Las Vegas, Nevada) is 'n afgetrede professionele tennisspeler van die Verenigde State van Amerika. Hy is een van die suksesvolste tennisspelers in die geskiedenis en was op sy tyd die wêreldkampioen.

Agassi was die eerste tennisspeler wat al die Grand Slam-toernooie op vier verskillende oppervlakke kon wen. Roger Federer en Rafael Nadal het dit ook later vermag. Hy het die Australiese Ope in 1995, 2000, 2001 en 2003 gewen, die Franse Ope in 1999, Wimbledon in 1992 en die Amerikaanse Ope in 1993 en 1999.

Hy is sedert 2001 getroud met die voormalige no. 1-vrouekampioen Steffi Graf. Hulle het twee kinders.

Die tabel toon Agassi se prestasie tydens elk van die Grand Slam-toernooie in mansenkels waaraan hy deelgeneem het:


</doc>
<doc id="52696" url="https://af.wikipedia.org/wiki?curid=52696" title="Thomas Johansson">
Thomas Johansson

Thomas Johansson (gebore 24 Maart 1975 in Linköping) is 'n voormalige Sweedse tennisspeler. Hy begin in 1993 om professioneel te speel en wen sedertdien agt toernooie op die ATP-toer. Op 12 Junie 2009 besluit hy om uit professionele tennis uit te tree. Sy grootste oorwinning was die Australiese Ope in 2002.

Die tabel toon Johansson se prestasie tydens elk van die Grand Slam-toernooie in mansenkels waaraan hy deelgeneem het:


</doc>
<doc id="52697" url="https://af.wikipedia.org/wiki?curid=52697" title="Antieke Rome">
Antieke Rome

Antieke Rome was 'n beskawing wat uit 'n klein landelike gemeenskap ontstaan het, wat reeds in die 10de eeu v.C. op die Italiaanse skiereiland gevestig is. Die beskawing was oorwegend langs die Middellandse See geleë, met die stad Rome as fokuspunt, en het tot een van die grootste ryke in die antieke wêreld ontwikkel.

In die eeue-lange bestaan daarvan, het die Romeinse beskawing ontwikkel van 'n monargie tot 'n oligargiese republiek tot 'n toenemend outokratiese ryk. Dit sou heerskappy voer in Suidwestelike Europa, Suidoostelike Europa (die Balkan-skiereiland) en die Mediterreense streek na stelselmatige verowering en inkorporering.

Geteister deur interne onstabiliteit en aangeval deur verskeie migrerende volke, het die westelike deel van die ryk, insluitend Italië, Hispanië, Gallië, Britannië en Africa in die 5de eeu opgebreek in verskeie onafhanklike koninkryke. Hierdie verbrokkeling word deur geskiedkundiges aangedui as die breekpunt tussen die Antieke tydperk en die middeleeuse tydvak van die "Donkereeue".

Die Oos-Romeinse Ryk wat vanuit Konstantinopel regeer is, nádat Diocletianus die Ryk in 286 n.C. verdeel het, en wat saamgestel was uit Griekeland, die Balkans, Klein-Asië, Sirië en Egipte, het hierdie krisis oorleef. Ten spyte van die latere verlies van Sirië en Egipte, wat aan die Arabies-Islamitiese ryk afgestaan is, het die Oos-Romeinse Ryk vir 'n verdere millennium standgehou, tot die oorblyfsels uiteindelik geannekseer is deur die ontluikende Turkse Ottomaanse Ryk. Hierdie oostelike, Christen- en middeleeuse era van die ryk word gewoonlik die Bisantynse Ryk genoem deur historici, alhoewel die Bisantynse nasie hulself gesien het as 'n voortsetting van die antieke Romeinse tradisie.

Die Romeinse beskawing word dikwels onder die "klassieke oudheid" geresorteer, saam met antieke Griekeland, 'n beskawing wat, tesame met die Etruskerse beskawing en die vele ander beskawings wat deur die Romeine verower en geïnkorporeer is, heelwat van die kultuur van antieke Rome geïnspireer het. Antieke Rome het grootliks bygedra tot die ontwikkeling van regering, wetgewing, oorlogvoering, kuns, literatuur, argitektuur, tegnologie, religie en die tale in die Westerse wêreld, en die geskiedenis daarvan het 'n blywende grondige invloed op die hedendaagse wêreld.

Die Griekse tradisies van natuurwetenskaplike navorsing is nie deur die Romeine voortgesit nie. Bekende skrywers soos Vitruvius, wat omstreeks 25 v.C. sy bekende werk oor boukuns in tien boekdele gepubliseer het ('n soort argitektoniese ensiklopedie wat eeue lank 'n standaardwerk sou bly), het hom liewer op die samestelling van vroeëre kennis op dié gebied toegespits. Hierdie kennis is op 'n betreklik onkritiese manier aangebied.

Ook Plinius die ouere het in sy "Naturalis Historia" min belangstelling in wetenskaplike metodes getoon. Al verwys hy na sowat 2 000 werke van 516 skrywers wat hy vir sy "Natuurgeskiedenis" geraadpleeg het, en bly sy werk 'n vooraanstaande bron vir moderne navorsers, was sy wetenskaplike kennis oppervlakkig.

Algaande het steeds meer van die historiese Griekse oorlewerings op wetenskaplike gebied verlore gegaan. So het Strabo († 20 n.C.) se noukeurige geografiese beskrywing van ons aarde ongeewenaard gebly – latere outeurs soos Mela het niks meer as deskriptiewe opsommings opgelewer nie, en in die laat-antieke tydperk was die kennis van skrywers soos Cyrillus en Diodorus (omstreeks 370 n.C.) sodanig beperk dat hulle die aarde weer as 'n plat skyf beskryf het.

Nogtans het die Romeine by die oorname, verbetering en praktiese toepassing van Griekse tegnologieë uitgeblink – juis wanneer dit nuttig kon wees vir die uitbreiding en administrasie van die Romeinse Ryk of die verbetering van die lewenstandaard van sy bewoners, het die Romeinse ingenieurs en tegnici hul grootste prestasies gelewer.

Die eerste Romeinse historici (3e eeu v.C.) het in Grieks geskryf en so 'n groot bewondering vir die Griekse kultuur gekoester dat hulle die vroeë geskiedenis van hul stad met die Griekse mitologie verbind het. Volgens legende het Aeneas uit die brandende Troje (die Ilium van Homerus) na Italië gevlug, waar sy seun Ascanius (ook bekend as Julius) in die Tiberstreek die stad Alba Longa gestig het. 

'n Latere koning, Numitor, het ŉ dogter, Rhea Silvia, gehad, by wie die oorlogsgod Mars 'n tweeling, Remus en Romulus, verwek het. Numitor se broer en vyand, Amulius, het die tweelingseuns in die Tiber gegooi, maar hulle het uitgespoel en is gered deur 'n wolvin, wat hulle gesoog het - die latere simbool van Rome. Hulle is deur die herder Faustulus en sy vrou, Acea Larentia, gevind en opgevoed. Nadat hulle volwassenheid bereik het, het die tweelingbroers 'n eie stad gestig, genoem na Romulus, wat sy broer in 'n geveg doodgemaak het. 

Die tradisionele stigtingsdatum van die stad Rome is 753 v.C. Dit was die begin van die Romeinse jaartelling: ab urbe condita (sedert die stigting van die stad, dit wil sê van Rome). Reeds tydens die koningskap van Romulus het 'n stryd met die naburige Sabyne ontbrand. Dit is veroorsaak deur die sogenaamde Sabynse maagderoof: omdat daar in Rome 'n tekort aan vroue was, het die Romeine die vroue van hul bure ontvoer. 

Die ontvoerde meisies was egter heeltemal tevrede met hul lot en die Romeine en Sabyne het vrede gesluit. Daarna is Rome beurtelings deur 'n Romeinse en 'n Sabynse koning geregeer. Romulus is na sy dood as Quirinus in die geledere van die gode opgeneem.

Die legende is deur argeologiese vondste gedeeltelik bevestig. Op een van die 7 heuwels van Rome, die Palatinus, is tekens van bewoning uit omstreeks 750 v.C. gevind. Bowendien blyk dit uit die grafte wat op die latere Forum gevind is, dat die dooies op 2 wyses begrawe is: deur gewone begrawing en deur lykverbranding. Daaruit kan afgelei word dat die Romeine en die Sabyne reeds in 'n vroeë stadium verenig het. In werklikheid was Rome dus oorspronklik 'n stadjie van die Latyne, een van die lndo-Europese volke wat Italië in omstreeks 1000 v.C. uit die noorde binnegeval het.

Volgens tradisionele oorlewering is Romulus opgevolg deur 6 konings: Numa Pompilius, Tullus Hostilius, Ancus Marcius, Tarquinius Priscus, Servius Tullius en Tarquinius Superbus. Numa en Servius Tullius het onderskeidelik 'n godsdienstige en administratiewe organisasie aan die stad geskenk. Volgens hul name was albei Tarquinii van Etruskiese afkoms, wat daarop dui dat Rome in daardie tyd deel van die Etruskiese magsgebied was. 

Die Etruskers het aan die einde van die 6e eeu v.C. ongeveer een derde van Italië oorheers en het kulturele en handelskontak gehad met die Grieke, wat reeds in die 8e eeu v.C. begin het met die kolonisering van die Italiaanse suidkus. Vanweë hul hoog ontwikkelde kultuur en tegnologie het die Etruskers 'n diepgaande invloed op die Romeine gehad. Hulle het die Romeine byvoorbeeld met die Griekse alfabet en met die beginsels van koepelbou in aanraking gebring. 

Die gewilde Romeinse gladiators port het heel moontlik uit die swaardgevegte van die Etruskiese begrafnisritueel ontwikkel. Die eerste vermelding daarvan in Rome dateer egter eers uit 264 v.C. Godsdienstige gebruike wat die Romeine by die Etruskers oorgeneem het, is onder meer die rituele van augur en haruspecx, waarmee onderskeidelik uit die vlug van voëls en die ingewande van ŉ offerdier die toekoms voorspel is. In die verband is van disciplina etrusca (Etruskiese kennis) gepraat.

Volgens tradisie is die laaste verteenwoordiger van die Etruskiese gesag, Tarquinius Superbus, in 510/509 v.C. deur Lucius Junius Brutus uit Rome verdryf. Die jaar 509 v.C. word aangegee as die tradisionele begindatum van die Romeinse Republiek en Brutus as die stigter daarvan. 

Hy het volgens oorlewering opgetree as die wreker van Lucretia, 'n Romeinse edelvrou wat deur die seun van die vors verkrag is en uit skaamte selfmoord gepleeg het. Lucretia het later die simbool van die getroue vrou geword. Die bevryding het egter nie so vinnig geskied as wat die oorlewering suggereer nie. Die Etrusker Lars Porsenna het die mag van Tarquinius probeer herstel en die stryd teen die Etruskiese buurstede is eers met die val van Vei in 396 v.C. definitief beëindig. 

Weens toenemende Griekse druk was die mag van die Etruskers in daardie tyd inderdaad aan die kwyn, veral nadat hulle die seeslag van Cumae (474 v.C.) teen Sirakuse verloor het. Daarna het ook Rome minder van die Etruskers te vrees gehad.

Die eerste twee en halwe eeu van die Romeinse Republiek is gekenmerk deur 'n interne stryd tussen patrisiërs en plebejers (adel en burgerlikes) om die politieke mag in die nuwe republikeinse staatsvorm. Intussen moes die pas herwonne selfstandigheid teen die Etruskers beskerm word en is ook daarna gestrewe om die leierskap oor die buurvolke, verenig in die Latynse Bond, te bekom. 

Die stryd om die leierskap het aanvanklik geen beslissende slag opgelewer nie en is uiteindelik bygelê onder druk van 'n gemeenskaplike bedreiging deur invallende bergvolke. Daar kon dus gesamentlik opgetree word teen die Sabyne, Aequi en Volsci, van wie veral laasgenoemde gedugte teenstanders was. Uiteindelik het die Bond tog die oorhand behaal en was Rome vry om Vei, die laaste Etruskiese bolwerk in die omgewing, in te neem. 

Die stad is eers in 396 v.C. na 'n beleg van 11 jaar ingeneem, ŉ prestasie wat deur latere Romeinse historici vergelyk is met die Grieke se tienjarige stryd teen Troje. In 387 v.C. is die Romeinse leër by Allia deur Kelte onder leiding van Brennus verslaan. Die Kelte het Rome binnegedring, maar 'n volslae nederlaag vir die Romeine is afgewend deur die heilige ganse van die Kapitool, gewy aan die god in Juno, wat met hul gesnater die verdedigers op die heuwel teen ŉ nagtelike aanval gewaarsku het. 

Vernietiging van Rome kon egter net afgeweer word deur die betaling van 'n skat aan Brennus. Volgens oorlewering het Brennus sy swaard in die skaal geplaas terwyl die skat afgeweeg is en toe die Romeine protesteer omdat hy hulle daardeur benadeel, het hy geantwoord: vae victis ("wee die oorwonnenes"). Rome het egter gou herstel en die omringende volke geen geleentheid gebied om by sy ontreddering baat te vind nie. 

In 358 v.C. het die Romeine die Latynse Bond gedwing om die verdrag op ongunstiger voorwaardes te hernuwe en in 338 v.C. is die Bond ondanks hewige verset ontbind. Die lid state is deur afsonderlike verdrae aan Rome ondergeskik gemaak en Rome was daarop die heerser van Latium.

Intussen het nuwe vyande op die toneel verskyn. Die stad Capua het Rome se hulp ingeroep teen die Samniete, ŉ oorlogsugtige bergvolk van die Oskiese taalgroep. Die gevolg was 3 Samnitiese oorloë (343-341 v.C., 326-304 v.C., 298-290 v.C.), waarvan veral die tweede Rome in 'n benarde posisie geplaas het. In 321 v.C. is die Romeinse legioene by die Caudynse Passe in 'n hinderlaag gelei en moes hulle hul oorgee. 

Tydens die derde oorlog het die Samniete hulp ontvang van onder andere die Etruskers, Umbriërs en Keltiese Senone, maar hulle is by Sentinum (295 v.C.) en Aquilonia (293 v.C.) verslaan. In 283/82 v.C. is die Keltiese bedreiging nog 'n laaste keer afgeweer en kon die Romeine al hul aandag aan hul aspirasies in ŉ suidelike rigting wy. Van die Griekse kolonies wat sedert die 8e eeu aan die Italiaanse suidkus gestig is, het Tarentum daarin geslaag om onder andere deur die uitvoer van wol die magtigste posisie te verwerf. 

Hy het Rome se suksesse teen die Samniete as 'n bedreiging vir sy eie posisie beskou, des te meer toe ŉ ander kolonie, Thurii, die Romeine se hulp inroep teen die Lucani, ŉ Suid-Italiaanse bergvolk (282 v.C.). Tarentum het homself nie as sterk genoeg beskou om teen Rome te veg nie en het daarom steun gesoek by koning Pyrrhus van Epirus (319-272 v.C.) in die Griekse moederland. Pyrrhus het in 280 v.C. na die Appenynse skiereiland oorgesteek en daarin geslaag om die Romeine by Heraclea en Ausculum te verslaan. 

Sy eie swaar verliese het hom egter verhinder om sy oorwinnings op te volg (vandaar die uitdrukking " 'n Pyrrhusoorwinning" vir 'n skynoorwinning). Hy het sy leer na Sicilië verskuif en in 275 v.C. 'n nuwe offensief teen die Romeine begin. Die Romeine het intussen geleer hoe om teen sy krygsolifante op te tree en het hom by die Slag van Beneventum verslaan. Pyrrhus het na Griekeland teruggekeer en die Romeine as heersers van die hele gebied tussen die Po-vlakte en die Straat van Messina agtergelaat. 

Rome het intussen daarin geslaag om politieke eenheid in sy invloedsfeer te bewerkstellig. Die gebiede rondom Rome self is geannekseer en die inwoners het gedeeltelike of volle Romeinse burgerregte verkry. As cives Romani kon hulle in die volksvergaderings stem en ampte beklee. Stede en volke wat verder weg geleë was, het deur verdrae die status van bondgenote (socii) verkry. In teenstelling met die burgers het hulle nie belasting aan Rome betaal nie en hulle is toegelaat om hul eie bestuur, gode en gebruike te behou. 

Hulle was egter verplig om "dieselfde vriende en vyande as Rome" te hê. Dit het beteken dat hulle militêre steun aan Rome moes verleen en dat hulle geen ander bondgenootkappe kon aangaan nie. Die resultaat van die stelsel was dat daar vrede in Italië geheers het sonder dat die bewoners hulle aan Rome verkneg gevoel het. Die toedrag van sake het 'n belangrike bydrae gelewer tot Rome se sukses in die kragmeting met Carthago.

Rome se heerskappy in Italië het van hom ŉ magsfaktor in die westelike Middellandse See-gebied gemaak en dus ook 'n mededinger van die Feniciese handelstad, Carthago, aan die noordkus van Afrika. Aanvanklik was die betrekkinge tussen die 2 stede vriendskaplik. In 509 v C. Het hulle 'n verdrag gesluit en in 27 v.C. 'n bondgenootskap teen Pyrrhus. Carthago was bereid tot vriendskap met Rome bloot omdat laasgenoemde nie 'n bedreiging op die gebied van die handel en seevaart was nie. 

Carthago het egter die latere Romeinse uitbreiding in Suid-Italië as 'n bedreiging vir sy belange in Sicilië beskou. Toe die stede in Sicilië begin om die 2 moondhede teen mekaar uit te speel, het 'n konflik ontbrand wat tot die 3 Puniese Oorloë gelei het: 264- 241 v.C., 218- 201 v.C., 149- 146 v.C. Die oorloë het geëindig met die verwoesting van Carthago, waardeur Rome groot gebiede buite Italië verkry het: Sicilië, Sardinië, Korsika, Spanje en Noord-Afrika. 

Aangesien die noordelike grense in tussen ook beveilig is deurdat die Keltiese aanvalle gestuit en die Povlakte as Gallië Cisalpynië (aan hierdie (= Romeinse) kant van die Alpe) onder Romeinse gesag geval het, kon Rome in die 3e eeu v.C. tot 'n wêreldmag ontwikkel. Dit het daartoe gelei dat hy ook by die politiek van die Hellenistiese state in die oostelike Middellandse Seegebied betrokke geraak het.

Nadat die Romeine eers met die liriese seerowers in die Adriatiese See afgereken het (229/228 v.C. en 219 v.C.), het hulle in die laaste twee Macedoniese oorloë hul invloed oor Griekeland uitgebrei. Die eerste oorlog (21 4- 205 v.C.) was 'n gevolg van die bondgenootskap tussen Carthago en Philippus V van Macedonië (238- 179 v.C.). Die ambisieuse vors het Rome se stryd teen Hannibal van Carthago as 'n gulde geleentheid beskou om self 'n vastrapplek in Suid- Italië te verkry. 

Die eerste Macedoniese oorlog was beperk tot klein skermutselings, onder andere omdat Philippus nie oor 'n groot vloot beskik het nie, en het geëindig met 'n verdrag waarvolgens Macedonië afgesien het van magsuitbreiding na die weste. Die konflik met Philippus het Rome in aanraking gebring met Attalos I van Pergamum (269-197 v.C.), 'n klein welvarende vorstedom in Klein-Asië. Toe Philippus sy ambisies ooswaarts verskuif, het Attalos die hulp van die Romeine ingeroep. 

In die tweede Macedoniese oorlog (200 - 197/96 v.C.) is Philippus by die Slag van Cynoscephalae verslaan en Macedonië moes sy heerskappy in Griekeland prysgee. Rome het nie self die mag in Griekeland oorgeneem nie, maar het (sommige meen uit respek vir die Griekse kultuur) deur konsul Titus Flamininus by die Isthmiese Spele van 196 v.C. die onafhanklikheid van die Griekse stadstate laat uitroep. Dit was 'n teleurstelling vir die Etoliërs, wat gehoop het dat hul steun aan Rome met gebiedsuitbreiding beloon sou word. 

Op hul aandrang het Antiochus die Grote van Sirië (241-187 v.C.) in 192 v.C. met 'n leër na Griekeland vertrek. Hy kon egter niks teen die Romeine uitrig nie en is in sy eie gebied by Magnesia verslaan. Met die verdrag van Apamea (188 v.C.) is Antiochus gedwing om van sy gebied af te staan, onder andere aan Pergamum, maar Rome het self geen nuwe gebied geannekseer nie. Philippus van Macedonië is opgevolg deur sy seun Perseus (regeer 179- 168 v.C.), wie se politiek deur die toedoen van Eumenes II van Pergamum (oorl. 160 / 159 v.C.) by Rome in onguns gekom het. 

Die daaropvolgende derde Macedoniese oorlog (172-168 v.C.) is beëindig met die Slag van Pydna, waarna Macedonië sy onafhanklikheid verloor en in 147 v.C. ŉ Romeinse provinsie geword het. Die anti-Romeinse aktiwiteit van die Egeïese Bond op die Peloponnesus het uiteindelik tot die onderwerping van die hele Griekeland gelei: in 146 v.C. (die jaar waarin Carthago verwoes is) is Korinthe deur Lucius Mummius Achaicus ingeneem en ook verwoes. Daarna het die Romeine hulle na die Nabye Ooste en die Keltiese gebiede in die noordweste gewend.

Rome se nuwe posisie as 'n wêreldmag het interne politieke probleme opgelewer. Die bestaande politieke stelsel was nie ingerig vir die beheer van omvangryke gebiede nie en d ie goewerneurs van provinsies het in baie opsigte 'n vrye hand gehad om hul eie belange te bevorder. As gevolg van die voortdurende oorloë het ŉ beroepsleer ontstaan wat deur ambisieuse aanvoerders as ŉ politieke magsmiddel aangewend kon word. 

Nog 'n gevolg van die oorloë was dat die kleingrondbesit in grootgrondbesit oorgegaan het en dat daar in Rome 'n proletariaat van landlose boere en oud-stryders ontstaan het. Die opkomende handelsadel was ontevrede omdat hulle nie by die staatsbeleid betrokke was nie, terwyl die Italiaanse bondgenote ontevrede was omdat hulle net in die nadele van Rome se politiek gedeel het en nie in die voordele nie. Die eerste pogings om die situasie te verbeter, is deur die broers Tiberius en Gajus Sempronius Gracchus aangewend. 

Hul voorstelle vir hervorming van grondbesit en verlening van burgerregte aan bondgenote het egter teenstand van die senaat ontvang (133/ 123 v.C.). Toe daar in 112 v.C. 'n oorlog teen die Numidiese vors lugurtha uitbreek, het die korrupsie en besluiteloosheid van die leierskringe in Rome so skril aan die lig gekom dat die veldheer Gajus Marius (157-86 v.C.) met die steun van die volk uitgebreide bevoegdhede vir homself toegeëien het. 

Met 'n leër bestaande uit die stadsproletariaat en waarvan die soldate belowe is dat hulle na hul ontslag as veterani 'n stuk grond sou ontvang, het Marius eers lugurtha verslaan (104 v.C.) en daarna die Germaanse Teutone, wat Italië uit die noorde ingeval het (Slag van Aquae Sextiae, 102 v.C.). By die Slag van Vercellae (101 v.C.) het hy 'n ander Germaanse stam, die Kimbre, verslaan. In 91 v.C. het die Italiaanse bondgenote in opstand gekom omdat Marcus Livius Drusus se voorstelle vir die verlening van burgerregte aan die bondgenote deur die senaat afgekeur is. 

Die sogenaamde Bondgenote-oorlog wat daarop gevolg het (91-87 v.C.), het so ŉ ernstige bedreiging vir Rome ingehou dat burgerregte uiteindelik aan alle socii suid van die Po toegestaan is. Daarna was Rome en Italië 'n staatsregtelike eenheid. In Rome was daar intussen ŉ verskerping van die teenstelling tussen die volksparty onder Gajus Marius en die senaatparty onder Lucius Cornelius Sulla (138 -78 v.C.). Die burgeroorlog wat daaruit ontwikkel het, het uiteindelik ten gunste van Sulla afgeloop en in 81 v.C. het hy homself tot diktator laat uitroep. 

Nadat hy deur middel van die leges Corneliae die mag van die senaat ten koste van die van die volkstribunes en leëraanvoerders uitgebrei en deur 'n proscriptio sy teenstanders voëlvry verklaar het, het Sulla in 79 v.C. vrywillig afgetree. Hierna het weer eens 'n paar chaotiese jare gevolg, afgesluit met 'n verbond tussen Gnaeus Pompejus Magnus (106-48 v.C.) en Marcus Licinius Crassus (115-53 v.C.), wat in 71 v.C. met groot moeite die slawe-opstand van Spartacus onderdruk het. In 70 v.C. het hulle die hervormings van Sulla ongedaan gemaak. 

Pompejus het daarna groot gewildheid verwerf deurdat hy die seerowers uit die Middellandse See verdryf het (67 v.C.) en vervolgens in Asië met koning Mithridates VI van Pontus (63 v.C.) afgereken het. Mithridates het hom al sedert 88 v.C. die ergernis van Rome op die hals gehaal en is in 68 v.C. van ŉ nederlaag teen Lucius Licinius Lucullus gered slegs deurdat laasgenoemde weens politieke intriges na Rome moes terugkeer. In 60 v.C. het die Eerste Driemanskap (Triumviraat) tot stand gekom, bestaande uit Crassus, Pompejus en Gajus Julius Caesar (100 - 44 v.C.), wat intussen opgang begin maak het. 

Ondanks steeds toenemende teenstellings tussen die drie het die Triumviraat in naam tot met Crassus se dood in 53 v.C. voortbestaan. Pompejus het daarna nouer samewerking met die senaat gesoek en daarin geslaag om Caesar van sy bevel in Gallië onthef te kry. Caesar het geweier en in 49 v.C. het hy met sy leer die Rubicon, die grensrivier tussen sy ampsgebied en Italië, oorgesteek. Pompejus en die senaat het na Griekeland gevlug. 

In die daaropvolgende periode moes Caesar op uiteenliggende plekke in die Ryk sy teenstanders die hoof bied. Pompejus is by die Slag van Pharsalus in Thessalië (48 v.C.) verslaan en het na Egipte gevlug, waar hy vermoor is. Marcus Porcius Cato Uticensis (95-46 v.C.), wat in sy tyd beskou is as die verpersoonliking van ou-Romeinse ideale, het selfmoord gepleeg nadat hy by die Slag van Thapsus in Noord-Afrika verslaan is. 

Nadat hy nog 'n oorwinning by Munda in Spanje behaal het (45 v.C.), was Caesar die alleenheerser van Rome en het hy begin met 'n reorganisasie van die staat en wetgewing ter verbetering van die posisie van die Romeinse bevolking. Ondanks sy gematigde optrede kon Julius Caesar nie daarin slaag om die republikeine te versoen nie en die verset teen hom het toegeneem. 

Op 15 Maart 44 v.C. is Caesar vermoor deur Gajus Cassius Longinus en Marcus Junius Brutus. Laasgenoemde was moreel en kultureel hoog aangeskrewe en was vroeër een van Caesar se ondersteuners. 'n Herstel van die republiek was egter nie moontlik nie: Caesar se medekonsul, Marcus Antonius (82 - 30 v.C.), het as sy opvolger na vore getree, maar in konflik geraak met Gajus Octavius, Caesar se aangenome seun en opvolger. 

'n Uitgebreide burgeroorlog is voorkom deur die bemiddeling van Marcus Aemilius Lepidus (oorl. 13 v.C.), wat saam met Octavius en Marcus Antonius die Tweede Driemanskap gevorm het (43 v.C). Die Driemanskap het Caesar se moordenaars by die Slag van Philippi (42 v.C.) verslaan, maar veral die mededinging tussen Antonius en Octavius het steeds toegeneem en uiteindelik is besluit om die mag te verdeel. Antonius het die oostelike provinsies gekry, Octavius die westelikes en Lepidus Afrika (40 v.C.). 

Die ooreenkoms is verseël deur 'n huwelik tussen Octavius se suster, Octavia (oorl. 11 v.C.), en Antonius. Nadat die Driemanskap in 38 v.C. hernuwe is, is Lepidus se mag beperk deur sy aanstelling as pontifex maximus (opperpriester). Antonius het in Rome in onguns geraak weens sy verhouding met die Egiptiese koningin Cleopatra VII (68- 30 v.C.), wie se belange hy vooropgestel het en deur wie hy aangehits is om die alleenheerskappy te bekom. 

Toe Antonius in 32 v.C. Octavia verstoot en met Cleopatra trou, het die verhouding met Octavius breekpunt bereik en tot oorlog gelei. Nadat die Slag van Actium (31 v.C.) verloor en Alexandrië deur Octavius ingeneem is, het Antonius en Cleopatra selfmoord gepleeg en was Octavius die alleenheerser.

Octavius, wat in 27 v.C. die titel Augustus (Verhewene) ontvang het, het hervormings aangebring wat daarop gemik was om die ou republikeinse tradisies te herstel. Hy self was slegs die princeps, die eerste burger, maar omdat hy die volmagte wat die volk aan hom verleen het, jare aaneen beklee het, het hy mettertyd die posisie van 'n monarg verkry. Sy buitelandse beleid het gekonsentreer op die pax Romana, die handhawing van rus en orde binne die ryk. 

Daar is gestreef na natuurlike grense, beveilig deur ŉ stelsel van forte, die sogenaamde limes. Die bestuur van die provinsies het strenger geword en die leër is op so 'n wyse ingerig dat dit nie meer vir politiek misbruik kon word nie. Die binnelandse beleid was gemik op die herstel van die ou sedes en gebruike en die verheffing van Rome tot sentrum van die Grieks-Romeinse kultuurwêreld. Augustus se opvolging het egter aangetoon watter rigting die politieke ontwikkeling geneem het: sy aangenome seun en mederegent, Tiberius (Tiberius Claudius Nero, 42 v.C.-37 n.C.) het hom na sy dood in 14 n. C. opgevolg sonder teenstand van die senaat. 

Tiberius was die eerste keiser van die Julius Claudius-huis en is dikwels deur historici onregverdiglik van despotisme beskuldig. Hy het wel wreed opgetree teen Lucius Aelius Sejanus (oorl. 31 n.C.), die bevelvoerder van die pretoriaanse lyfwag, nadat die hom probeer onttroon het, maar in ander opsigte het hy hom as 'n waardige opvolger van Augustus bewys. Tiberius was die eerste keiser wat 'n paleis in Capri laat bou het. Tiberius is in 37 opgevolg deur Caligula (Gajus Julius Caesar Germanicus), wie se outokratiese optrede en geestelike versteurdheid daartoe gelei het dat hy in 41 deur offisiere van die lyfwag om die lewe gebring is. 

Hy is opgevolg deur Claudius (Tiberius Claudius Drusus Nero, regeer 41-54), wat 'n goeie bestuurder was. Claudius het ŉ kragtige buitelandse beleid gehad en 'n omvangryke ryksadministrasie geskep, wat grotendeels deur bevryde slawe beman is. 

Die regering van sy opvolger, Nero (Lucius Domitius Nero, regeer 54-68), het hoopvol begin, maar nadat die invloed van sy leermeester Seneca begin afneem het, het Nero se artistieke temperament die oorhand verkry. Sy eksentrieke gedrag en spandabelrigheid het tot verset in Rome en die provinsies gelei en nadat die leërs in Gallië en Spanje in opstand gekom het, het hy hom deur 'n slaaf om die lewe laat bring.

Die kandidate vir Nero se opvolging is na vore gebring deur d ie grenslegioene en die pretoriaanse garde. Die eerste keiser van die sogenaamde Vierkeiserjaar (69) was Galba (Servius Sulpicius Galba, 3 v.C.-69 n.C.), wat na 'n halfjaar vermoor en opgevolg is deur sy eertydse ondersteuner, Otho (Marcus Salvius Otho, 32-69). 

Terselfdertyd het die Rynlegioene hul aanvoerder, Vitellius (Aulus Vitellius, 15-69), tot keiser uitgeroep. Vitellius het daarin geslaag om Otho te verslaan en tot selfmoord te dryf, maar het kort daarna gesneuwel in 'n stryd teen Vespasianus (Titus Flavius Vespasianus, 9- 79), die kandidaat van die legioene in die ooste. Vespasianus, die stigter van die Flaviese huis, het daarin geslaag om orde, gesag en voorspoed te herstel. Die finansies is gerasionaliseer en die grense in veral die noorde versterk. 

Opstande in Gallië (Frankryk), die Nederlande en Palestina is onderdruk. Die onderdrukking van die opstand in Palestina (66-70), wat met die verwoesting van Jerusalem geëindig het, was hoofsaaklik die werk van Vespasianus se seun, Titus (Titus Flavius Vespasianus, 39- 81), wat sy vader in 79 as keiser opgevolg het, die jaar waarin die stede Pompeii en Herculaneum deur 'n uitbarsting van die vulkaan Vesuvius verwoes is. Titus is in 81 opgevolg deur sy broer, Domitianus (Titus Flavius Domitianus, 51-96), wat homself as 'n god laat vereer het en hom in staatsaangeleenthede deur ŉ consilium principes van vertrouelinge laat adviseer het. 

Die weerstand wat daarteen ontstaan het, het aanleiding gegee tot verbeurdverklarings en verhore weens majesteitskending. In 96 is hy om die lewe gebring en die senaat het sy naam van al die openbare inskripsies laat verwyder en al sy wette nietig verklaar. 

In 'n poging om sy verlore invloed te herwin, het die senaat een van sy eie lede, Nerva (Marcus Coccejus Nerva, regeer 96- 98), as keiser aangestel. Onder druk van die pretoriaanse garde het Nerva die veldheer Trajanus (Marcus Ulpius Trajanus, geb. 53, regeer 98 - 117) as sy opvolger aangeneem. Trajanus was die eerste van die sogenaamde aangenome keisers en het weggebreek van die nie-aanvalsbeleid wat sedert die dae van Augustus gevolg is. 

Deur die anneksasie van Dacië (Roemenië) en uitgestrekte gebiede in die ooste het hy aan die Romeinse Ryk sy grootste omvang besorg. Die verowerings in die ooste is deur sy opvolger, Hadrianus (Publius Aelius Hadrianus, geb. 76, regeer 117- 138), prysgegee omdat die instandhouding daarvan te moeilik was. Hadrianus het teruggekeer na die handhawing van die pax Romana, en in sy strewe na ŉ hegte organisasie het hy 'n omvangryke bestuursapparaat opgerig waarvan die amptenare uit openbare middele betaal is. 

Hy het ook die regspraak gestandaardiseer deur die bestaande reëls saam te vat in die edictum perpetuum. Verskeie opstande het tydens sy bewind plaasgevind, onder andere die van die Jode onder leiding van Bar Kochba (132-135). Hadrianus was 'n kunsliefhebber en het self gedigte geskryf. Die ryk wat deur sy aangenome seun, Antoninus Pius (Titus Aurelius Antonius Pius, geb. 86, regeer 138-161) geërf is, was voorspoedig en goed georganiseerd. 

Antoninus Pius was die eerste keiser van die Antonini-dinastie. Tydens sy voorspoedige en rustige bewind het die senaat meer aansien geniet as onder sy voorganger. Hy is opgevolg deur die keiser-filosoof Marcus Aurelius (Marcus Aurelius Antoninus, geb. 121, regeer 161-180), wat sy bewind tot in 169 met Lucius Aurelius Verus (131 - 169) gedeel het. As 'n goeie Stoïsyn het Marcus Aurelius sy taak pligsgetrou vervul, onder andere toe Germaanse stamme die ryksgrense aangeval het. 

Die optrede teen die Germane, die ver gevorderde stelsel van openbare uitgawe vir die oprigting van geboue en die stelsel van skenkings soos die alimenta vir behoeftiges, het egter 'n groot las op die staatskas geplaas. Die beginsel van opvolging deur aanneming is deur Marcus Aurelius laat vaar en sy seun Commodus (Marcus Aurelius Commodus Antoninus, geb. 161, regeer 180-192) is deur hom as sy opvolger aangewys. Commodus het die senaat geïgnoreer en uitermatig despoties opgetree. Lede van die pretoriaanse wag het hom deur ŉ stoeier laat verwurg.

In die periode na die moord op Commodus het dit noodsaaklik geword om die ryksgrense teen invallende barbare te beskerm. Dit het aan die leer die geleentheid gebied om weer eens 'n bepalende faktor in die politiek te word, terwyl die invloed van die senaat steeds afgeneem het. Die legioene het egter ook nie kragtige leiers gehad nie en tussen 192 en 284 het sowat 50 bevelvoerders, dikwels nie eens uit Rome of Italië afkomstig nie, as keisers en teenkeisers opgetree. 

Na 'n tweede vierkeiserjaar het Septimius Severus (regeer 193- 211) die Severi-dinastie gestig. Sy opvolgers was nie juis indrukwekkend nie. Caracalla (regeer 211 -217) se belangrikste daad was die Constitutio Antoniniana (212), waardeur al le inwoners van die Romeinse Ryk burgerregte ontvang het. Macrinus (217-218), ŉ Mauretaniër, is opgevolg deur die Siriër Heliogabalus (218- 222), wat as die priester van 'n nuwe songodsdiens homself alle uitspattighede veroorloof het. 

Severus Alexander (222-235) se bewind het aanvanklik rustig verloop en in selfs die senaat het 'n oplewing gekom. Hy is egter deur sy legioene om die lewe gebring omdat hy nie sterk genoeg teen die Germane opgetree het nie. Severus Alexander is gevolg deur 'n reeks keisers uit alle dele van die ryk. Hul bewindtydperke was kort en almal, behalwe Claudius II (268- 270), is deur hul politieke teen standers of deur offisiere vermoor. 

Terwyl daar oor die troonopvolging getwis is, het die grensvolke in beroering gekom: die Parthiërs het Sirië oorstroom, Gallië het gedreig om af te skei en die Alamanne ('n Germaanse stam) het tot diep in Noord-Italië ingedring. Pogings wat deur onder andere Decius (249-251) en Valerianus (253-260) aangewend is om die eenheid te herstel deur 'n herlewing van die ou godsdiens, het ten koste van talle Christen-martelare skipbreuk gely. 

Die grondslag vir herstel is deur Gallienus (253-268) gelê en verstewig deur Aurelianus (270-275). Hy het Dacië ontruim, die Romeinse gesag in Klein-Asië en Gallië herstel en Rome versterk deur die bou van die Aureliaanse muur. Op binnelandse gebied het hy die korrupsie probeer bestry, munthervorming deurgevoer en die kultus van sol invictus (die onoorwinlike son) tot staatsgodsdiens uitgeroep. Hy is deur sy offisiere vermoor toe hy op die punt gestaan het om Persië binne te val.

Met Diocletianus (284-305) het die keiserskap 'n nuwe karakter verkry: die keiser is verklaar tot absolute vars wat aan niemand verantwoording verskuldig was nie. Hoewel Augustus se opvolgers in die praktyk dikwels soos absolute vorste opgetree het, was hulle amptelik slegs die eerste burgers (principes) van die ryk en aan die senaat verantwoording verskuldig. Diocletianus het die Romeinse senaat en magistrate alle werklike gesag ontneem. 

Voortaan sou die keiserlike gesag nie op hul goedkeuring berus nie, maar op die wil van die gode. Die keiser se titels was dominus et deus (heer en god) en Jovius, seun van Jupiter, die oppergod. Die Romeinse heersers het dus ook aanspraak gemaak op goddelike eerbewys soos die Oosterse adoratio (neerval voor die voete). Daar is gehoop dat die eenheid van die ryk op die wyse gewaarborg sou word en almal wat hulle daarteen verset het (byvoorbeeld die Christene), is vervolg. 

Om anargie af te weer, is die provinsies in makliker hanteerbare gebiede verdeel en die ryk self is in twee verdeel. Maximianus (regeer 285- 305) is deur Diocletianus aangestel as medekeiser oor die Weste, met Milaan in plaas van Rome as sy setel. Diocletianus se setel was in Nicomedia in die Ooste. Albei keisers het die titel Augustus (Verhewene) aangeneem en vir homself 'n plaasvervanger/ opvolger met die titel Caesar aangestel. 

Ander veranderings was die reorganisasie van die leër, die verpligting vir handwerklui om in "gildes" te verenig en die verbod op boere om hul grond te verlaat, waardeur hulle feitlik die status van horiges of lyfeienes verkry het. Nuwe munte kon slegs deur die keiser uitgegee word, maar die pryse het nogtans so hoog gestyg dat Diocletianus verplig was om ŉ prysmaatreël, die Edictum de maxim is pretiis, in te stel (301 ).

Na die vrywillige aftrede van Diocletianus en Maximianus in 305 het dit geblyk dat hul opvolg ingstelsel in die praktyk nie deug nie, want 'n felle magstryd het ontstaan. In die Weste is die stryd gewen deur Flavius Valerius Constantinus, die latere Konstantyn die Grote (regeer 306- 337). Hy het sy teenstander, Maxentius, in 312 by die Mulviese brug verslaan. In 313 het Valerius Licinianus Licinius die stryd in die Ooste gewen. 

Konflik het spoedig tussen die twee oorwinnaars ontstaan en in 324 het Konstantyn alleenheerser geword nadat hy Licinius verslaan en laat teregstel het. Om strategiese redes is Bisantium as die nuwe hoofstad gekies en uitgebou tot die monumentale Konstantinopel, stad van Konstantyn. 

Konstantyn het godsdiens as 'n belangrike hulpmiddel in die bevordering van die rykseenheid beskou en ŉ voorkeur getoon vir die Christendom, waaraan hy reeds in 313 met die Edik van Milaan gelyke regte met die ander godsdienste verleen het. Hoewel hy hom eers op sy sterfbed laat doop het, het hy die Christendom op verskeie maniere bevorder, onder meer deur die instelling van 'n verpligte Sondagsrus en 'n verbod op die bou van heidense tempels. 

Konstantyn het ook die eenheid van die Kerk self bevorder by die eerste wêreldberaad van die Kerk, wat deur sy toedoen in 325 in Nicea gehou is. In ander opsigte het hy voortgebou op die maatreëls van Diocletianus: hervorming van die leër, hervorming van die regstelsel deur verskerping van die morele voorskrifte en van die geldstelsel deur die invoer van die solidus. Die vroeëre raad van die princeps (consilium principis) het onder die naam consistorium 'n permanente instelling met 'n vaste aantal lede geword.

Na die dood van Konstantyn in 337 het die ryk weer die prooi van twistende familielede geword. Die stryd is uiteindelik gewen deur Flavius Julius Constantius II (regeer 353-361), wat dood is voordat hy deur sy neef, Flavius Claudius Julianus (geb. 332, regeer 361-363) onttroon kon word. Julianus het weens sy terugkeer na die heidendom bekend geword as Julianus Apostata (Afvallige) en het sy stand punt in verskeie satiriese geskrifte verdedig. 

Hy het gesneuwel in 'n veldtog teen Persië wat daarop gemik was om die Romeinse gesag te herstel. Die ryk is opnuut weer verdeel en die eenheid is eers weer herstel in 394, toe Theodosius I die Grote (regeer 379- 395) die westelike deel opgeëis het. Hy het as "die Grote" bekend gestaan omdat hy die inval le van die Gote in die ooste gestuit en daarmee die vrede tydelik herstel het. Voor sy dood het hy sy seuns Arcadius (regeer 395-408) en Honorius (regeer 395-423) as augusti benoem, laasgenoemde met Rome as setel en onder die voogdyskap van die Vandaal Flavius Stilicho (ca. 358- 408). 

Hoewel verbete pogings tot hereniging aangewend is, was daar aan die einde van die 4e eeu reeds ŉ definitiewe skeiding tussen die Wes-Romeinse en die Oos-Romeinse Ryk. Laasgenoemde het geleidelik oorgegaan in die Bisantynse Ryk, waarvan die kern tot in die 15e eeu voortbestaan het. Die Wes-Romeinse Ryk het net nog 'n kort rukkie teen die invallende barbare staande gebly. 

Die eerste skok vir die Wes-Romeinse Ryk was in 410, toe Rome, wat reeds deur Ravenna as setel van die keiser vervang was, deur die Gote van Alarik ingeneem is. Na die dood van hul leier (410) het die Gote egter teruggetrek en in Suid-Frankryk 'n koninkryk gevestig wat voorlopig nog vriendskaplike betrekkinge met Rome gehandhaaf het. Valentinianus II (regeer 425 - 455), wat Honorius na ŉ keiserlose periode van 2 jaar opgevolg het, het daarin geslaag om die orde in 'n mate te herstel. 

Hy het veral gesteun op die bekwame veldheer Aetius Flavius (ca. 390- 453) en die se diplomasie, waarmee die verskillende barbaarse volke se vriendskap behou is. In 451 het hy byvoorbeeld met die hulp van die Wes-Gotiese koning Theodorik I (regeer 418-451) die Hunne onder leiding van Attila (Etzel, regeer 434-453) in Noord-Frankryk verslaan. 'n Volgende aanval deur die Hunne is, volgens legende, afgeweer deur die toedoen van pous Leo I, wat Attila in Noord- Italië oorreed het om van sy planne af te sien. 

Die blaaskans was egter van korte duur. In 455, na die dood van Valentinianus, het die Vandale onder Geiserik (428-477) langs die Tiber opgevaar en Rome 14 dae lank geplunder - vandaar die oorsprong van die woord "vandalisme". In die daaropvolgende jare was die Wes-Romeinse Ryk die willose prooi van die barbaarse invallers en hul ambisieuse leiers. Een van hulle, Orestes, het sy seuntjie, Romulus Augustus, tot keiser uitgeroep, maar die is in 476 deur die Germaanse leier Odovakar (Odoacer) onttroon. 

Die kind Romulus Augustus word beskou as die laaste keiser van die Wes-Romeinse Ryk en die jaar 476 as die tradisionele einde van die Ryk. Odovakar het homself koning van die Germane in Italië genoem en het daarin geslaag om die aspirasies van Konstantinopel (die Oos-Romeinse Ryk) in die weste te verydel. Hy is egter in 493 vermoor deur Theodorik die Grote (456- 526), die stigter van die ryk van die Oos-Gote. Die bewind van Justinianus in Konstantinopel (527- 565) word beskou as die aanvang van die oorskakeling van die Oos-Romeinse Ryk na die Bisantynse Ryk.

Rome is aanvanklik bestuur deur ŉ koning (rex), bygestaan deur ŉ senatus, 'n raad wat saamgestel was uit die hoofde van adellike families. Die koning was die opperbevelhebber in tye van oorlog, die hoogste regter en ook die hoëpriester. Die funksies is gesamentlik aangedui met die term "imperium". Hy het sy mag nie geërf nie, maar dit ontvang deur 'n besluit van die volksvergadering, die comitia curiata, wat sy naam ontleen het aan die 30 curiae waarin die bevolking van Rome oorspronklik op grond van verwantskap of buurskap verdeel was. 

Die posisie van die comitia curiata is vermoedelik in die koningstydperk al verswak ten gunste van die comitia centuriata (100 man), die kleinste eenheid in die leër. Namate die invloed van die comitia centuriata in die politiek toegeneem en die stem reg daarmee saam belangriker geword het, is daar by die indeling in centuriae steeds meer klem op die vermoëns van die burgers geplaas, met die gevolg dat die besittende klasse uiteindelik ŉ oorheersende posisie verwerf het. 

Nadat die konings uit Rome verdryf was (509 v.C.), het 'n staatsvorm ontwikkel waarin die imperium nie meer by een persoon berus het nie. Die godsdienstige funksie van die koning is oorgeneem deur 'n hoëpriester, die pontifex maximus, met 'n rex sacrorum onder hom. Die politieke bevoegdhede is oorgeneem deur amptenare (magistratus), wat met die goedkeuring van die senaat deur die comitia centuriata aangestel is. Die aanstelling was slegs vir een jaar geldig en die amptenare het geen salaris ontvang nie, vandaar die benaming honores, "ere-ampte". 

Met verloop van tyd het 'n cursus honorum ontwikkel, 'n vaste volgorde waarin 'n politikus die funksies van laag na hoog moes beklee. Die hoogste amp was die van konsul en het onder andere die opperbevel oor die leër ingehou, asook die reg om met die senaat te onderhandel. Die konsulaat is deur 2 persone tegelyk waargeneem en hulle het ook hul name aan die betrokke jaar gegee. Wanneer albei konsuls byvoorbeeld weens dood nie hul termyn kon voltooi nie, het die senaat 'n interrex benoem en het 'n interregnum tot met die volgende ampsaanvaarding ingetree. 

In tye van nood kon die volledige imperium oorgedra word aan ŉ diktator, bygestaan deur 'n magister equitum (letterlik: "ruiteraanvoerder"). Sedert 367 v.C. het die regterlike gesag by 'n pretor berus. Sy bevoegdheid (jurisdictio) het aanvanklik net binne Rome self en ten behoewe van Romeinse burgers gegeld (praetor urbanus). Later (ca. 242 v.C.) was daar ook ŉ praetor peregrinus vir sake waarby vreemdelinge betrokke was en uiteindelik is pretore ook benoem vir die beheer van 'n provinsie of die bevel oor 'n leër. 

'n Besondere amp was die van sensor (censor), wat net soos die konsulaat deur 2 persone tegelyk beklee is. Dit was hul taak om een maal in 5 jaar 'n lys van burgers op te stel, wat nodig was vir sensus (census), om 'n beraming van hul vermoëns te doen en die indeling in centuriae daaraan verbonde. Hulle moes ook toesig hou oor die handhawing van goeie sedes en kon oortredings straf, byvoorbeeld deur iemand van die lys van stemgeregtigdes te skrap. Hulle was ook verantwoordelik vir die opstelling van die lys van diegene wat vir ŉ setel in die senaat in aanmerking gekom het. 

Die amp van sensor is gewoonlik deur oud-konsuls gevul en die opstel van die burgerlys is gewoonlik afgesluit met ŉ reinigingsoffer, die lustrum. Al hierdie hoë amptenare is begelei deur lictore met die bylbundel, 'n bondel latte met 'n byl, 'n gesagsimbool wat blykbaar by die Etruskers oorgeneem is. Hulle het ŉ toga met 'n purpersoom (toga praetexta) aangehad en die sella curulis, 'n ivoorvoustoeltjie waarop die regter vroeër plaasgeneem, saam met hulle gedra.

In die begintyd van die Republiek was die grootste mag van die staat in die hande van die patrisiërs, 'n klein getal ou, adellike geslagte wat hul posisie deur hul rykdom verwerf het. Hulle het die senaat gevorm en die magistrate uit hul eie geledere gekies. Teenoor die patrisiërs was die plebejers, wat gesamentlik as die plebs aangedui is. Die armes onder die plebs het gestreef na verbetering van hul omstandighede en die rykes na politieke invloed. 

Volgens oorlewering het die plebejers reeds in 494 v.C. uit die stad weggetrek na die Mons Sacer (Heilige Berg), tussen die Tiber- en die Aniorivier, en kon die patrisiërs hulle slegs oorreed om terug te keer deur toegewings aan hulle te doen. Hierdie strydmiddel van die plebejers (secessio plebis) is later weer toegepas en het daartoe bygedra dat die plebs geleidelik allerlei politieke regte verkry het. 'n Verna me toegewing aan die plebs was die opgradering van hul vergadering, die concilium plebis, waarin hulle sedert die koningstyd al in wyke (tribus) byeengekom het. 

Die vergadering het die reg verkry om onskendbare volkstribunes (tribunus plebis) aan te wys, bygestaan deur 2 aedilis plebeii. Hulle kon teen die wil van die patrisiese magistrate optree en het na verloop van tyd selfs 'n vetoreg (intercessio) verkry op die senatus consulta, die advies van die senaat, wat in werklikheid krag van wet gehad het. Die plebs het ook daarin geslaag om op voorstel van die tribuun Gajus Terentilius Arsa die gewoontereg deur 'n kommissie van tien (decemviri) op skrif te laat stel. 

Die eindresultaat daarvan was die wette van die 12 tafels (Leges duodecim tabularum) in omstreeks 450 v.C. Die volgende stryd (toegang tot die openbare ampte) is in 367 v.C. ook ten gunste van die plebejers beslis toe alle ampte, insluitende die van konsul en sensor, deur die leges Liciniae-Sextiae vir hulle toeganklik gemaak is. Ten slotte is in 287 v.C. 'n volledige gelykstelling tussen patrisiërs en plebejers bereik deurdat by die lex Hortensia ŉ besluit van die concilium plebis, ŉ plebescitum, ook sander bekragtiging deur die senaat regsgeldig geword het. Dit het die mag van die volkstribune vergroot en het die concilium plebis die status van ŉ comitia, die comitia tributa, gegee.

Die nuwe posisie het egter oak reeds die kiem vir nuwe teenstellings bevat. Die lex Canuleia (445 v.C.), ingedien deur die volkstribuun Gajus Canuleius, het huwelike tussen patrisiërs en plebejers regsgeldigheid verleen. Daardeur het steeds nouer verbindings tussen veral die welgestelde groepe van albei klasse ontstaan. Dit het opnuut daartoe aanleiding gegee dat 'n beperkte aantal families die alleenreg op die hoogste staatsampte verwerf en in die senaat die botoon gevoer het. 

Die senaat het na veral die Tweede Puniese Oorlog (219-201 v.C.) uitgegroei tot die hoogste beleidbepalende instelling in Rome, deels omdat die comitia deur die uitbreiding van die stadsgebied oor die hele Italië onhanteerbaar geword het en deels omdat die senaat saamgestel was uit ervare persone wat in krisistye 'n standvastige houding ingeneem het. In werklikheid het 'n soort aristokrasie van amptenare, die nobiles (edeles), ontstaan, en vir 'n homo novus (iemand wie se familie nooit 'n amp beklee het nie) was dit feitlik onmoontlik om in hul geledere opgeneem te word. 

Dit het ontevredenheid gewek by veral diegene wat deur handelsbedrywighede en bevoorrading van die leer ryk geword het en politieke munt daaruit wou slaan. Teen die helfte van die 2e eeu v.C. het daar 2 groepe ontstaan, naamlik die optimates (bestes), wat die bestaande orde wou handhaaf, en die populares, wat op politieke verandering aangedring het. Die populares is so genoem omdat hulle die steun van die verarmde stadsproletariaat wou verwerf. 

Die populares het deur veral die toedoen van die Gracchus-broers daarin geslaag om hervorming van grondbesit deur te voer. Gajus Sempronius Gracchus (153- 121 v.C.) het met die Lex Acilia (123 v.C.) politieke erkenning vir die ryk handelaars verkry: hulle het ŉ nuwe klas gevorm, die equites of ordo equester. Die naam is vantevore gebruik vir diegene wat op grond van hul inkomste in die ruitery moes dien. Die regbanke waaraan die provinsie goewerneurs verantwoording moes doen, sou voortaan uit die geledere van die equites saamgestel word. 

Voorheen het senatore in die reg bank gedien, maar dit het korrupsie in die hand gewerk omdat hulle hul kollegas (die goewerneurs) bevoordeel het. Die senaat en die optimates het daarin geslaag om verdere aantasting van hul invloed te voorkom en die bekleding van ampte het dikwels met omkopery (ambitus) gepaard gegaan. 

Die stryd tussen die 2 groepe het in die loop van die 1e eeu v.C. weer toegeneem en in die chaos wat daaruit gespruit het, het die behoefte aan 'n sterk leier steeds groter geword. Sterk leiers wat na vore getree het, was Gajus Marius (157- 86 v.C.) van die populares, gevolg deur Lucius Cornelius Sulla (138-78 v.C.), en uiteindelik Julius Caesar en Octavius. Laasgenoemde het 'n nuwe staatsorde geskep.

Die prinsipaat van Augustus was amptelik 'n voortsetting van die Republiek: die posisie van die senaat en volksvergadering (Senatus Populusque Romanus, afgekort SPR) het in naam onveranderd gebly. Die princeps (keiser) is deur die twee liggame met die hoë ampte beklee, maar omdat hy die ampte baie jare agtereenvolgens beklee het in plaas van een jaar, het hy in die praktyk die status van 'n alleenheerser verwerf. Augustus self het in Egipte, wat aan hom toegewys is, 'n amptenaar- staat opgebou en die voorbeeld is geleidelik deur sy opvolgers in Rome gevolg. 

Reeds tydens die bewind van Tiberius (14-37 n.C.) is die comitia nag net vir die skyn geraadpleeg, en dan ook net om die keiser by die volk gewild te maak. Aanvanklik is die bevoegdhede van die senaat nog verder uitgebrei (die senaat kon met die goedkeuring van die princeps die amptenare kies en het ook as hooggeregshof opgetree), maar reeds in die tyd van Augustus en Tiberius het ŉ consilium principis, bestaande uit geselekteerde senatore, die princeps se raadgewende liggaam geword. 

Mettertyd is equites ook in die consilium principis opgeneem en die raad het 'n permanente liggaam geword wat deur Konstantyn die consistorium genoem is. Die senaat het egter nag tot diep in die keisertyd bepaalde wetgewende bevoegdhede behou, veral op grond van die respek wat hy in die Romeinse geskiedenis verwerf het. Dit was ook nog die geval tydens die bewind van Konstantyn, wat in die nuwe hoofstad, Konstantinopel, 'n tweede senaat byeengeroep het. 

Die senaat in Rome was toe in die praktyk niks meer as ŉ soort gemeenteraad wat die stadsprefek (praefectus urbi) bygestaan het nie. By die uitbouing van 'n amptenary wat 'n salaris ontvang het en aan die keiser verantwoording skuldig was, het die hoë ampte geleidelik gedegradeer tot erefunksies sonder werklike inhoud. Die praetores en aediles het die lankste uitgehou, hoewel laasgenoemde amp verval het tot die status van markpolisie en eersgenoemdes aan die einde van die 2e eeu hul juridiese bevoegdhede grotendeels aan die keiser moes afstaan. 

Die formula-proses in 2 lases(praetor en iudex) is geleidelik vervang deur 'n keiserlike regspraak in een fase, die cognitio extraordinaria. Die diverse administratiewe funksies is oorgeneem deur 'n korps van keiserlike amptenare, met aan die hoof daarvan die praefectus praetorio, wat oorspronklik die hoof van die lyfwag was. Die grondslag vir 'n keiserlike kanselary en 'n soort ministerie van finansies is reeds tydens die bewind van Claudius (41-54 n.C.) gelê. 

Tydens die dominaat is die hele apparaat aan die hof gekoppel. Daar het 'n rangorde vir amptenare ontwikkel. Heel bo-aan was die iilustres, dan die spectabiles, clarissimi, perfectissimi en comites. Die hoogste funksie was die van magister officiorum, die rykskanselier. Belangrike ministeries was die van justisie onder die quaestor sacri palatii en die van finansies onder die comes sacrarum largitionum (letterlik: van die heilige weldadigheid). 

Die amptenarykorps was in Konstantinopel gesetel. Rome was net nag een van die baie stede in die ryk en was slegs weens sy hoogwaardige geskiedenis die hoofstad van een van die twee administratiewe eenhede waarin Italië verdeel was.

Toe Rome in ca. 460 v.C. ernstig bedreig is deur aanvalle van die Aequi en Sabyne, het die senaat diktatoriale volmagte oorgedra aan Lucius Quinctius Cincinnatus. Die afgevaardigdes wat die tyding aan hom moes oordra, het hom op sy landerye aangetref. Hy het die opdrag aanvaar en die vyand teruggedryf, maar het na sy triomfantlike intog in Rome na sy landerye teruggekeer. Die verhaal is in Rome oorvertel as voorbeeld van die virtus Romana, maar is ook kenmerkend vir die ekonomiese struktuur van die ou-Romeinse samelewing. 

Die samelewing was, begunstig deur die vrugbare vulkaniese grand, hoofsaaklik agraries: landbou en veeteelt is op taamlik klein (familie-) bedrywe beoefen en die produksie (graan, melk, velle) was vir eie gebruik bestem. Ondanks Rome se gunstige ligging naby die see en op die verbindingsroete tussen Noord en Suid-Italië, is daar slegs op beperkte skaal handel gedryf. Sout (Latyn: "sal") uit panne in die Tibermonding het vermoedelik gedien as ruilmiddel vir Griekse erdewerk en is langs die ou Via Salaria (Soutweg) vervoer. 

In die politieke stryd tussen die patrisiërs en plebejers in die Se en 4e eeu v.C. het ekonomiese faktore blykbaar ook 'n belangrike rol gespeel. Die talryke oorloë (onder andere teen die Galliërs) het baie van die kleinboere in 'n benarde posisie geplaas. Hulle was verplig om hulle in die skuld te dompel en is dan as nexus aan die genade of die ongenade van hul skuldeisers oorgelaat. Hulle kon sonder enige juridiese beskerming deur die skuldeisers van hul grond verdryf en as slawe verkoop word. 

Die wet van die twaalf tafels (ca. 450 v.C.) het die situasie slegs in geringe mate verbeter. Die plebs het eers in die helfte van die 4e eeu v.C. daarin geslaag om die woekerrente te beteuel. Die leges Licinae-Sextiae (367 v.C.) het 'n maksimumoppervlakte vir landerye vasgestel en het ook bepalings vir ŉ herverdeling van die landbougrond bevat.  

Veral as gevolg van die Tweede Puniese Oorlog (218- 201 v.C.) het ingrypende veranderings in die 3e eeu v.C. ingetree. Weens die gevegte op Italiaanse grondgebied het die kleinboere verder agteruitgegaan en hul grond is opgekoop deur mense wat ryk geword het uit oorlogsbuit of uit die goewerneurskap van provinsies. Dit het aanleiding gegee tot die ontstaan van uitgestrekte landgoedere (latifundia), wat nie meer deur die eienaar en sy familie self bewerk is nie, maar deur slawe ondertoesig van 'n vilicus (rentmeester), of later deur coloni (vrypagters). 

Die verbouing van graan was onder die omstandighede nie meer aantreklik nie en buitendien kon dit nou uit die provinsies (Sicilië) ingevoer word. "De agricultura" ("Die landbou") van Marcus Porcius Cato Major (234- 149 v.C.) en "De re rustica" ("Die boerdery") van Marcus Terentius Varro (116-27 v.C.) skets ŉ heeltemal nuwe, byna kapitalistiese produksiewyse. Metodes is verbeter deur die gebruik van moderner werktuie, koste en bates is sorgvuldig teenoor mekaar gestel en die klem is geplaas op winsgewender gewasse: druiwe, olywe en vrugte soos die uitheemse kersie en appelkoos, wat deur Lucius Licinius Lucullus (117-56 v.C.) uit die ooste gebring is. 

Verskeie faktore het tot verbetering van die produkte self aanleiding gegee. So byvoorbeeld het die wyn van Ager Falernus en die Mons Massicus, albei tussen Rome en Napels, groot bekendheid verwerf. Die sosiale gevare van die stelsel is deur veral die Gracchus-broers ingesien, maar hul maatreëls van 133 en 123 v.C. (onder andere die stigting van coloniae, waar proletarii en veterani 'n stuk grond ontvang het) het weinig positiewe resultate opgelewer: in Italië is die groei van latifundia wel in 'n mate daardeur vertraag, maar in die provinsies, veral Sicilië en Noord-Afrika, het dit toegeneem. 

Die handel het aanvanklik in ŉ trae tempo ontwikkel, deels omdat dit benede die waardigheid van die Romeinse adel geag is: in 218 v.C. het die lex Claudia van die volkstribuun Quintus Claudius senatore en hul seuns verbied om groot seewaardige skepe te besit. Die posisie van die Griekse en Feniciese handelaars het dus so te se onaangetas gebly. Die vernaamste aspek van die handel was invoer. Die belangrikste hawens was Puteoli (by Napels) en sedert die 2e eeu v.C. Ostia, die voorhawe van Rome. 

Die vernaamste invoerprodukte was graan uit Sicilië, silwer uit Spanje en ook slawe. Die Griekse eiland Delos was die grootste mark vir slawe, totdat dit in 69 v.C. deur see rowers verwoes is. Weelde-artikels uit die ooste het mettertyd ook groot aantrekkingskrag vir die welvarende klasse verkry. Daar was byvoorbeeld ŉ lewendige handel in kunswerke uit Griekeland. Die uitvoer, aan die ander kant, was van geringe omvang, en het ingesluit landbouprodukte, hoofsaaklik olyfolie, die bekende bronsvoorwerpe uit Capua en (sedert die 1e eeu) rooi geglasuurde en fraai versierde erdewerk (terra sigillata) uit Arretium (in Etrurië). 

Laasgenoemde twee produkte is oral in die Romeinse Ryk gevind. Die handel was, in teenstelling met die bankwese, hoofsaaklik in nie-Romeinse hande. Rome het eers in omstreeks 289 v.C. sy eie munteenheid gekry, die reghoekige aes signatum van brons. Die eerste silwermunte is eers 20 jaar later geslaan. Na mate die ryk uitgebrei het, het die equites nie net die belastinginsameling nie, maar ook die ander geldverkeer met die provinsies behartig. Hulle het lenings aan kooplui toegestaan en ook aan vorste of stede wat met Rome in stryd gewikkel was. Daar het selfs 'n soort giroverkeer met banke buite Rome bestaan, naamlik die permutatio, waarby bedrae deur geslote beurse vereffen is. 

Terselfdertyd was daar 'n skaalvergroting van die nywerheid. Gespesialiseerde beroepe het reeds in die koningstyd bestaan en Cato se stelling dat 'n ware Romein in alle opsigte selfvoorsienend behoort te wees, was in sy eie tyd (ca. 200 v.C.) al onmoontlik. Namate Rome uitgebrei het, is die selfstandige ambagsman vervang deur klein bedryfies (ergasteria), wat deur die eienaar en 'n paar slawe beman is. Aan die einde van die Republiek was daar reeds 'n groot verskeidenheid bedrywe: bakkers, kleremakers, metaalbewerkers, 'n hotelbedryf en selfs uitgewerye soos die van Titus Pomponius Atticus (109-32 v.C.), waar onder andere die redevoerings van Cicero deur slawe gekopieer is sodat dit breër versprei kon word. 

Groot sakeondernemings het ook reeds in die tyd ontstaan. Mense soos bogenoemde Atticus en die Crassus-familie, die " miljoenêrs" van hul tyd, het groot ondernemings besit waarin verskeie ambagte verenig is en wat verbonde was aan banke, handelsondernemings en landboubedrywe. Rome was toe reeds die ekonomiese sentrum van die Ou Wêreld. Die Romeinse en Italiese negatiores het die meeste handelsbedrywighede regstreeks of onregstreeks beheer en hul Hellenistiese voorgangers in baie opsigte oorvleuel.

Met die verandering van die republiek tot prinsipaat het die Romeinse Ryk ŉ bloeiperiode tegemoetgegaan. Groei het in alle sektore plaasgevind en die sentrum het geleidelik van Rome en Italië na die provinsies verskuif. Die vooruitgang in die landbou was minder skouspelagtig as in die ander sektore. Die stelsel van latifundia het voortbestaan, maar uitbreiding, dikwels as keiserlike besitting (praeda caesaris), het hoofsaaklik deur coloniae in die provinsies plaasgevind, selfs in Afrika, waar groot gebiede deur besproeiing vrugbaar gemaak is. 

Dit was onder andere nodig om graanvoorsiening vir Italië te waarborg. Sicilië was uitgeput en is vervang deur Egipte, wat voortbouend op die grondslag wat deur die Ptolemeë gelê is, die "graanskuur" van die Ou Wêreld geword het. In Italië het die neiging tot spesialisasie voortgeduur en in die wynbou het daar selfs oorproduksie ontstaan, totdat Domitianus (regeer 81-96) dit bekamp het deur 'n verbod op nuwe aanplantings te plaas. 

Die provinsies het hulle laat geld as produsente van olie (Spanje, Afrika, Sirië) en wyn (Gallië, Bordeauxstreek). Die handel het 'n ongekende uitbreiding beleef en uiteindelik Skandinawië, Indië, Ceylon en selfs Mongolië en China bereik. Die handelsverkeer tussen die provinsies het ook toegeneem: produkte uit die ooste is deur die hele ryk na die noordwestelike dele versprei en omgekeerd. Die aanvanklik vrye mark is sedert Hadrianus (regeer 117- 138) steeds meer aan bande gele en keiserlike amptenare het toesig gehou oor die handhawing van prysvoorskrifte en handelsvoorwaardes. 

Die nywerhede het met die ontwikkeling van die handel tred gehou. Veral die eerste keisers het nie geskroom om deel te hê aan ondernemings en die ontginning van myne nie en hul voorbeeld is deur die Romeinse aristokrasie gevolg. In Italië het gespesialiseerde nywerhede (onder andere pa pier en smeewerk) wel ontwikkel, maar aan die ander kant is byvoorbeeld die terra sigillata van Arretium op die duur verdring deur erdewerk uit Gallië (Auvergne). 

Teen die einde van die 2e eeu was Gallië die belangrikste produsent van glas, erdewerk en metaalware, met eie spesialiteite soos die swart erdewerk uit Tongeren. Die staat het egter geleidelik ook op die nywerheid 'n sterker greep verkry deur die oprigting van eie bedrywe en die instelling van monopolieë op belangrike artikels.

In die 3e en 4e eeu n.C. het die politieke chaos as gevolg van die voortdurende stryd om die troon en die invalle van barbaarse stamme 'n einde gemaak aan die bloeitydperk. Die provinsies het weer van mekaar geïsoleerd geraak, met erger gevolge vir die weste as vir die ooste. Die lewe op die ryk landerye langs die grense het onseker geword en die coloni het na veiliger plekke weggetrek. Ten einde die bevoorrading van die leër en die stede te verseker, het die owerheid die coloni as slawe (horiges) aan die grond gebind en die grootgrondbesitters begunstig, byvoorbeeld deur aan hulle sekere regsmagte te verleen. Uiteindelik het kleingrondbesit heeltemal gewyk voor die latifundia. 

In 'n poging om die agteruitgang van die handel en nywerheid teen te werk, is die ambagslui (aanvanklik net in Rome) in "gildes" (collegia) verenig en die beroep erflik gemaak. Daar is ook steeds meer staatsbedrywe opgerig. Die maatreëls kon egter nie voorkom dat byvoorbeeld die Galliese nywerheid in 'n halwe eeu feitlik heeltemal ineengestort het nie. Terselfdertyd het die wantroue in die muntstelsel toegeneem. Toe die stygende staatsuitgawes nie meer deur belastings gedek kon word nie, het die keisers die goud en silwerwaarde van die munte verminder. 

Die nuwe antoninianus van Caracalla (regeer 198- 217) het byvoorbeeld die waarde van 2 denarii gehad, maar die silwergehalte van slegs 3 vyfdes van 'n denarius. Die geldhervormings van Diocletianus en Konstantyn het slegs tydelike verligting gebring. Ook op ekonomiese gebied is die westelike deel van die Romeinse Ryk - in Italië net soveel as in die ander dele - in omstreeks 400 n.C. ŉ paar eeue teruggesit.

Van oudsher was die belangrikste sosiale eenheid in Rome die gesin (familia), waarbinne die pater familias 'n feitlik onbeperkte gesag (patria protestas) oor sy eggenote, kinders en dienspersoneel uitgeoefen het. Gesinne afkomstig van dieselfde voorouer het- net soos by ander ltaliese volke -'n gens gevorm. 

Die gens is gekenmerk deur die tweede naam (Marcus Tullius Cicero het byvoorbeeld aan die gens Tullia behoort) en deur eredienste vir hul beskermgode (sacra gentilicia). In Rome het die gens aanvanklik net onder die hoër stand (patrisiers) 'n rol gespeel, en dan eerder op godsdienstige as politieke gebied. 

Die vermenging van patrisërs en plebejers as gevolg van die lex Canuleia (455v.C.), wat huwelike tussen die 2 groepe gewettig het, het daartoe gelei dat plebejers in die patrisiese gentes opgeneem is.

Van groter belang vir die daaglikse lewe was die verhouding tussen cliens en patronus. Die instelling het ook elders in ltalie voorgekom, byvoorbeeld by die Etruskers en die Sabyne, en het vermoedelik oorspronklik op horigheid berus. Die patronus was 'n welgestelde man wat sy clientes gesteun het met voedsel, geld (sportula, eintlik "mandjie" waarin die voedsel uitgereik is) en hulp in regsgeskille. 

Die cliens moes op sy beurt allerlei hand- en spandienste vir die heer verrig, saamgevat onder die term obsequium. Dit het nie net hulp met die boerdery en in oorlogstyd ingesluit nie, maar ook politieke steun en betuigings van sosiale respek, soos die môregroet (salutatio). Die verhouding tussen patronus en cliens het op die duur erflik geword en juridiese beskerming geniet: die Wet van die Twaalf Tafels het byvoorbeeld ŉ patronus wat sy fides (leenhulde) jeens 'n cliens skend, voëlvry verklaar (sacer). 

Die uitbreiding van die Romeinse magsfeer het die verhouding tussen patronus en cliens ook in 'n ander lig geplaas. Boere wie se landerye verwoes is of wat weens jarelange militêre diens van die boerdery vervreem is, het na die stede gestroom. Die stede was ook ŉ toevlugsoord vir handwerklui wat weens die groeiende getal slawe geen werk kon vind nie en vir veterani, oud-stryders wat met ŉ stuk grond vir hul krygsdienste beloon is maar wat weens hul onervarenheid nie van boerdery 'n sukses kon maak nie. 

So het daar in Rome en ander stede 'n proletariaat (proletarii) ontstaan wat vir die staat van geen nut was nie, behalwe in die opsig dat hulle nageslag (proles) voortgebring het wat in die legioene kon dien. Hulle het egter almal stemreg besit en het 'n belangrike magsmiddel vir ambisieuse politici geword. Clientes is weer op die been gebring deur skenkings van graan en olie (congiarium) en die organisasie van openbare vermaak (panem et circenses, brood en spele). 

Dit het ook vir leëraanvoerders gebruiklik geword om die patronaat te aanvaar oor landstreke wat deur hulle verower is en vir stede om ŉ cliens-verhouding aan te gaan met 'n invloedryke Romein, wat dan hul belange in Rome behartig het. Die politieke betekenis van die cliens-verhouding het saam met die Republiek verdwyn en in die Keisertyd het dit 'n uitsluitlik sosiale funksie gehad, waarby veral die salutatio tot 'n ingewikkelde ritueel ontwikkel het. Dit het slegs gedien om die eiewaan van die patronus te versterk en het die spotlus van satiriese digters soos luvenalis en Martialis gewek. 

Daar is egter ŉ lang tyd voortgegaan met die gebruik om by besondere geleenthede voedsel aan die proletariaat uit te deel en hulle in openbare vermaak te laat deel. In die openbare badhuise met parke, wandelpaaie, teaters, ensovoorts, het hulle alle geleentheid gehad om van hul armoede te vergeet. Vir behoeftige kinders het daar in die Keisertyd die gebruik van alimenta ontstaan, skenkings in geld of voedsel deur die owerheid en private persone.

Volgens wet het die Romeinse vrou onder die patria protestas van haar vader en later van haar eggenoot geval. Sy het geen stemreg gehad nie en kon ook nie openbare ampte beklee nie. Ampte in die staatsgodsdiens kon oor die algemeen ook net deur mans beklee word, behalwe die diens van Vesta, die beskermgodin van die huislike lewe, wat deur die 6 Vestaalse maagde uitgeoefen is. Nogtans het die getroude vrou respek geniet, al was dit dan ook net omdat sy (volgens inskripsies) "kuis was, die huishouding goed kon waarneem en goed kon spin". 

Die vrou het haar eie sosiale kontakte in stand gehou, inkopies gedoen en kon aanwesig wees wanneer haar man besoek ontvang. Sedert die 3e eeu v.C. kon sy ook besittings hê. Die praktiese gevolge daarvan blyk uit die lex Oppia (215 v.C.), waarmee gepoog is om die vroue se besit te beperk en waardeur vroue verbied is om te weelderig aan te trek en in koetse met 2 perde te ry. Namate die man meer buitenshuis verkeer het (oorlog, politiek), moes die vrou verskillende gesinstake by hom oorneem. 

In die 2e eeu v.C. het Cornelia, die moeder van die 2 Gracchus-broers, haar byvoorbeeld intensief met die opvoeding van haar kinders besig gehou en selfs ŉ soort "salon" gevorm waar politici, digters en filosowe byeengekom het. Die greep van die patria protestas het geleidelik verslap en die vrou het meer sosiale aansien verkry. Deur middel van haar man het sy soms selfs politieke invloed verkry, soos onder andere Terentia, die vrou van Cicero, wat boonop ŉ groot steunpilaar vir haar man in sy ballingskap was. 

Die groter vryheid van vroue het egter spoedig in konflik gekom met die morele tradisie van die Romeine. Gedrag soos die van die berugte Clodia, tesame met haar intriges, het Augustus aangespoor om maatreëls in te stel wat terselfdertyd op bevolkingsaanwas gemik was. Sommige van sy leges luliae het strawwe vasgestel vir onder andere egbreuk, ongehuudheid en kinderloosheid (18 v.C.). Daarnaas het die lex Papia Poppaea (9 n.C.) bepaalde voorregte geskenk aan gesinne met 3 of meer kinders (ius trium liberorum). 

Dat die maatreëls nie baie effektief was nie, is bewys deur Augustus se eie dogter, Julia Major (39 v.C. - 14 n.C.), wat weens haar losbandigheid deur haar vader verban is. In die hoë kringe het dit intussen gebruiklik geword om vroue ook ŉ deeglike opvoeding te gee en in die politiek het die keiserinne ŉ aansienlike invloed uitgeoefen. Augustus was byvoorbeeld baie gesteld op die advies van sy vrou, Livia (58 v.C.- 29 n.C.); Julia Agrippina (15-59), wat met haar intriges daarin geslaag het om haar seun Nero op die troon te kry, het tydens sy eerste regeringsjare as medebestuurder opgetree. 

Die titel Augusta is aan Livia toegeken en munte met die beeltenis van die keiserin was geen uitsondering nie. Die vryer gedrag van d ie vrou het egter steeds weerstand ontvang. Die digter Decimus Iunius luvenalis (ca. 100 n.C.) het die draak gesteek met vroue wat " manlike" aktiwiteite soos swaardgevegte en die wetenskap wou beoefen, terwyl Seneca beweer het dat sommige vroue nie, soos gebruiklik, hul lewens aan die aantal konsuls meet nie, maar aan die aantal eggenote wat hulle oorleef het.

In die ou-Romeinse samelewing was daar nie baie slawe nie. Die slawe wat daar wel was, was meestal krygsgevangenes of mense wat nie hul skuld kon betaal nie. Die toestand het tydens die Republiek onveranderd gebly, tot in die 2e eeu, toe die ontvolking van die platteland die invoer van nuwe arbeidskragte noodsaaklik gemaak het. Veral die eiland Delos het ŉ belangrike mark geword van waar slawe deur handelaars (venalicius) na Rome gebring is. 

Slawe uit barbaarse streke moes gewoonlik op die lande werk en is by die familia rustica ingedeel, terwyl die meer ontwikkelde Grieke en Oosterlinge tuis gehou is (familia urbana) vir die huishouding, onderwys aan kinders, mediese versorging, ensovoorts. Die behandeling van Romeinse slawe was aanvanklik nie goed nie. In tot selfs die 2e eeu v.C. het Cato aanbeveel dat die familia rustica eerder toegelaat moes word om hulle dood te werk en hulle dan te vervang as om hulle goed te behandel. 

Dit het aanleiding gegee tot opstande soos die van Spartacus (73- 71 v.C.), wat met groot moeite onderdruk is. Met die (duurder) huisslawe het dit toe reeds beter gegaan en die verbeterde posisie het geleidelik ook na die ander slawe uitgebrei, veral toe die invoer van slawe tydens die bewind van Augustus afgeneem het. Slawe kon volgens wet nie trou nie, maar is toegelaat om saam te woon (contubernium) en 'n kind wat daaruit gebore is (verna), is as ŉ welkome toevoeging tot die familie beskou. 

Die owerheid het later perke op die willekeurige behandeling van slawe geplaas, onder andere deur die lex Petronia (60 n.C.), wat die beskikbaarstelling van slawe vir spele met wilde diere verbied het. Tydens die bewind van Hadrianus (117- 138) is die doodstraf vir slawe afgeskaf. 'n Slaaf is ook toegelaat om sy eie besittings te hê en om dit te gebruik om sy vryheid mee te koop. Vrygestelde of vrygekoopte slawe het deel van die cliens uitgemaak. 

Hulle kon Romeinse burgerregte verwerf, maar kon nie hoë ampte beklee nie. Aan die einde van die Republiek is slawe dikwels vrygelaat as ŉ metode om van onproduktiewe personeel ontslae te raak. Augustus, wat gekant was teen die vermeerdering van die getal "vreemde" Romeinse burgers, het die gebruik streng gereguleer deur die lex Lunia (17 v.C.), waarvolgens slawe wat nie volgens die voorgeskrewe reëls vrygelaat is nie, slegs beperkte burgerskap kon verkry. 

Politieke aspirasies van vrygelate slawe kon slegs uiting vind binne die college van Augustales, aan wie die organisasie van die keiserkultus opgedra was. Namate die liberti (vrygelate slawe) steeds meer die ruggraat van die keiserlike en stedelike burokrasie gevorm het, kon die enkeling 'n magsposisie bekom. Keiser Claudius (regeer 41-54) se sekretaris en hoof- boekhouer was byvoorbeeld vrygelate slawe. Albei was egter gehaat by die Romeinse hoe klasse en moes uiteindelik met hul lewens daarvoor boet.

In die bloeityd van die Romeinse Ryk onder Augustus het die digter Horatius geskryf dat Griekeland, wat deur Rome onderwerp is, sy onderwerper onderwerp het. Hoewel sy woorde eintlik op die literatuur betrekking gehad het, was dit tog ook 'n weerspieëling van die algemene kulturele klimaat in die Romeinse Ryk. Rome het die Grieks-Hellenistiese kultuur oorgeneem, dit op eie wyse verwerk en gereed gestaan om dit na die "barbare" in die noorde en weste te versprei. 

Die proses is voorafgegaan deur 3 eeue waarin daar dikwels spanning tussen die ou-Romeinse tradisies en vreemde invloede was. Die Romeinse samelewing was in sy beginjare agraries en tradisioneel ingestel. Die gedragsideaal van die Romein (virtus Romana) was gegrond op die handhawing en navolging van die mores majorum, dit wil sê die leefwyse en gebruike van die voorvaders. Die vernaamste element daarvan was die verering van huisgode (Lares en Penates) en van die geeste van die oorledenes (manes). 

Die verering van die staatsgode soos Jupiter, die oppergod, Mars, die god van oorlog, die tweekoppige Janus, beskermer van die stadspoorte, en Vesta, die god in van die huislike haard, het op dieselfde wyse geskied. Daar is 'n verdrag, die pax deorum, met hulle aangegaan en die is streng nagevolg. Vreemde, veral Etruskiese invloede, het net voorgekom in rituele soos die auspicia (waarneming en uitleg van voortekens by belangrike geleenthede), tempelbou en godebeelde. In krisistye is die hulp van vreemde gode wel ingeroep, maar hul eredienste is streng van die inheemse kultus geskei en is dikwels met argwaan beskou. 

"Literêre" uitinge was hoofsaaklik prakties gerig: wetstekste en lyste van belangrike gebeurtenisse, die annales pontificum, wat deur priesters opgestel is en as grondslag van die latere geskiedskrywing gedien het. Die dade van voorouers is in ballades besing en by feeste is klugte (versus Fescennini) opgevoer. Illustrerend van die Romeinse kultuur in die tyd was die groot opskudding wat 'n uitvoering met musiekbegeleiding deur Etruskiese beroepsakteurs in 364 v.C. in Rome veroorsaak het. 

Nogtans het die vroeë Romeinse kultuur reeds die kiem vir die latere ontwikkeling bevat. Die redenaar Appius Claudius Caecus (ca. 300 v.C.), wat ook vir die eerste waterleiding, Aqua Appia, en die Via Appia (die pad tussen Rome en Capua) verantwoordelik was, het byvoorbeeld groot bewondering by latere geslagte afgedwing.

In die 3e eeu v.C. het Rome in direkte konflik met die Griekse kolonies in Suid-Italië geraak en daarmee ook in nouer kontak met hul kultuur. Aanvanklik was die sigbare resultaat daarvan gering, maar mettertyd is Griekse kunstenaars by die versiering van Romeinse tempels betrek en is Griekse kunsvoorwerpe ingevoer. 

Aan die begin van die eeu is die diens van Asklepios (ook Aesculapius), die Griekse god van geneeskunde, in Rome ingestel en die swaar nederlaag teen Hannibal by Cannae in 216 v.C. het daartoe gelei dat die Romeine die beroemde orakel by Delphi geraadpleeg het. Intussen is die kultus van die Magna Mater uit Klein-Asië ingevoer. Daar was egter altyd ŉ sterk wantroue in dergelike "wilde" eredienste: in 186 v.C. het die senaat byvoorbeeld die orgies ter ere van die Griekse wyngod, Dionusos, verbied. 

Terselfdertyd het Rome egter in argitektoniese opsig in ŉ Hellenistiese stad ontwikkel met marmerbedekte tempels en Griekse marksale (basilica). Onder Griekse invloed het daar ook 'n literatuur ontwikkel. Die eerste Latynse outeurs was egter nie gebore Romeine nie en een van die eerste Romeinse skrywers, die historikus Fabius Pictor (ca. 220 v.C.), het sy werk in Grieks geskryf. Die Derde Macedoniese Oorlog (171-168 v.C.) was 'n belangrike fase in Rome se wegbreek uit sy kulturele isolasie. In 169/68 is die redenaar Crates van Mallos as gesant van Pergamum na Rome gestuur, waar hy lesse in die retoriek gegee het terwyl hy van 'n besering herstel het. 

Kort daarna het Lucius Aemilius Paullus die Macedoniese vors Perseus verslaan en die se biblioteek as buit na Rome geneem, asook die Griekse geskiedskrywer Polubius van Megara as gyselaar. Laasgenoemde het nie net ŉ geskiedenis van Rome geskryf nie, maar Paullus ook bygestaan met die opvoeding van sy seuns, wat daardeur die Griekse leefwyse leer ken het. Een van die seuns, Publius Cornelius Scipio Aemilianus Africanus Minor (185/84 – 129 v.C.), het ŉ literêr-filosofiese geselskap rondom hom vergader waar die Romeinse adel met die Grieks-Hellenistiese kultuur vertroud kon raak. 

Fiolosofie het sy verskyning gemaak in die persoon van Carnaedes van Cirene (214/13 – 129/28 v.C.), stigter van die Nuwe Akademie, wat Rome as lid van ŉ Atheense delegasie in 156/55 v.C. besoek het, en in die Stoïsyn Panaetius van Rhodos (ca. 185-109 v.C.), wat in omstreeks 144 v.C. in Rome aangekom en hom by die kring van Scipio aangesluit het. Sy etiek, wat aktiewe deelname aan die openbare lewe geregverdig het, het groot byval by die Romeine gevind. 

Die kultuur het egter ook 'n vryer en losser leefwyse meegebring, wat teenstand by die meer tradisiegebondenes gewek het. Die kampvegter van die groep was Marcus Porcius Cato Major (234-149 v.C.). Hul bedrywighede het byvoorbeeld daartoe gelei dat filosowe in 173 v.C. en 161 v.C. weens die bedorwenheid van die sedes uit Rome verdryf is. Ander tekens van verset was die openbare misnoeë oor Polubius se uitvoering van Griekse musiek in 167 v.C. en die verbanning van astroloë en Jode in 139 v.C. Laasgenoemde bewys dat vreemde godsdienste ook in Rome ŉ vastrapplek probeer kry het.

Die kulturele ontwikkeling kon egter nie gestuit word nie. Namate Rome se mag uitgebrei het, het daar ŉ toenemende noodsaaklikheid en begeerte ontstaan om die eie tradisie met die vreemde en hoogs gerespekteerde beskawings te verenig. Die ideale wat uit die begeerte ontstaan het, word aangedui met die terme "humanitas" en "urbanitas": 'n kombinasie van algemene (Grieks georiënteerde) ontwikkeling en die Romeinse sin vir werklikheid en tradisie, waardeur konkrete openbare gedrag teenoor gode en medemens verseker kon word. 

Die ideale is verwesenlik in die onderwys, wat tuis of in private skole en waarvan die eerste aan die vrygelate Carvilius toegeskryf word- agtereenvolgens in litterator (lees, skryf, reken), grammaticus (verklaring en uitlegging van tekste) en rhetor geskied het. Rhetor was daarop gemik om leerlinge te leer om in die openbaar te praat, 'n voorvereiste vir 'n Romeinse politikus. Regstudie was hoog aangeskrewe, maar die natuurwetenskappe slegs sover dit van praktiese nut kon wees, veral in die bou van wonings, paaie en waterleidings. 

Die opvoeding is dikwels afgesluit deur 'n studiereis na Griekeland (Athene, Rhodos). Romeine wat op die manier opgevoed is, kon Grieks net so goed as Latyn lees, praat en skryf en het 'n belangstelling gehad in wysbegeerte en die skone kunste. Hulle het op 'n verstandige wyse gebruik gemaak van die weelde wat hulle hulle danksy die toegeneme welvaart kon veroorloof, waaronder 'n tweede huis (villa) op die platteland. Die staatsgodsdiens is so ver moontlik nog vry van vreemde invloede gehou, maar is aan die ander kant steeds meer op ŉ politieke vlak geplaas. Die volksgeloof is deur die intelligentsia as superstitio (bygeloof) beskou.

Reeds aan die begin van die Christelike jaartelling het Latyn naas Grieks die posisie van wêreldtaal verwerf en het Rome tot die kultuursentrum van die Ou Wêreld ontwikkel. Die stad het talle pragtige bouwerke gehad, wat meestal gekonsentreer was rondom die Forum Romanum, die stadsplein met 'n openbare spreekgestoelte. Die stad is bowendien volgens Hellenistiese voorbeeld met parke versier, onder andere deur Sulla en Caesar. 

Aan die ander kant het die krotwyke ook steeds groter geword, want die toestroming van hawelose proletariërs na die stad het onverminderd voortgeduur. Augustus het die Romeinse kuns en kultuur bevorder as deel van sy strewe om die ou-Romeinse tradisies wat aan die einde van die Republikeinse fase verval het, te herstel. Met die hulp van Marcus Vipsanius Agrippa (ca. 63 v.C. - 13/14 n.C.) het hy begin met stadherstel en -verfraaiing. 

Daarnaas het hy skrywers soos Livius, Vergilius en Horatius aangespoor om oor die grootsheid van Rome werke te skryf wat die peil van die klassieke Griekse literatuur sou ewenaar. In hoër kringe is sy voorbeeld gevolg deur manne soos Gajus Asinius Pollio (76 v.C. - 5 n.C.), Valerius Messalla Corvinus (64 v.C.-8 n.C.) en veral Gajus Maecenas (oorl. 8 n.C.). In die tyd het die gebruik ontstaan om onder andere digters openbare voordragte (recitatio) te laat lewer. 

Later het dit ontaard in 'n vertoon van gekunstelde breedvoerigheid Die keiser wou ook nuwe lewe in die staatsgodsdiens blaas deur die herbouing van tempels, die herstel van tradisionele eredienste en die viering van die Ludi saeculares as teken daarvan dat 'n nuwe tydperk begin het. Hy kon egter nie verhinder dat die volk hul godsdienstige gevoelens meer aan die persoon van die keiser gekoppel het deur verering van die Genius Augusti en die Lares Augusti nie. 

Na Augustus se dood het die hof voortgegaan om die voortou in die sosiale en kulturele te neem. Van die latere keisers het ook indrukwekkende bouwerke laat oprig. In 79 n.C. het Vespasianus die Amphiteatrum Flavium (Coliseum) aan die stad geskenk. Trajanus het ŉ omvangryke biblioteek, die Basilica Ulpia, en Hadrianus 'n akademie, die Athenaeum, laat bou. Hadrianus het ook die Pantheon van Rome, wat in 27 /25 v.C. deur Agrippa opgerig maar deur 'n brand verwoes is, laat herbou met 'n koepel van 43 m in deursnee wat nie op suile gerus het nie, 'n tegniese prestasie vir daardie tyd. 

Van groot betekenis was dat die Romeine dit nie meer nodig geag het om vir hul ontwikkeling na Griekeland te gaan nie: Rome het self in die behoefte voorsien. Die stad het op sy beurt 'n trekpleister geword vir geleerdes uit die provinsies, soos die skrywer Seneca en die digter Lucanus. 

Sedert die bewind van Vespasianus (69- 79) het die onderwys in Rome sowel as in die provinsies besondere aandag ontvang van die ryks - en stedelike owerheid. In die ooste het dit aanleiding gegee tot 'n oplewing van die Griekse letterkunde (Plutarchos, Lucianus) en wetenskap (Galenus, Claudius, Ptolemaeus). In die stede in die weste en in Afrika is skole en biblioteke gestig en indrukwekkende bouprojekte aangepak, byvoorbeeld die waterleiding by Keulen, brûe by Segovia en die Ysterpoort van die Donau. 

Die kennis van Latyn - en dus die vermoë om te lees en te skryf- het deur die hele ryk versprei, soos blyk uit die talle inskripsies wat op die mees afgeleë plekke gevind is. Selfs lank nadat die ekonomiese agteruitgang weerklank in die kuns gevind het, het die onderwys nog staande gebly. Sowel Diocletianus as Konstantyn die Grote het byvoorbeeld aan onderwyspersoneel belastingvoordele toegeken. 

In die tyd na Augustus se dood het die staatsgodsdiens 'n suiwer formaliteit geword. Pogings om ter wille van die eenheid van die ryk nuwe lewe in die godsdiens te blaas, het geen sukses behaal nie. In hul godsdiens het die Romeine hulle steeds meer tot nie-Romeinse gode soos Isis-Sarapis uit Egipte en Mithras uit Persië gewend. 

Die vreemde kultusse is ook in Rome self geduld en het van daar na die noordwestelike dele van die ryk tot in Brittanje versprei. Een daarvan was die Christendom, wat mettertyd die staatsgodsdiens van Rome geword het (4e eeu) en dieselfde houding teenoor die heidense Romeins-Griekse kultuur ingeneem het as wat Rome vroeër teenoor die Grieks-Hellenistiese kultuur ingeneem het.

Die stamme en stede in Italië wat deur Rome verower is, is aanvanklik op die een of ander wyse in die Romeinse staatstelsel opgeneem. Hulle l:let 'n groot mate van selfstandigheid behou en slegs in die beperkte kategorie van die dediticii was daar sprake van regstreekse onderwerping. Namate die verowerde gebied groter geword het, het 'n fyner indeling in 3 hoofgroepe ontwikkel. Die gebied rondom die stad self is onder die naam nomen Latinum min of meer met Rome verenig. 

Slegs ŉ paar stede, die sogenaamde prisci Latini, het 'n beperkte selfstandigheid geniet. 'n Tweede groep, aangedui as ager Romanus, het ŉ beperkte vorm van selfbestuur besit en het ook Romeinse burgerreg verkry, hoewel nie volledig nie. Die municipia ('n aantal stede in oorwegend Sentraal-Italië) en die coloniae het tot hierdie groep behoort. Die coloniae het ontstaan as Romeinse militêre vestings, maar het sedert die 2e eeu v.C. ontwikkel in landbounedersettings vir veterane wat uit die leër ontslaan is. 

Die derde en grootste groep was die van die socii, bondgenote wat verplig was om troepe aan Rome te lewer. Hulle het grotendeels selfstandig gebly en tot met die Bondgenote-oorlog (91-87 v.C.) hul eie burgerreg gehad.

Toe die Romeine na die Eerste Puniese Oorlog (264-241 v.C.) in besit van Sicilië en later van Sardinië en Korsika kom, het hulle aanvanklik geprobeer om die gebiede vanuit Rome te bestuur. Die reëling het spoedig onwenslik geblyk te wees en spesiale pretore is as stadhouers benoem. Die benaming provincia, oorspronklik gebruik as 'n aanduiding van 'n hoë amptenaar se bevoegdheidsfeer, het hiermee ŉ konkreter inhoud verkry, naamlik ŉ verowerde gebied buite Italië. 

Die pretor het 'n sekere mate van toesig uitgeoefen en regspraak gelewer. Die stede het hul eie bestuursvorm behou en moes ooreenkomstig ŉ verdrag met Rome sekere verpligtinge nakom. So 'n gebied het sy status verkry deur 'n lex provinciae, wat opgestel is deur 'n kommissie van 10 senatore, saam met die bevelvoerder wat die gebied verower het. Die wet het die grense van die gebied omskryf, het bepalings bevat oor regspraak, belastingheffing, ensovoorts, en moes deur die senaat bekragtig word. 

Dit is opvallend dat Rome eers in die helfte van die 2e eeu v.C. aarselend tot die stigting van kolonies oorgegaan het. Sicilië, Sardinië en Korsika is gevolg deur Spanje (Hispania), wat tydens die Tweede Puniese Oorlog (218-201 v.C.) verower is. Griekeland is in 196 v.C. verower, maar is in naam van die senaat vry verklaar en die Romeinse legioene het die gebied verlaat. Dit het op die duur geblyk dat so ŉ houding te gevaarlik is: die opstandige Macedonië het in 147 v.C. 'n provinsie van Rome geword, gevolg deur die res van Griekeland en Afrika (met die verwoesting van Carthage) in 146 v.C. 

Die provinsie Asië is in 129 v.C. gestig nadat Attalos 111 van Pergamum sy ryk aan die Romeine nagelaat het en die aanspraakmaker deur Rome verslaan is. In die loop van die 2e en 1e eeu v.C. het steeds meer en omvangryker gebiede gevolg. 'n Belangrike rede hiervoor was dat die provinsies broodnodige geld en slawe aan Rome kon lewer.

Vir die bestuur van die provinsies is daar nou ook ŉ formeler oplossing gevind. Dit het gebruiklik geword om die ampstermyn van hoë Romeinse magistrate met een jaar te verleng en hulle dan as 'n prokonsul of propretor 'n provinsie toe te wys. Wanneer die prokonsul sy amp aanvaar het, het hy 'n edik uitgevaardig met 'n aantal reëls wat hoofsaaklik op belasting insameling, regspraak en dies meer betrekking gehad het en op die lex provinciae gebaseer was. 

Binne die raamwerk het die goewerneurs 'n groot mate van vryheid geniet, des te meer omdat daar vanuit Rome feitlik geen toesig gehou is nie. Menige prokonsul het dus die geleentheid gebruik om sy eie belange te bevorder. Indien hy in Rome van afpersing (res repetundae) aangekla is, moes hy verantwoording doen aan 'n regsbank bestaande uit senatore (sy kollegas en dus gewese of toekomstige goewerneurs), wat hom gewoonlik vrygespreek het. 

ŉ Poging van Gajus Sempronius Gracchus om die wanpraktyk teë te gaan deur die betrokke regspraak aan die equites op te dra (lex Acilia, 123/22 v.C.), het op die duur misluk omdat die equites daarin geslaag het om self ook belangrike posisies in die provinsies te beklee. Die inning van belastings in die vorm van landbouprodukte (tributa), geld, tolgeld (portorium) of 'n heffing op inkomste (tributum capitis) is altyd aan publicani verpag en dit was gewoonlik die equites wat vanweë hul rykdom die hoogste paggeld kon betaal. 

Dit het tog wel gebeur dat ŉ goewerneur weens 'n aanklag van afpersing skuldig bevind is. Toe die Siciliërs 'n klag teen hul goewerneur in Rome aanhangig gemaak het, het hulle sukses behaal, veral danksy die welsprekendheid van Cicero (Verrinae, 70 v.C.). As prokonsul van Bithinië in Klein-Asië het Cicero homself as 'n regverdige bestuurder bewys. Die swaar finansiële laste wat Rome as gevolg van sy talle oorloë op die provinsies geplaas het, het op die duur groot ontevredenheid veroorsaak. 

Die ontevredenheid, verder aangewakker deur die korrupsie van die goewerneurs en die publicani, het soms in bloedige opstande tot uiting gekom, onder andere die vesper van Efese in 88 v.C., waar volgens oorlewering 80 000 Romeine in Klein-Asië op een dag om die lewe gebring is. Die provinsies het ook 'n invloed op die politiek in Rome verkry deurdat ambisieuse generaals die troepe wat in die provinsies gestasioneer was om die orde te handhaaf, as 'n magsmiddel gebruik het. Julius Caesar het byvoorbeeld die legioene in Gallië in sy stryd teen Pompejus gebruik en Marcus Antonius het met sy troepe in Egipte teen Octavius oorlog gevoer, hoewel sonder sukses.

Die stelsel van provinsiale bestuur het in die eerste jare van die prinsipaat ingrypende veranderings ondergaan. Augustus het die provinsies verdeel in keiserlike provinsies, wat via 'n legatus Augusti propraetore deur homself bestuur is, en in senaatprovinsies, wat op tradisionele wyse bestuur is deur ŉ prokonsul wat deur die senaat aangestel is maar wat geen seggenskap oor die troepe gehad het nie. Augustus en al die keisers na hom het Egipte as hul private eiendom beskou en is daar verteenwoordig deur 'n praefectus Aegypti met 3 legioene. 

Die prefekte van Egipte het ook by hul ampsaanvaarding 'n edik uitgevaardig, en voorbeelde daarvan wat op papirus bewaar gebly het, gee soms 'n goeie insig in heersende (sosiale) probleme. Die goewerneurs van die keiserlike provinsies - Spanje, Gallië, Illirië (Joego-Slawië), Sardinië, Korsika en gebiede in Klein-Asië- is met groot sorg gekies en het bowendien 'n vaste salaris ontvang om uitbuiting te voorkom. Hulle is vir 'n onbeperkte tyd aangestel en was ook verantwoordelik vir die insameling van belastings, bygestaan deur procuratores, wat regstreeks aan die keiser verantwoordelik was. 

Laasgenoemde het ook toesig gehou oor die belastingpagters in die senaatprovinsies. Hierdeur en deur die toenemende aktiwiteit van 'n goed geskoolde korps van amptenare het die posisie van die provinsies aansienlik verbeter. Augustus en die keisers na hom het nie na uitbreiding van die Romeinse Ryk gestreef nie. ŉ Uitsondering was Trajanus (regeer 98-117), wat onder andere Dacië (Roemenië) en Mesopotamië verower het. 

Met verloop van tyd het die verdediging van die ryk teen barbaarse invallers steeds belangriker geword. Voorkeur is vanselfsprekend aan natuurlike grense (berge, riviere, ensovoorts) verleen, maar die legioene wat langs die grense gestasioneer was, het hul aanvoerders die geleentheid gegee om hulself as keiser of teenkeiser te laat uitroep. Verskillende keisers het reeds tydens die prinsipaat gepoog om die omvang van die provinsies kleiner te maak deur hulle op te deel in kleiner eenhede wat makliker beheer kon word. Die weinige sukses wat daarmee behaal is, blyk duidelik uit die anargie in die tyd van die soldaatkeisers.

Die hervormings van Diocletianus (284-305) waarop Konstantyn die Grote (regeer 312-337) voortgebou het, was ŉ nuwe poging om die ryk stewiger saam te snoer. Die ryk is verdeel in 4 praefecturae - Oriens (Klein-Asië), Illyricum (die Balkan), Italia (Italië en Afrika) en Gallia - elk onder beheer van 'n praefectus praetorio en onderverdeel in 12 (later 14) diosese onder bestuur van vicarii. ŉ Diosees is verdeel in provinsies met 'n preases, corrector of soms ŉ prokonsul (consularis) aan die hoof. 

'n Belangrike verandering was dat die amptenare, met uitsondering van die prefek, slegs administratiewe en juridiese bevoegdhede gehad het. Die leer het 'n eie organisasie gehad en is in die provinsies saamgestel uit limitanei, wat onder die plaaslike bevolking gewerf en deur 'n dux aangevoer is. 

Die stelsel het egter die onaangename gevolg gehad, veral in die weste, dat die aandeel van die barbare in die leerfunksies toegeneem het. Hierdie troepe en hul aanvoerders kon sodoende ŉ beslissende bydrae lewer tot die val van die Wes-Romeinse Ryk.

Die betekenis van die provinsies binne die Romeinse Ryk was hoofsaaklik ekonomies van aard. Hulle was 'n bron van inkomste waarmee die koste van die oorloë en administrasie gedek is en hulle het mettertyd ook die mannekrag gelewer vir die verdediging van die grense. 

Daar kan egter nie van die veronderstelling uitgegaan word dat die Romeinse bestuur die provinsies slegs benadeel het nie. Ondanks die korrupsie en afpersing (waarvan maklik 'n oordrewe voorstelling gemaak word) en ondanks die swaar belastingdruk het baie gebiede rus en vrede (pax Romana) onder die Romeinse bestuur geniet en baat gevind by die bou van paaie, waterleidings, ensovoorts. Dit het onvermydelik gepaard gegaan met 'n opbloei van die handel en die ekonomie, waaruit die provinsies op die duur selfs meer voordeel getrek het as Italië en Rome self. 

In watter mate die gebiede aan romanisering onderworpe was, bly ŉ ope vraag. Dit het van plek tot plek verskil. Bowendien het die Romeine die plaaslike instellings, gebruike en godsdiens gewoonlik onaangeraak gelaat. Die sogenaamde concilia provinciarum kan wel as 'n romaniserende element beskou word. Dit was 'n organisasie wat belas was met die versorging van die kultus van die stadsgodin, Roma, van Augustus en later ook van die keiserkultus. 

Die lede van die organisasie kon hoe aansien binne die ryk verwerf en kon uiteindelik selfs tot die geledere van die equites en senatore deurdring. Hulle was egter uitsluitlik beperk tot die toplaag van die provinsiale bevolking. 'n Mindere mate van romanisering het ook plaasgevind onder diegene wat in die leër diens gedoen het. Van volledige romanisering van die provinsies was daar nouliks sprake: oor die algemeen is die plaaslike tradisies van die gebiede gehandhaaf, al was hulle dan ook met 'n dik laag Romeinse vernis bedek.



</doc>
<doc id="52698" url="https://af.wikipedia.org/wiki?curid=52698" title="Pous Clemens XI">
Pous Clemens XI

Clemens XI was die 243ste pous van die Rooms-Katolieke Kerk vir 20 jaar, 3 maande en 25 dae, van 1700 tot 1721. Hy word veral onthou weens sy bul "Unigenitus" en sy betrokkenheid by die Spaanse suksessie-oorlog.

Pous Clemens XI is gebore as Gianfrancesco Albani (ook Giovanni Francesco Albani) op 23 Julie 1649 in Urbino, Italië. Hy is van Albanese afkoms uit die omgewing van die Kurbini-meer. Sy voorouer Michel Laçi, het Albanië verlaat met sy twee seuns George en Philippe wat is die leër van Skanderbeg teen die Turke geveg het. Hulle vestig hulle in Urbino en neem die naam Albini aan. George het twee seuns, Altobelli en Hannibal. Op sy beurt het Altobelli ook twee seuns, Horatius en Charles. Horatius trek na Rome en word benoem as senator deur Pous Urbanus VIII. Charles was die pa van Gianfrancesco. Gianfrancesco word opgelei deur die Jesuïte in Rome. Hy was 'n briljante student en het onder die aandag gekom van koningin Christina van Swede. Op 28-jarige ouderdom word hy prefek van Rieti. Vervolgens kry hy poste in Sabina en Orvieto. By sy terugkeer na Rome word hy vikaris van die Sint Pieterskerk en sekretaris van pouslike briewe. Op 13 Februarie 1690 word hy kardinaal-diaken van Santa Maria in Aquiro, maar word eers priester in September 1700. Op 23 November 1700 volg hy Pous Innocentius XII op. Hy was nie 'n biskop nie en word op 30 November 1700 biskop gewy en op 8 Desember 1700 as pous gekroon deur kardinaal Benedetto Pamphili. Hy regeer tot sy dood op 19 Maart 1721 en word opgevolg deur Pous Innocentius XIII. Die naam ‘Clemens’ beteken 'sagmoedige'.


Na die dood van Pous Innocentius XII het die kardinale aanvanklik vir kardinaal Mariscotti verkies, maar Frankryk het sy veto gebruik. Die kardinale het toe kardinaal Albani verkies as Pous Clemens XI Hy was 51 jaar oud. Sy pontifikaat is gekenmerk deur die Spaanse suksessie-oorlog. Karel V sterf tydens die konklaaf. Clemens steun aanvanklik Philippe V van Frankryk wat hom die gramskap van die Oostenrykers op die hals haal en ook probleme gee met investituur van die koninkryk van Napels en Sisilië. Die Oostenrykers onder leiding van keiser Joseph I, verower die noorde van Italië en die Franse kom nie die pous help nie. Hy word gedwing om Karel, aartshertog van Oostenryk as koning van Spanje te aanvaar op 15 Januarie 1709.

Clemens XI het twee bulle teen die Jansenisme uitgegee, "Vineam Domini" op 16 Julie 1705 en "Unigenitus" op 8 September 1713. Unigenitus het veral die Franse kerk getref omdat dit die 101 stellings van Quesnel as ketters veroordeel het. Hy het ook die fees van Maria se Onbevlekte Ontvangenis ingestel op 6 Desember 1708 en Pous Pius V heilig verklaar. In 'n brief van 23 April 1718 stig hy die pouslike akademie vir teologie in Rome.

Hoewel hy in Italië gebore is, het Clemens Albanië as sy vaderland beskou. Hy gee verskeie beurse aan Albanese om in Rome te kom studeer. Hy organiseer die konsilie van Merqine de Lezhe om die islamitiesering van sy land teen te werk. Hy het ook die beroemde "Illyricum Sacrum" laat opstel deur Daniele Farlati en Dom. Coletti. "Illyrium" was destyds die naam vir die Balkanstreek wat Albanië insluit. Dit is vandag nog een van die vernaamste bronne vir die studie van Albanië en omstreke.

Die familie Albani het uitgesterf in 1852 met die dood van prins Don Philippe, laaste seun van Horatius III.

Pous Clemens XI het 70 nuwe kardinale aangestel in 15 konsistories. Weens die omvang van die lys word dit hier gehou.






Saamgestel en vertaal uit die , , en wikipedia en aangevul uit ander bronne soos aangedui.

Basis URL: 


</doc>
<doc id="52699" url="https://af.wikipedia.org/wiki?curid=52699" title="Lys van kardinale aangestel deur Pous Clemens XI">
Lys van kardinale aangestel deur Pous Clemens XI

Pous Clemens XI die 243ste pous van die Rooms-Katolieke Kerk van 1700 tot 1721 het 70 nuwe kardinale aangestel in 15 konsistories.


















</doc>
<doc id="52702" url="https://af.wikipedia.org/wiki?curid=52702" title="KISS (album)">
KISS (album)

KISS is die eerste album van KISS wat op 8 Februarie 1974 vrygestel is.




</doc>
<doc id="52703" url="https://af.wikipedia.org/wiki?curid=52703" title="Hotter Than Hell">
Hotter Than Hell

Hotter Than Hell is 'n album van KISS wat in 1974 vrygestel is.



</doc>
<doc id="52704" url="https://af.wikipedia.org/wiki?curid=52704" title="Dressed to Kill">
Dressed to Kill

Dressed to Kill is 'n album van KISS wat in 1975 vrygestel is.



</doc>
<doc id="52705" url="https://af.wikipedia.org/wiki?curid=52705" title="Destroyer">
Destroyer

Destroyer is 'n album van KISS wat in 1976 vrygestel is.



</doc>
<doc id="52706" url="https://af.wikipedia.org/wiki?curid=52706" title="Rock and Roll Over">
Rock and Roll Over

Rock and Roll Over is 'n album van KISS wat in 1976 vrygestel is.



</doc>
<doc id="52707" url="https://af.wikipedia.org/wiki?curid=52707" title="Love Gun">
Love Gun

Love Gun is 'n album van KISS wat in 1977 vrygestel is.



</doc>
<doc id="52708" url="https://af.wikipedia.org/wiki?curid=52708" title="Dynasty">
Dynasty

Dynasty is 'n album van KISS wat in 1979 vrygestel is.



</doc>
<doc id="52711" url="https://af.wikipedia.org/wiki?curid=52711" title="Peter Ustinov">
Peter Ustinov

Sir Peter Alexander baron von Ustinov (Londen, Verenigde Koninkryk; 16 April 1921 – Genève Switserland; 29 Maart 2004) was 'n Britse akteur, skrywer en dramatikus.

Ustinov is gebore as kind van 'n Russies-Duitse vader en 'n Franse moeder. Hy begin sy studies by die "Westminster School" (1934-1937) en studeer daarna by die "London Theatre Studio" (1937-1939) 

Hy maak sy debuut as toneelspeler in 1938 en maak gou naam as 'n akteur. Na sy militêre diens gedurende die Tweede Wêreldoorlog brei hy sy werksaamhede verder uit en begin skryf; sy eerste sukses op hierdie gebied kom in 1951 met "The Love of Four Colonels". Sy loopbaan as dramatikus verloop parallel met sy akteurswerk -- sy bekendste werk was "Romanoff and Juliet" in 1956. 

Van sy bekendste filmrolle sluit in "Captain Vere" in "Billy Budd" (1962), "Lentulus Batiatus" in "Spartacus" (1960); hy vertolk ook die rol van Hercule Poirot, "master detective", in die gelyknamige filmreeks (6 rolprente) gebaseer op die boeke van Agatha Christie. Die eerste hiervan is "Death on the Nile" (1978). Sy outobiografie "Dear Me" in 1977 is ook goed ontvang.

Daarnaas doen Ustinov ook "stemme". Hy is die stem van "Prins Johnn" in die Walt Disney-film Robin Hood. Hy is ook ingespan as stem vir Doctor Snuggles.

Gedurende sy loopbaan kry hy twee Oscars vir beste manlike byrol, een in 1961 vir sy rol in "Spartacus" en een vier jaar later vir sy rol in "Topkapi". Hy word ook twee keer genomineer vir die byrol van Keiser Nero in "Quo Vadis" en vir die draaiboek van die film Hot Milions in 1968. 

Miklós Rózsa, 'n komponis en vriend, het sy "String Quartet no 1, Op. 22" (1950) aan Ustinov opgedra.

Ustinov praat vloeiend Engels, Frans, Duits, Italiaans, Russies en Spaans. Daarnaas kon hy ook Turks en moderne Grieks praat. Hy het selfs enkele Nederlandse woorde gebruik met verskynings op Nederlandse televisie.

Hy word in 1990 deur Koningin Elizabeth II tot ridder geslaan.

In 2002 gaan Sir Peter Ustinov op 'n UNICEF-missie na Berlyn om vir die eerste keer na die sirkel van verenigde vriendskapsbere ("United Buddy Bears") te kyk. Die vriendskapsbere is 'n simbool vir 'n vreedsamer wêreld tussen nasies, kulture en gelowe. Hy was vasbeslote om te verseker dat Irak ook verteenwoordig sou word in hierdie sirkel van sowat 140 lande. In 2003 open hy (as die beskermheer) die tweede uitstalling van vriendskapsbere in Berlyn.



</doc>
<doc id="52717" url="https://af.wikipedia.org/wiki?curid=52717" title="Sydney Tower">
Sydney Tower

Sydney Tower (ook bekend as die AMP Tower, AMP Centrepoint Tower, Centre Point Tower) is Sydney se hoogste vrystaande struktuur en die tweede hoogste in Australië (met die Q1-gebou in Goudkus as die hoogste). Dit is ook die tweede hoogste uitkyktoring in die Suidelike Halfrond (na Auckland se Sky Tower). Die Sydney Tower se hoof uitkykplatform is egter 50 m hoër as Auckland se Sky Tower. Dit is na die Sydney-opera en die Sydneyhawebrug een van Sydney se bekendste bakens.

Die toring troon sowat 305 meter oor die Sydney se sentrale sakekern uit, en is geleë te 100 Market Street, tussen Pitt en Castlereagh-strate. Dit is ook toeganklik vanaf die Pitt Street Winkelsentrum. Die toring is oop vir die publiek en is een van die uitstaande toeriste trekpleisters in die stad en is geredelik sigbaar vanaf aanliggende woonbuurte.

Terwyl AMP Limited die Centrepoint winkelsentrum bestuur het, het die toring amptelik as die "AMP Tower" bekend gestaan. Nadat die Westfield-groep beheer oor die Centrepoint winkelsentrum oorgeneem het, is in Desember 2001 die naam na Sydney Tower verander. Plaaslik verwys Jan-alleman gewoonlik na die toring as Centrepoint Tower.

Die winkelsentrum aan die voet van die toring word deur die Westfield-groep bestuur maar die toring self word deur Village Roadshow Theme Parks Group bestuur. Besoekers kan kaartjies by Village of by die hek koop wat hulle toegang tot al die besienswaardighede wat deur Village Roadshow bestuur word, naamlik Sydney Tower, Wildlife World en die Sydney Akwarium).

Aanbou van die kantoorblok het in 1970 begin en die toring self in 1975. Openbare toegang tot die toring het 'n aanvang geneem in Augustus 1981. Die koste van die toring het AU$36 miljoen beloop.

Voor konstruksie van die toring was die hoogte van geboue in Sydney beperk tot 279 m om dit vir watervliegtuie veilig te maak om oor die stad te vlieg. In 1998 het die byvoeg van 'n weerligafleier aan die punt van die toring die hoogte van die toring op 309 m te staan gebring.



</doc>
<doc id="52718" url="https://af.wikipedia.org/wiki?curid=52718" title="UNICEF">
UNICEF

UNICEF (Engels vir: "United Nations Children's Fund") is 'n internasionale organisasie binne die Verenigde Nasies wat op 11 Desember 1946 gestig is om bystand aan kinders te verleen in lande wat deur die Tweede Wêreldoorlog verwoes was. UNICEF se hoofkantoor is in New York Stad in die Verenigde State van Amerika geleë. Hulle ontvang geldelike bydraes van verskeie regerings en privaatpersone van dwarsoor die wêreld. UNICEF het in 1965 die Nobelprys vir Vrede ontvang. Die Poolse dokter Ludwik Rajchman word beskou as die stigter van UNICEF en dien as sy eerste voorsitter in 1946.

UNICEF maak staat op bydraes van regerings en private skenkers.



</doc>
<doc id="52721" url="https://af.wikipedia.org/wiki?curid=52721" title="Westpacstadion">
Westpacstadion

Die Westpacstadion (vroeër bekend as die WespacTrust Stadion) is 'n sportstadion in Wellington, Nieu-Seeland. Weens die stadion se vorm en silwerkleurige omhulsel staan die stadion in volksmond bekend as "Die Koekblik".

Die stadion is 'n veeldoelige stadion wat hoofsaaklik vir sportgebeurtenisse aangewend word. Dit is die tuiste van die Wellington Leeus-rugbyspan wat aan die ITM-beker deelneem. Dit is ook die primêre tuisveld van die Hurricanes wat aan Superrugby deelneem. Verder is die stadion ook die gasheer vir die Wellingtonse toernooi in die jaarlikse IRR Sewes Wêreldreeks vir nasionale Rugby Sewesspanne. Die All Blacks speel ook gereeld van hulle internasionale wedstryde in die Westpacstadion.

Die Westpacstadion is ook die tuisveld van die Wellington Phoenix Voetbalklub met die ondersteuners van die Phoenix wat na die stadion as die "Ring of Fire" verwys. Die Nieu-Seelandse nasionale sokkerspan (die All Whites) speel ook dikwels hier in internasionale wedstryde waaronder die kwalifiserende wedstryd teen Bahrein vir die FIFA Sokker-Wêreldbekertoernooi in 2010 een was, wat Nieu-Seeland 1–0 gewen het. 'n Ander was die kwalifiserende wedstryd teen Meksiko vir die FIFA Sokker-Wêreldbekertoernooi in 2014, wat Meksiko 2–4 gewen het.

Die stadion is ook al gebruik vir rugby leaguewedstryde. Vertoonwedstryde tussen spanne van die Australiese Voetballiga is in 2000 en 2001 in die Westpacstadion gespeel.

Krieket word dikwels gedurende die somer in die stadion gespeel. Ander fasiliteite sluit in die Nieu-Seelandse Instituut vir Sport asook 'n kampus vir die Wellingtonse Krieketskool wat deur die Wellingtonse Krieketvereniging beheer word. Dit is tydens die Krieketwêreldbeker 2015 vir vier wedstryde ingespan.



</doc>
<doc id="52727" url="https://af.wikipedia.org/wiki?curid=52727" title="Unmasked">
Unmasked

Unmasked is 'n album van KISS wat in 1980 vrygestel is.



</doc>
<doc id="52728" url="https://af.wikipedia.org/wiki?curid=52728" title="Music from &quot;The Elder&quot;">
Music from &quot;The Elder&quot;

Music from "The Elder" is 'n album van KISS wat in 1981 vrygestel is.



</doc>
<doc id="52733" url="https://af.wikipedia.org/wiki?curid=52733" title="Ofcolaco">
Ofcolaco

Ofcolaco (Officers Colonial Land Company) is 'n klein dorpie in die oostelike Limpopoprovinsie, Suid-Afrika. Die dorpie is in 1920 deur 'n groep Britse veterane van die Eerste Wêreldoorlog gestig. Hulle het grond langs die Selatirivier gekoop. Die maatskappy is egter jare later gelikwideer.




</doc>
<doc id="52734" url="https://af.wikipedia.org/wiki?curid=52734" title="Leydsdorp">
Leydsdorp

Leydsdorp is 'n verlate dorp in die oostelike Limpopoprovinsie, Suid-Afrika. Die dorp is 28km suidwes van Gravelotte. 

Soos by talle ander dorpe in Suid-Afrika, het goud 'n groot rol gespeel in die stigting van die dorp. Die eerste goud is in 1870 deur Edward Button en James Sutherland ontdek. Dit was 'n kortstondige vonds. In 1883 doen Auguste Robert meer lonende ontdekkings. 'n Goudstormloop het hierop gevolg wat 'n tentdorp bekend as French Bob Se Kamp tot gevolg gehad het. In 1890 het die ZAR-regering besluit om 'n administrasie sentrum vir die kamp te stig. Die dorp is genoem na WJ Leyds, die staatsekretaris van die ZAR. Die mynbedrywighede het as die Selati-goudveld bekend geword. Die dorp het gou ook sy eie koerant, die "Leydsdorp Leader", uitgegee. Die koerant het die eerste keer op 24 Augustus 1891 verskyn. Die goud het egter uitgewerk geraak en die dorp het begin wegkwyn.

Die 'boomkroeg', 'n Kremetartboom, is welbekend op die pad tussen Gravelotte en Leydsdorp. Tot twaalf mense kon op 'n slag in die boomstam bedien word. Die Hans Merensky-natuurreservaat is in die omgewing. 




</doc>
<doc id="52735" url="https://af.wikipedia.org/wiki?curid=52735" title="Helene Tursten">
Helene Tursten

Helene Tursten (gebore 17 Februarie 1954 in Göteborg) is 'n Sweedse skryfster van misdaadromans wat veral met haar Inspekteur Irene Huss-reeks bekendheid verwerf het. Hierdie reeks is al in 'n aantal tale, waaronder Engels, Duits en Noors, vertaal en verfilm. Sy woon tans met haar eggenoot Krister, 'n gewese polisieman, in Sunne, Värmland.

Op die ouderdom van 39 jaar is sy as gevolg van 'n rumatiese siekte genoodsaak om haar loopbaan as tandarts te staak. In 1993 het sy begin om misdaadromans te skryf.

Haar bekendste karakter is inspekteur Irene Huss, 'n vrou in haar veertigs, moeder van twee tienermeisies en gelukkig getroud met haar man Krister. Sy doen polisiespeurwerk in Göteborg in verband met moorde en probeer steeds om daarnaas nog die nodige aandag aan haar gesinslewe te gee.



</doc>
<doc id="52744" url="https://af.wikipedia.org/wiki?curid=52744" title="Schoeman">
Schoeman

Schoeman of Schoemans kan verwys na:




</doc>
<doc id="52745" url="https://af.wikipedia.org/wiki?curid=52745" title="Hanns Johst">
Hanns Johst

Hanns Johst (Seerhausen, 8 Julie 1890 — Ruhpolding, 23 November 1978) was 'n Duitse Naziistiese skrywer van toneelstukke, wat uit ekspressionisme gespruit het. Hy was ook die voorsitter van die Reichsschrifttumskammer.




</doc>
<doc id="52747" url="https://af.wikipedia.org/wiki?curid=52747" title="Kongorivier">
Kongorivier

Die Kongorivier (Frans: "fleuve Congo", Portugees: "Rio Congo", voorheen ook bekend as die Zaïrerivier) is 'n groot wes-vloeiende rivier in Afrika, die diepste rivier ter wêreld, met 'n diepte van meer as 220 meter (720 voet). Dit is per volume afloopwater die derde grootste rivier ter wêreld. Die rivier, met 'n lengte van 4 700 km (2 920 myl), is ná die Nylrivier die tweede langste rivier in Afrika en die negende langste in die wêreld.

Die Kongorivier vloei deur die volgende lande: Angola, die Demokratiese Republiek van die Kongo en die Republiek van die Kongo, asook deur die volgende stede: Brazzaville en Kinshasa en mond uit in die Atlantiese Oseaan.

Die Kongo se naam kan teruggevoer word na die antieke Koninkryk van die Kongo, wat die lande by die riviermond beslaan het. Die Demokratiese Republiek van die Kongo en die Republiek van die Kongo, wat al twee langs die rivieroewers geleë is, is daarna genoem. Tussen 1971 en 1997 het die regering van die destydse Zaïre dit die "Zaïrerivier" genoem.

Die Kongorivier se opvanggebied beslaan 4 014 500 vierkante kilometer (1 550 000 vierkante myl). Die Kongo se afloop by die riviermonding wissel tussen 23 000 kubieke meter per sekonde (810 000 kubieke voet per sekonde) tot 75 000 kubieke meter per sekonde (2 600 000 kubieke voet per sekonde), met 'n gemiddelde van 41 000 kubieke meter per sekonde (1 400 000 kubieke voet per sekonde).

Die rivier en sy sytakke loop deur die Kongoreënwoud, die tweede grootste reënwoud ter wêreld net na die Amasonereënwoud in Suid-Amerika. Die rivier beklee ook die derde plek wat grootte betref (wat die Amasone en die Ganges-Brahmaputra-Meghna-kompleks opvolg), die derde grootste opvanggebied (na die Amasone en Río de la Plata-riviere) en is een van die diepste riviere ter wêreld, met 'n diepte van meer as 220 meter (720 voet). Omrede die opvanggebied gevoed word uit sytakke in sowel die noorde as die suide van die ewenaar, bly die loop standhoudend, omrede daar altyd ten minste een deel van die rivier sy reënseisoen kry.

Die oorsprong van die Kongorivier is in die hoogland en berge aan die Oos-Afrikaanse Slenkdal asook die Tanganjika-meer en Mwerumeer wat die Lualabarivier voed, wat dan oor die Boyoma-waterval na benede in die Kongorivier verander. Die Chambeshi in Zambië word gewoonlik beskou as die hoofbron van die Kongorivier, soos die gebruik wêreldwyd is om op die langste sytak te konsentreer, soos met die Nylrivier gedoen word.

Vanaf Kisangani, net onder die Boyomawaterval, vloei die Kongorivier meestal noordwaarts, krom dan geleidelik suidweswaarts, loop verby Mbandaka, loop in die Ubangirivier in en dan by die Malebodam (Stanleydam). Kinshasa (vroeër Léopoldville) en Brazzaville lê aan weerskante van die rivier by die dam, waar die rivier vernou en oor die katarakte in diep klowe (gesamentlik bekend as die Livingstone-waterval) stort, verby Matadi en Boma vloei en uiteindelik by die see langs die dorpie Muanda uitmond.

Die Kongostroomgebied is een van die kenmerkende fisiografiese seksies van die groter Midde-Afrika provinsie, wat weer deel uitmaak van die groter Afrika-massief fisiografiese afdeling.

Hoewel die Livingstone-waterval deurgang vanaf die see verhinder, is bykans die hele Kongorivier maklik bevaarbaar, veral tussen Kinshasa en Kisangani. Groot rivierstoomskepe was tot heel onlangs nog aan die gang. Die Kongorivier bly steeds die lewensaar in 'n land met min paaie en spoorweë.

Die spoorweë loop vandag 'n omweg verby die drie groot watervalle en baie van die Sentraal-Afrikaanse handelsware word oor water vervoer, soos koper, palmolie (in die vorm van palmpitte), suiker, koffie en katoen. Die rivier beskik oor die potensiaal om vir kragopwekking gebruik te word, waarvan die Ingadamme, onder die Malebodam, heel eerste benut kan word.

Die Kongorivier is die kragtigste rivier in Afrika. Tydens die reënseisoen spoel 50 000 kubieke meter (1 800 000 kubieke voet) water per sekonde in die Atlantiese Oseaan in. Die geleentheid staan dus soos 'n paal bo water vir die Kongorivier en sy sytakke om krag op te wek. Wetenskaplikes reken die hele Kongostroomgebied kan tot 13% van die hele wêreld se hidroëlektrisiteit lewer. Dit is genoeg krag om die hele Afrika suid van die Sahara van elektrisiteit te voorsien.

Tans is daar sowat veertig hidroëlektriese kragstasies in die Kongostroomgebied.
Die grootste hiervan is die Inga-watervaldam, omtrent 200 kilometer suidwes van Kinshasa. Die Inga-projek is in die vroeë 1970's van stapel gestuur en in daardie tydperk is die eerste dam klaargebou. Oorspronklik is beplan om vyf damme te bou wat in staat sou wees om 'n gesamentlike 34 500 megawatt op te wek.

Tot op hede is slegs twee damme gebou, naamlik Inga I en Inga II, met altesaam veertien turbines.

In Februarie 2005 het die Suid-Afrikaanse staatsbeheerde kragprodusent, Eskom, 'n voorstel ter tafel gelê wat Inga se kragkapasiteit aansienlik sal verhoog deur verbetering en die aanbou van 'n addisionele hidroëlektriese dam.
Die projek se maksimumafvoer sal verhoog word tot 40 gigawatt, wat dubbel soveel as Sjina se Drieklowedam is.

Daar word gevrees dat hierdie nuwe hidroëlektriese aanlegte tot die uitsterf van baie riviervisspesies kan lei.

Die Kongorivier is 1,5 – 2 miljoen jaar gelede tydens die Pleistoseen gevorm.

Die Kongo se vorming kon gelei het tot die allopatriese spesievorming (waar spesies tot so 'n mate weg van mekaar migreer dat die genetiese wisselwerking versteur word) van die bonobo en die gewone sjimpansee van hul voorouersoort.Die bonobo is endemies aan die vogtige reënwoude in hierdie gebied, net soos ander ikoniese spesies soos Allen se moerasaap, dryasaap, watersivetkat, okapi en kongopou.

Wat waterlewe betref, het die kongostroomgebied 'n baie hoë biodiversiteit en tel onder die hoogste digtheid endemiese spesies wat al opgeteken is. Tot nou toe is amper 700 visspesies opgeteken, maar 'n groot aantal streke bly onbestudeerd.
Omrede die biodiversiteit so hoog is en daar duidelike ekologiese verskille in die opvanggebied is, word die plek dikwels in veelvoudige ekogebiede opgedeel (pleks van dit as 'n enkele ekogebied te beskou).
Onder hierdie ekogebied het die Neder-Kongoskietstrome alleen meer as 300 visspesies (waarvan ongeveer 80 endemiese spesies), terwyl die suidwestelike gedeelte (Kasai-stroomgebied) alleen omtrent 200 visspesies het (waarvan omtrent 'n kwart endemiese spesies uitmaak). Die oorheersende visfamilies (altans in die sekere dele van die rivier) is Cyprinidae, Mormyridae, Alestidae, Mochokidae en Cichlidae. Onder hierdie inheemse rivierspesies is die groot, hoogsvleisetende reuse tiervis ("Hydrocynus goliath"). Twee of meer ongewone endemiese Cichlidae-spesies is die wit (ongepigmenteerde) en blinde "Lamprologus lethops", wat glo tot 160 meter (520 voet) diep onder die wateroppervlak bly, en "Heterochromis multidens", wat meer op die Amerikaanse Cichlidae-soort as sy Afrika-soort lyk. Daar is ook talryke endemiese paddas en slakke in die rivieromgewing. Etlike beoogde hidroëlektriese damme in die rivier kan die einde van baie van hierdie endemiese spesies beteken.

Sekere waterskilpaaie, asook die pantserkrokodil, Nylkrokodil en die dwergkrokodil kom inheems in die Kongostroomgebied voor.

Hieronder word die onmiddellike sytakke sorteer vanaf die uitmonding stroomopwaarts:




</doc>
<doc id="52749" url="https://af.wikipedia.org/wiki?curid=52749" title="Nigerrivier">
Nigerrivier

Die Nigerrivier (Engels: "Niger River", Frans: "(le) fleuve Niger" [(lə) flœv niʒɛʁ]) is 'n groot suid-vloeiende rivier in Wes-Afrika. Die rivier, met 'n lengte van 4 180 km (2 597 myl), is ná die Nylrivier en die Kongorivier die derde langste rivier in Afrika. Beide Niger en Nigerië, wat al twee langs die rivieroewers geleë is, is daarna genoem.

Die Nigerrivier ontspring in die Hooglande van Guinee, net oos van die grens tot Sierra Leone. Aansluitend vloei die rivier in 'n noordoostelike rigting deur Guinee tot die grens van Mali. Hier bereik die Nigerrivier dié land se hoofstad, Bamako, en vloei verder in 'n noordoostelike rigting tot by Timboektoe. Net oos van die stad bereik die rivier sy noordelikste punt in die suidelike deel van die Sahara-woestyn en vloei later in 'n suidoostelike rigting. Naby Gao vloei dit deur die Sahelstreek en kruis die grens van Niger. Hier vloei die rivier deur Niamey, die hoofstad van Niger. Aansluitend vorm die Nigerrivier gedeeltelik die grens tussen Benin en Niger en bereik die drielandepunt tussen Niger, Burkina Faso en Benin. Aansluitend bereik die rivier Nigerië en verlaat die Soedangebied, wat deur reënwoud opgevolg word. In die suidelike sentrum van Nigerië net suid van die hoofstad Abuja mond die Benuerivier, die Nigerrivier se grootste sytak, uit. Vanaf hier vloei die rivier in 'n suidelike rigting en mond in die uitgestrekte Nigerdelta naby die hawestad Port Harcourt in die Golf van Guinee uit.

Die Nigerrivier word in Manding "Jeliba" of "Joliba" ("Groot Water"), "Orimiri" of "Orimili" ("Groot Water") in Igbo, "Egerew n-Igerewen" ("rivier van riviere") in Toearegs, "Isa Ber" ("groot rivier") in Songhay, "Kwara" in Hausa en "Oya" in Joroeba genoem. Die naam van die rivier is vermoedelik afgelei van die Latynse woord "niger" vir swart of die Toearegse woord "Egerew n-igerewen", wat vir die middelloop rondom Timboektoe gebruik is. Timboektoe was die suidelike einde van die Trans-Sahara-handel met die westelike Middellandse See en die bron vir die meeste Europese kennis van die gebied.

Nadat die Europese magte in die 16de en 17de eeu begin het, skepe langs die kus van Wes-Afrika te stuur, het hulle geglo, dat die Sénégalrivier die mondingsrivier van die Nigerrivier is. Mungo Park het in die 18de eeu die eerste Europese ontdekkingsreisiger geword, wat die Nigerrivier vir die eerste keer in sy hele loop bevaar en die destydse ryke besoek het. Daardeur is die verloop van die Nigerrivier verken.




</doc>
<doc id="52751" url="https://af.wikipedia.org/wiki?curid=52751" title="Somoni">
Somoni

Die somoni is sedert 2000 die amptelike geldeenheid van Tadjikistan. Dit word opgedeel in 100 diram (Tadjiks: дирам). Die geldeenheid is genoem na Ismail Samani.


</doc>
<doc id="52752" url="https://af.wikipedia.org/wiki?curid=52752" title="Anykščiai">
Anykščiai

Anykščiai (Pools "Onikszty", Duits "Onikschten") is 'n stad in Litaue en die administratiewe setel van die gelyknamige rajon- of distriksmunisipaliteit.

Na die stad, wat in 'n heuwelagtige landskap met meer as sewentig mere en by die samevloeiing van die Šventoji- en Anykšta-riviere geleë is, word dikwels ook as die "Weimar van Litaue" verwys: 'n aantal bekende literêre figure soos Antanas Baranauskas, Jonas Biliūnas en Antanas Vienuolis-Žukauskas is verbind met Anykščiai.


</doc>
<doc id="52758" url="https://af.wikipedia.org/wiki?curid=52758" title="Kilimandjaro">
Kilimandjaro

Kilimandjaro (Engels: "Mount Kilimanjaro") is 'n bergmassief in Afrika wat in die noordooste van Tanzanië naby die grens met Kenia geleë is. Met sy hoogte van 5 895 meter is dit die hoogste berg in Afrika, asook die hoogste alleenstaande berg ter wêreld. Die massief bestaan uit die drie vulkane: "Kibo", "Mawenzi" en "Shira". Tussen 1885 en 1918 was die berg die hoogste punt op Duitse gebied (Duits-Oos-Afrika) en vanaf 1902 tot 1918 is die berg ná Keiser Wilhelm "Kaiser-Wilhelm-Spitze" of "Wilhelmskuppe" genoem. Die Kilimandjaro Nasionale Park is in 1987 deur Unesco as wêrelderfenisgebied gelys.

Die hoogste punt op die berg staan bekend as "Uhuru-piek" (Swahili vir: "Vryheid") . Daar is sewe roetes wat lei na Uhuru-piek met slegs een wat werklike klimwerk vereis. Die temperatuur daal tot by -30 °C bo-op die berg.

Roetes na die bergtop neem 5-8 dae. Hoe meer tyd bestee word om te klim, hoe makliker sal dit wees om te akklimatiseer.



</doc>
<doc id="52765" url="https://af.wikipedia.org/wiki?curid=52765" title="Amasonerivier">
Amasonerivier

Die Amasonerivier (Portugees: "Rio Amazonas", Spaans: "Río Amazonas") is 'n groot oos-vloeiende rivier in Suid-Amerika. Die rivier, met 'n lengte van 6 437 km, word algemeen beskou as die tweede langste rivier in die wêreld ná die Nylrivier. Die Amasonerivier het tydens sy loop verskeie benamings, afhangend van die inheemse bevolkings langs die rivier. "Rio Solimões" is tans die enigste amptelike benaming, wat van 'n inheemse stam afgelei is. Vicente Yáñez Pinzón, wie die rivier vir dier eerste keer verken het, het dit "Río Santa Maria de la Mar Dulce", kort "Mar Dulce", genoem. Later, na 1502, het die rivier as "Río Grande" bekend gestaan. Die herkoms van die naam "Río Marañón", wat terselfdertyd gebruik is, is tans onduidelik. Die naam het in die boloop van die noordelike bronrivier en die onderloop van die Brasiliaanse deelstaat Maranhão bewaar gebly.

Die herkoms van die Amasonerivier se naam is nie bekend nie. Gedeeltelik word die oorsprong van die naam teruggestuur aan die feit, dat die Europese ontdekkingsreisigers onder Francisco de Orellana vegtende inheemse vroue gesien het en die rivier na die Amasone uit die Griekse mitologie benoem het.

Die Amasonerivier se twee bronriviere, die noordelike Río Marañón en die suidelike Río Ucayali, ontspring in Nevado Mismi, Arequipa, in die Peruaanse Andes. Naby Iquitos, Peru, kom die twee takke bymekaar en vorm vanaf hier die Amasonerivier, tot Manaus ook "Rio Solimões" genoem. Aansluitend kruis die rivier die grens tot Colombia en 'n kort tyd later die grens tot Brasilië. In die deelstaat Amazonas mond die eerste drie groot sytakke, die Río Putumayo, die Rio Juruá en die Rio Japurá, in die Amasonerivier uit, gevolg deur die Rio Purus. Aansluitend mond die Rio Negro in Manaus en die Rio Madeira in die Amasonerivier uit. Beide, die Rio Negro en die Rio Madeira, is die wêreld se grootste sytakke. Vanaf hier het die Amasonerivier 'n breedte tussen vier en tien kilometer. In die deelstaat Pará mond naby Santarém die Rio Tapajós en naby Porto de Moz die Rio Xingu, die laaste groot sytakke van die Amasonerivier, in. Later bereik die rivier die uitgestrekte Amasonedelta, net oos van Belém. Hier mond die Amasonerivier in twee takke, die "Canal Norte" (40% van die afloop) en die "Canal Sul" (56% van die afloop), in die Atlantiese Oseaan uit. Omstreeks 100 km suid mond die Rio Tocantins in die Atlantiese Oseaan uit. Beide riviere was vroeër met mekaar verbind. Tussen beide mondings is die Marajó-eiland geleë.


</doc>
<doc id="52772" url="https://af.wikipedia.org/wiki?curid=52772" title="Pous Innocentius XIII">
Pous Innocentius XIII

Innocentius XIII was die 244ste pous van die Rooms-Katolieke Kerk vir 2 jaar, 9 maande en 25 dae, van 1721 tot 1724.

Pous Innocentius XIII is gebore as Michelangelo Conti (of Michelangelo Conti di Poli) op 13 Mei 1655 in Poli, Kerklike Staat. Hy was 'n lid van die Conti familie, heersers van Segni. Sy voorouers sluit in Pous Innocentius III, Pous Gregorius IX en Pous Alexander IV. Sy vader was Carlo II, graaf van Poli en sy moeder Isabella Monti. Hy studeer in Ancona en aan die Gregoriaanse Universiteit in Rome. Pous Alexander VIII stel hom aan as ere-kamerheer en onder Pous Innocentius XII word hy lid van die Romeinse prelatuur. Op 14 Augustus 1691 word hy referendaris van die Tribunaal van die Apostoliese Signatura van Geregtigheid en Genade. Op 17 Augustus 1691 goewerneur van Ascoli. Op 13 Junie 1695 word hy titulêr aartsbiskop van Tarsus en word as nuntius na Luzern gestuur. In 1698 word hy nuntius in Lissabon en op 7 Junie 1706 stel Pous Clemens XI hom aan as kardinaal. In 1709 word Conti biskop van Osimo en in 1712 biskop van Viterbo. Op 8 Mei 1721 volg hy Pous Clemens XI en word gekroon op 18 Mei 1721 deur kardinaal Benedetto Pamphili. Hy regeer tot sy dood op 7 Maart 1724 en word opgevolg deur Pous Benedictus XIII.
Die naam ‘Innocentius’ beteken 'onskuldige'.


Pous Innocentius XIII word verkies nadat die gunsteling, kardinaal Fabrizio Paolucci deur die Duitse keiser geveto is. Hy kies die naam Innocentius ter nagedagtenis aan sy voorouer Lotario de Conti, (Pous Innocentius III).
Op 9 Junie 1722 leen hy die koninkryk van Napels en Sisilië aan keiser Karel IV. In 1723 maak hy van Wene 'n aartsbisdom. Die pous kom in stryd met die Jesuïte wat nie sy gesag volledig wil aanvaar nie. Die Janseniste het egter vergeefs probeer om die bul "Unigenitas" te laat annuleer.

Innocentius III het soos sy voorganger Pous Clemens XI, James Francis Edward Stuart gesteun in sy aansprake op die Britse troon. Die pous se neef Francesco Maria Conti was die kamerheer van James se hofhouding in Rome.

Pous Innocentius XIII het slegs drie nuwe kardinale aangestel in twee konsistories.





Saamgestel en vertaal uit die , , en wikipedia en aangevul uit ander bronne soos aangedui.

Basis URL: .


</doc>
<doc id="52776" url="https://af.wikipedia.org/wiki?curid=52776" title="Fiestas">
Fiestas

Die Fiestas is 'n gala-geleentheid wat deur kykNET aangebied word waartydens Afrikaanse kunstenaars vir hul prestasies op die verhoog en agter die skerms vereer word. Melding word ook gemaak van Afrikaanse feeste wat 'n platform vir nuwe produksies bied.

Die eerste Fiestas op 3 Februarie 2011 in die Kunstekaap-operahuis in Kaapstad aangebied. Altesaam 18 pryse is tydens die geleentheid uitgedeel. KykNET se kanaalhoof, Karen Meiring, het gesê dat teater en televisie nie in isolasie kan funksioneer nie, en dat dit belangrik is om erkenning te gee aan die ongelooflike werk wat in die Afrikaanse teater en vermaaklikheidsbedryf gelewer word.

Die volledige lys van wenners is:



</doc>
<doc id="52779" url="https://af.wikipedia.org/wiki?curid=52779" title="Karen Meiring">
Karen Meiring

Karen Meiring is 'n lid van die cappella-musiekgroep Cutt Glas asook die hoof van DStv se kanale KykNET, Koowee en MK.

Voor haar aanstelling by DStv was sy die uitvoerende hoof van die Oude Libertas-amfiteater in Stellenbosch. Vanaf 1999 tot 2007 was sy die uitvoerende hoof van die KKNK. Sy is sedert 1990 'n lid van "Cutt Glas".


</doc>
<doc id="52783" url="https://af.wikipedia.org/wiki?curid=52783" title="Verna Vels">
Verna Vels

Verna Vels (*13 Junie 1933 – †21 Augustus 2014) was ’n Afrikaanse skryfster, radio-omroeper en storieverteller wat veral bekend was as die skepper en stem agter Liewe Heksie, ’n kinderprogram wat op Suid-Afrikaanse televisie uitgesaai is.

Verna Barbara Robertson Vels is op Reitz in die Vrystaat gebore waar sy haar skoolloopbaan voltooi het. Sy skryf in 1953 vir ’n BA-graad aan die Universiteit van Pretoria in en voltooi haar studies in 1954 met drie hoofvakke in Afrikaans/Nederlands, Engels en Kunsgeskiedenis. Vels begin in 1954 by die SAUK se kantore in Durban as omroeper te werk. Sy het die draaiboek geskryf vir die rolprent "". Vir die res van haar professionele loopbaan sou sy nou by die radio- en televisiewese betrokke wees. Sy was vir die laaste 12 jaar van haar lewe toesighoudende regisseur van "7de Laan". 

Kort voor haar dood is Vels gediagnoseer met borskanker. Sy is in haar slaap in haar huis in Johannesburg oorlede.

Sy is op 3 Februarie 2011 tydens kykNET se Fiestas vereer vir haar lewensbydrae tot die Afrikaanse woordkuns. Die Tienie Hollowaymedalje vir Kleuterliteratuur is in 2000 aan haar toegeken.

Ander pryse wat haar toegeval het:

Kinder- en jeugboeke wat sy geskryf het:

Vels was die stem agter die volgende TV-karakters:


</doc>
<doc id="52784" url="https://af.wikipedia.org/wiki?curid=52784" title="Stefans Grové">
Stefans Grové

Stefans Grové (1922–2014) was 'n Suid-Afrikaanse klassieke komponis. Hy word deur baie as een van Afrika se grootste komponiste beskou.

Stefans Grové is op 23 Julie 1922 op Bethlehem in die Vrystaat gebore. Sy vader is ’n skool-hoof en sy moeder ’n musiekonderwyseres, van wie hy sy eerste musieklesse ontvang. Op negejarige ouderdom komponeer hy reeds sy eerste musiekstuk. Hy gaan skool by die President Brand Hoërskool in Bloemfontein.

Ná matrikulasie word hy, op 17-jarige ouderdom, die orrelis van die NG Kerk De Bloem in Bloemfontein. D.J. Roode, sy oom wat later die Hoof van die Departement van Musiekeksamens by Unisa sou word, neem hom nou onder sy vlerke en gee aan hom gevorderde musieklesse. Hy verwerf die Lisensiate in klavier en orrel in 1942 en in dieselfde jaar verwerf hy twee goue medaljes en ’n beker vir komposisie in die Johannesburg Eisteddfod. Van 1942 tot 1944 is hy orrelis en musiekonderwyser in Klerksdorp. Hy voltooi ’n komposisie vir ’n ballet suite vir ’n volle orkes in 1944 en word op sterkte hiervan toegelaat as student aan die Kaapstadse Musiekkollege. Terwyl hy hier studeer is hy ook orrelis by die NG Kerk in Rondebosch.

Een van sy leermeesters in komposisie aan die kollege is die bekende William H. Bell, terwyl sy klavieronderwyser Cameron Taylor en Erik Chisholm ook groot invloed uitoefen op sy ontwikkeling as musikant. Hy raak bevriend met C.H. Weich, musiekkritikus van Die Burger, wat reël dat Stefans sy werk by die Oranje Klub opvoer. Weich skryf hierna dat Stefans se "String Quartet in D Majo"r waarskynlik die beste en moeilikste werk is wat tot daardie tyd in Suid-Afrika gekomponeer is. Op 15 April 1945 wy die Musiekkollege ’n konsert aan Grové se komposisies. Nadat hy hier gradueer, bied die Musiekkollege ’n junior lektorskap aan hom, ’n posisie wat hy beklee vanaf 1950 tot 1952. In hierdie tyd is hy dikwels begeleier in die Kaapstad-ateljee van die Suid-Afrikaanse Uitsaaikorporasie en skryf hy resensies en artikels vir Die Burger en Standpunte.

In 1953 verwerf hy die Fullbright-beurs om musiek te studeer aan Harvard Universiteit in Boston in Amerika en hy kry ook ’n beurs om die fluit te bestudeer by die Longy School of Music. Hy verwerf in 1955 ’n M.Mus.-graad by Harvard en wen in opvolgende jare die G. Arthur Knight-prys met sy komposisie van ’n "Piano Trio" en die New York Bohemian-prys vir sy komposisie van "A sonata for Piano and Cello". In 1954 verwerf hy die Margaret Crofts Scholarship wat hom in staat stel om onder Aaron Copeland by Tanglewood te studeer.

Na afloop van sy nagraadse studies in 1955 doseer hy vir ’n jaar aan die avant-garde Baird College en word dan in ’n prestige pos aangestel as lektor in teorie en komposisie by die Peabody Conservatory in Baltimore, ’n pos wat hy etlike jare beklee. In hierdie tyd is hy orrelis en koorleier by die Franklin Street Presbyterian Church in Baltimore. In Februarie 1972 wen hy ’n Educator’s Award, wat jaarliks aan uitstaande Amerikaanse onderwysers toegeken word en word hy opgeneem in die jaarlikse publikasie van “Outstanding Educators of America”.

Gedurende 1960–1961 besoek hy Suid-Afrika op ’n jaar sabbatsverlof en is tydelik senior lektor by die Potchefstroomse Universiteit en by die Suid-Afrikaanse Musiekkollege in Kaapstad. By die Musiekkollege beklee hy ook tydelik die komposisiepos wat in 1959 vakant gelaat is met Arnold van Wyk se bedanking. In Januarie 1972 keer hy permanent terug na Suid-Afrika en aanvaar ’n tydelike aanstelling by die Musiekkollege. Vanaf Julie 1973 is hy professor in musiekwetenskap aan die Universiteit van Pretoria en is aan hierdie universiteit ver-bonde totdat hy finaal in doserende hoedanigheid aftree in 2002. Hierna stel die Universiteit van Pretoria hom aan as die musiekskool se inwonende komponis. Hy is ook musiekkritikus vir Rapport en Beeld.

Hy skryf onder andere suiwer instrumentale werke vir soliste, kamer-ensembles en simfonie-orkeste. Wat vokale musiek betref, skryf hy vir solostem en kore. Veral sedert 1972 begin hy om doelbewus Afrika-elemente in sy werke te inkorporeer en werke wat sy Afrosentriese benadering weerspieël is onder andere "Liedere en danse van Afrika" (1990), "Sewe Boesman-liedere vir sopraan en strykkwartet" (1990), "Gesang van die Afrika-geeste" (1993), "Afrika Hymnus vir orre"l (1995) en "Afrika Hymnus II vir orrel" ("1996"). Sy werk kry internasionale erkenning en veral in Wes-Duitsland is daar groot belangstelling in sy werk. Die uitgewer Hofmeister Musikverlag in Leipzig gaan ’n kontrak met hom aan om twee van sy kamermusiekwerke te publiseer, terwyl die Neue Musikverlag in Berlyn twee van sy klavierwerke uitgee. Die Meininger-trio voer sy komposisie vir fluit, tjello en klavier, "Sielvoë"l, landwyd in Duitsland op. Sy "Drie betragtinge vir kamerorkes" word in Oktober 2007 deur die Baltimore Kamerorkes van die Verenigde State van Amerika by twee geleenthede uitgevoer, terwyl sy "Lig en skaduwee" vir fluit en klavier in Londen uitgevoer word. Opvoerings van sy werk vind in 2010 ook plaas in die 900 jaar oue Chartres-katedraal in die suide van Frankryk, ’n ou kasteel naby die Bodensee in Duitsland, in Switserland en by ’n internasionale musiekfees in Florence in Italië. Die Unisa-musiekstigting vereer hom in Pretoria deur verskeie konserte te hou waarin uitsluitlik sy werk uitgevoer word.

In Amerika is hy twee kere getroud en geskei. In 1974 ontmoet hy vir Alison Marquard, destyds aktrise by SUKOVS, en hulle trou in 1977. Twee dogters (onder wie die bekende ballerina en senior solis van die South African Ballet Theatre, Chloë Grové) en ’n seun (Christopher) word uit hierdie huwelik gebore.

Stefans Grové is op Donderdag, 29 Mei 2014 in Pretoria oorlede.

Sy letterkundige arbeid is beperk tot ’n aantal kortverhale, waarvan sommige aanvanklik in tydskrifte verskyn.

Dit word gevolg deur die bundel "Oor mense, diere en dinge". Die verhale is hoofsaaklik oor nietige alledaagse gebeurtenisse en mense, maar hy slaag daarin om die beskrywing met ’n medemenslikheid te vul wat aan die verhale universele menswaarde gee, terwyl sy humoristiese aanslag die leeservaring opkikker. Hy is veral meester van onderbeklemtoning en antiklimaks, waardeur die dieper waarde telkens verbloem word, maar tog daardeur ook groter impak maak.

Koos Human neem "Die middagdiens" op in die bloemlesing "Willekeur".

Die Universiteite van die Oranje-Vrystaat en Pretoria ken eredoktorsgrade aan hom toe in erkenning van sy waardevolle bydrae tot Suid-Afrikaanse musiek en onderwys.

Die Akademie ken in 1997 ’n Erepenning aan hom toe vir sy bydrae tot musiek en in 1998 verwerf hy die Helgaard Steyn-prys vir Komposisie.

Die Universiteit van Pretoria vereer hom in 2007 met ’n Creative Output-prys en in 2008 ontvang hy erelidmaatskap van die Suid-Afrikaanse Akademie vir Wetenskap en Kuns. KykNet vereer hom in 2011 met ’n Fiesta-toekenning vir sy lewenslange bydrae tot musiek.

In September 2013 ken die Noordwes-Universiteit in Potchefstroom die Kanseliers-medalje aan hom toe ter erkenning van sy bydrae tot Suid-Afrikaanse musiek oor verskeie dekades.





</doc>
<doc id="52785" url="https://af.wikipedia.org/wiki?curid=52785" title="Cobus Rossouw">
Cobus Rossouw

Cobus Rossouw is ’n Afrikaanse akteur en ’n pionier van die Afrikaanse toneel. Hy het in verskeie groot rolprente, TV-reekse en toneelstukke gespeel, maar het nooit in enige sepies verskyn nie.

Rossouw maak sy rolprentdebuut in 1965 in Debbie. Daarna het hy in tientalle rolprente verskyn, onder ander in Die Kandidaat, Die wildsboudjie en Jannie totsiens. Onder sy groot verhoogrolle is "Koning Lear", "Richard III", "Hamlet", "Oom Wanja" en "Die idoot". In 1971 ontvang Rossouw die Erepenning vir Toneelkuns van die Suid-Afrikaanse Akademie vir Wetenskap en Kuns.

Rossouw is op 28 Maart 1933 op Marydale naby Prieska in die Noord-Kaap gebore. Sy pa was Jacobus Francois Rossouw en sy ma Susan Greyling. Hy was een van drie kinders, met 'n suster, Ria, en 'n boetie, Jannie, wat jonk oorlede is.

Hy was ’n skaam seun en onbetrokke by skoolaktiwiteite. Later matrikuleer hy van die Hoërskool Jan van Riebeeck.

In 1965 is hy met Sandra Kotzé getroud. Hulle het drie kinders, Wilmien, ’n skrywer en regisseur, Cobus, ’n TV- en rolprentregisseur, en Susan, ’n rolverdelingsregisseur.

en andere.

Van die TV-reekse waarin hy verskyn het, sluit in Die Sonkring.

Hy is op 3 Februarie 2011 tydens kykNET se Fiestas vereer vir sy lewensbydrae tot die Afrikaanse teater.



</doc>
<doc id="52786" url="https://af.wikipedia.org/wiki?curid=52786" title="Missouririvier">
Missouririvier

Die Missouririvier (Engels: "Missouri River"), wat in suidwestelike rigting deur die westelike Verenigde State vloei, is die langste rivier in dié land en is een van die takriviere van die Mississippirivier met 'n lengte van 3 767 kilometer van sy oorsprong in Brower's Spring in Montana tot by sy monding in die Mississippirivier naby St. Louis. Die rivier maak deel uit van die Jefferson-Missouri-Mississippi-rivierstelsel, die grootste in Noord-Amerika en een van die grootstes ter wêreld - met 'n totale lengte van 6 300 kilometer (3 900 myl) is dit die vierde langste ter wêreld, en volgens sy afloop van 2 445 m³/s (86 340 ft³/s) die tiende grootste ter wêreld. Die rivier loop deur die sentrale VS-deelstate Montana, Noord-Dakota, Suid-Dakota, Nebraska, Iowa, Kansas en Missouri.

Die Missouririvier is genoem na die Missouri-Indiane. In die Voor-Kolumbiaanse tydperk was die rivier reeds 'n beduidende waterweg vir die plaaslike Eerste Nasies wat na die Missouri verwys het. Die Missouririvier speel steeds 'n beduidende rol in die Amerikaanse uitbreiding na dié geweste.

Alhoewel die gemiddelde afloop van die Missouririvier 2 445 m³/s beloop, kan dit varieer van 2 445 tot 20 167 m³/s. Nedersettings langs sy oewers moet met damme langs sy takriviere en oorloopbekkens langs sy benedeloop teen oorstromings beskerm word. Nogtans kom groot vloedrampe soos dié van 1993 (die swaarste ooit in die geskiedenis van die VSA) langs die Mississippi- en Missouririviere voor.


</doc>
<doc id="52788" url="https://af.wikipedia.org/wiki?curid=52788" title="Kaukasus">
Kaukasus

Die Kaukasus-bergreeks (Abchasies: Кавказ, "Kawkas"; Armeens: Կովկաս; Azerbeidjans: "Qafqaz"; Georgies: კავკასიონი, "Kawkasioni"; Osseties: Кавказ, "Kawkas"; Persies: رشته‌کوه قفقاز; Russies: Кавказ, "Kawkas"; Turks: "Kafkas Dağları") tussen die Swart- en Kaspiese See vorm een van die geografiese grense tussen Europa en Asië. Dit word verdeel in die Groter Kaukasus in die noorde en die Kleiner Kaukasus in die suide, wat deur die Koeravallei van mekaar geskei word. Die Kleiner Kaukasus word in die suide deur die Araksrivier begrens.

Die pieke in sy vergletserde sentrale gedeelte verrys tot 'n hoogte van meer as 5 000 meter, waaronder twee uitgedoofde vulkane, Elbrus (5 642 meter) en Kasbek (5 033 meter). Die risiko van seismiese aktiwiteit is steeds hoog in die gebied. 

Die Kaukasus-bergreeks strek oor 'n afstand van 1 100 kilometer en oor vier lande, die Russiese Federasie (met die halfoutonome republieke Dagestan, Ingoesjetië, Tsjetsjnië, Noord-Ossetië-Alanië, Kabardino-Balkarië, Karatsjai-Tsjerkessië en Adigea) in die noorde, Georgië in die weste, en Armenië en Azerbeidjan in die suide. Die hoogste bergrug vorm grotendeels ook die grenslyn tussen Rusland en Georgië en Azerbeidjan, terwyl die kleiner bergrug Georgië van Turkye en Armenië skei.

In klimatiese opsig vorm die Kaukasus 'n oorgangsgebied tussen die gematigde en subtropiese sone wat onder die invloed van die oseaniese Middellandse Seegebied en die uitgestrekte Siberiese vlaktes met hul kontinentale klimaat staan. Die sowat 1 400 Kaukasus-gletsers beslaan 'n totale oppervlak van byna 1 800 km², en die langstes onder hulle strek oor 'n afstand van veertien kilometer. Nog in die Sowjettyd was die bergreeks 'n gewilde ontspannings- en skigebied, alhoewel sy infrastruktuur nie met dié van ander berggebiede in Europa kan meeding nie.

Geen ander streek in Rusland word deur dieselfde etniese veelvuldigheid gekenmerk soos die noordelike Kaukasus nie. Die bergstreek word deur ongeveer vier miljoen mense bewoon wat uit sowat tagtig kleiner en groter etniese groepe bestaan. So word na die Kaukasus dikwels ook as die "Byekorf van volke" of die "Berg van tale" verwys. Die Noord-Kaukasiese volke in Rusland sluit Kabardyne, Balkare, Adigejers, Karatsjaïers, Tsjerkesse, Tsjetsjniërs, Ingoesjete, Noord-Ossetiërs en Dagestaners in. Dikwels vorm enkele duisend mense 'n selfstandige etniese groep met hul eie taal. Suid-Kaukasiese volke sluit Abchasiërs, Armeniërs, Azerbeidjanners, Georgiërs en Ossetiërs in.

Die meeste Kaukasiërs is Moslems. Die uitbreiding van radikale Islam in Tsjetsjnië, 'n republiek met groot olieskatte wat na onafhanklikheid strewe, maak van die Kaukasus-streek die Achilleshiel van Rusland. Die Tsjetsjniërs, 'n volk met 'n trotse tradisie van krygers, het die Russiese heerskappy oor hul land nooit aanvaar nie. 'n Halfmiljoen mense is onder Stalin se bewind gedeporteer, terwyl die konflik onder die Poetin-bewind tot 'n volskaalse oorlog geëskaleer het wat al tienduisende menselewens geëis het.

Ander konflikgebiede in die suidelike Kaukausus sluit Abchasië en Suid-Ossetië in Georgië, die Republiek van Nagorno-Karabach, wat hom eensydig van Azerbeidjan onafhanklik verklaar het, en Ingoesjetië/Noord-Ossetië in Suid-Rusland in.

Die westelike gedeelte van die Kaukasus-bergreeks is in 1999 deur Unesco as wêrelderfenisgebied gelys.



</doc>
<doc id="52789" url="https://af.wikipedia.org/wiki?curid=52789" title="Suid-Afrikaanse munisipale verkiesing van 2011">
Suid-Afrikaanse munisipale verkiesing van 2011

Die Suid-Afrikaanse munisipale verkiesings van 2011 het op 18 Mei 2011 in alle distrikte en Plaaslike Munisipaliteite in al 9 van Suid-Afrika se provinsies plaasgevind. Munisipale verkiesings word elke vyf jaar gehou en die vorige munisipale verkiesing het in 2006 plaasgevind.

Die 2011-verkiesing het die lede van die distrik-, metropolitaanse en plaaslike munisipale rade verkies, wat op hul beurt die burgemeesters van die munisipaliteite verkies het.

Die heersende African National Congress (ANC) is steeds dominant in die Suid-Afrikaanse politiek maar presteer oor die algemeen swakker in die middeltermyn-plaaslike verkiesings. Die opposisie Demokratiese Alliansie (DA) het daarna gemik om groter stabiliteit in die randmunisipaliteite van sy Wes-Kaapprovinsievesting teweeg te bring sowel as om vordering in ander dele van die land te maak.

Die DA het ook hard probeer om die Noord-Kaapprovinsie (die enigste ander provinsie sonder 'n swart meerderheid) en die bruin areas in die Oos-Kaap en Vrystaat in te palm. In 'n 2010 meningspeiling het 'n meerderheid van blankes, bruinmense en mense van Indiese afkoms, hul voorkeur vir die DA uitgespreek.

Deurslaggewend vir die sukses van opposisiepartye is die vlak van deelname van ANC-kiesers. Die ekonomiese resessie tesame met die verswakkende gehalte van diensverskaffing het burgerlike ontevredenheid en protesaksies dwarsoor die land tot ongekende vlakke laat styg.

Die opkoms van 57,6% was verrassend hoog. Die ANC het landwyd 198 munisipaliteite verower, maar in KwaZulu-Natal en die Wes- en Noord-Kaap moet daar koalisies gevorm word omrede daar nie 'n absolute meerderheid is nie. In KwaZulu-Natal het die ANC sy algehele steun vermeerder en die IVP baie veld verloor, nie net aan die ANC afgestaan nie maar ook aan 'n afgestigte party die NVP ("Nasionale Vryheidsparty"), wat twee munisipaliteite verower het.

In ander dele van die land het die ANC egter steun verloor, in minderheidsgebiede was die afname massief. Die sekretaris-generaal van die ANC, Gwede Mantashe het erken dat die rasgerigte uitlatings van die ANC-jeugleier Julius Malema dié party by die stembus skade berokken het.

Die ANC het egter baie sterk gebly. Die amptelike resultaat van die OVK is 63,65% van die totale stemme. Die DA het 21,9% gekry. In 2006 was dit 65,7% en 16,3% gewees, maar die DA het daarop gewys dat in 2011 die finale syfers ook 'n derde stem insluit, vir die distriksmunisipaliteit, vir mense wat buite metropolitaanse gebiede woon. In 2006 was dit nie die geval nie. Sonder hierdie derde stem sou die resultate 62,8% en 23,9% wees.

Die DA het sy posisie baie verbeter en dié party het daarmee die sterkste opposisieparty nóg geword sedert die einde van apartheid. In die Wes-Kaap is sy posisie dominant. In Kaapstad het sy steun gegroei van 42,3% na 63,0%. In die Nelson Mandelabaai Munisipaliteit het die ANC net-net sy meerderheid behou, maar sy steun het met 15,5% verminder. Die aantal munisipaliteite waar die DA die meerderheid het, het van 6 na 13 toegeneem. Die steun onder alle swart kiesers het vanaf 1% in 2009 na sowat 5% in 2011 gegroei, wat beteken dat sowat 20% van die DA se kiesers swart was.

In Gauteng het die ANC al die munisipaliteite behalwe Midvaal gewen.

In die Oos-Kaap, het die ANC al die munisipaliteite behalwe Baviaans gewen.

Die ANC het al die munisipaliteite in die Vrystaat gewen.


</doc>
<doc id="52791" url="https://af.wikipedia.org/wiki?curid=52791" title="Weer (meteorologie)">
Weer (meteorologie)

Weer is die toestand van die atmosfeer, tot die mate wat dit warm of koud, nat of droog, kalm of stormagtig, oopgetrek of bewolk is. Die meeste weerverskynsels kom voor binne die troposfeer net onder die stratosfeer. Weer verwys, in die algemeen, na dag-tot-dag temperature en neerslae, terwyl klimaat die term is vir die gemiddelde atmosferiese toestand oor langer tydsperiodes. Wanneer dit in die algemeen gebruik word, verwys "weer" gewoonlik na die weer op Aarde.

Die dryfkrag agter weer is meerendeels digtheidsverskille (temperatuur en vog) tussen verskillende plekke. Hierdie verskille kan voorkom as gevolg van die hoek wat sonstrale die aarde se atmosfeer inval by 'n bepaalde plek, wat wissel by die lengtegrade vanaf die trope. Die sterk temperatuurverskille tussen die pole en tropiese lug veroorsaak die vorming van straalstrome. 

Weerstelsels in die middelbreedtegraadliggings, soos ekstratropiese siklone, word veroorsaak deur onstabiliteite van die straalstroomvloei. Omdat die aardas gekantel is relatief tot sy orbitaalvlak, val sonlig die Aarde se atmosfeer binne op verskillende hoeke by verskillende tye van die jaar. Op die aardoppervlak wissel temperature gewoonlik met ±40 °C per jaar. Die verandering van die Aarde se wentelbaan oor millennia het 'n invloed op die hoeveelheid en verspreiding sonenergie wat deur die aarde ontvang word, en ook op die langtermyn klimaat en globale klimaatsverandering.

Temperatuurverskille van die aardoppervlak veroorsaak drukverskille. Hoërliggende plekke is koeler as laerliggende plekke as gevolg van verskille in verwarming. Weervoorspelling is die toepassing van wetenskap en tegnologie om die toestande van die atmosfeer vir 'n toekomstige tyd en 'n spesifieke plek te voorspel. Die atmosfeer is 'n chaotiese stelsel, dus klein veranderinge in die een deel van die stelsel kan groei 'n groot invloed op die stelsel as geheel. Regdeur mensegeskiedenis was daar pogings van die mensdom om weer te beheer, en daar is al bewys dat menslike aktiwiteite, soos landbou en industrie, per ongeluk weerpatrone verander het.

Deur die weer op ander planete te studeer is nuttig vir die begrip van hoe die weer op aarde werk. 'n Bekende landmerk in die Sonnestelsel, Jupiter se "Groot Rooi Vlek", is 'n antisikloniese storm wat vir ten minste 300 jaar al woed. Dit is egter weer nie beperk tot planetêre liggame nie. Die Son se korona word voortdurend in die ruimte verloor, wat in wese 'n baie dun atmosfeer in die hele Sonnestelsel skep. Die beweging van massa soos dit uit die Son gewerp word staan bekend as 'n sonwind.

Weer kan beskryf word as die toestand van die atmosfeer op ŉ gegewe oomblik en plek, en daar word dikwels gepraat van die daaglikse weerverskynsels, wat op die veranderlikheid daarvan dui. Die gemiddelde weersomstandighede van 'n gebied oor die lang termyn staan bekend as die klimaat van die gebied. Weerverskynsels word hoofsaaklik in die onderste laag van die atmosfeer, die troposfeer, aangetref en die belangrikste faktore by weersontwikkeling is die lugbeweging (windrigting, windsnelheid), wat regstreeks verband hou met atmosferiese drukverskille. 

Hierdie drukverskille ontstaan as gevolg van oneweredige verwarming van die aarde, wat temperatuurverskille tot gevolg het. 'n Ander belangrike faktor by weersontwikkeling is die voggehalte van die lug. Hoewel die son verantwoordelik is vir die verwarming van die aarde, word slegs 'n baie klein gedeelte van die sonenergie direk deur die atmosfeer opgeneem. Sonenergie word hoofsaaklik in kort golwe uitgestraal en dan eers deur die aarde opgeneem, waarna dit in lang golwe (infrarooi strale) aan die atmosfeer (waterdamp, osoon, koolsuurgas, ensovoorts) beskikbaar gestel word. 

Hierdeur is die aarde in werklikheid die bron waarmee sy eie atmosfeer verwarm word en waarin die verskillende weerstoestande tot uiting kom. Die aarde ontvang nie op alle plekke ewe veel energie (sonstraling) van die son nie en kan daarom ook nie oral ewe veel energie (warmte) aan die atmosfeer oordra nie. Om hierdie rede is daar 'n warmte-oorskot by die warm trope, waar die sonstrale feitlik loodreg op die aardoppervlak inval, en ŉ warmte tekort by die pole, waar die sonstrale die oppervlak onder ŉ skuins hoek tref. 

Die herstel van hierdie wanbalans (die invoer van warmte na koue gebiede en andersom) is die beginsel waarop lugsirkulasiepatrone en ook die weerstoestande berus. As hierdie lug nie voortdurend beweeg het om die temperatuurgradiënt te verminder nie, sou die temperatuur van die pole in hul winters tot absolute nulpunt daal, terwyl die trope steeds warmer sou geword het.

Die troposfeer bestaan uit 'n aantal gasse wat gesamentlik as lug bekend staan en wat aan die gaswette onderhewig is. Lug oefen in alle rigtings druk uit en die lugdruk wat op die aarde gemeet word, is eintlik 'n aanduiding van die massa van die lug. 

Wanneer lug verhit word, neem die digtheid daarvan af en koue lug is gevolglik digter en swaarder as warm lug. Net so is vogtige lug ligter as droë lug. Lug is saampersbaar, en omdat hoër luglae druk op laer luglae uitoefen, is die digtheid van lug by die oppervlak van die aarde hoër as hoër op. Die afname in druk met hoogte is nie eweredig nie, maar ongeveer 1/30 van die vorige druklesing met elke 275 m styging in hoogte. Op 'n hoogte van 5 500 m is die lugdruk ongeveer die helfte van die druk by seevlak. 

Horisontale lugdrukverskille kan ook voorkom as gevolg van verskille in temperatuur, wat weer hul oorsprong by die onegalige verhitting van die atmosfeer het, asook vanweë verskille in voggehalte. Land absorbeer hitte vinnig en gee dit deur geleiding weer vinnig aan die atmosfeer af. Water kan egter groot hoeveelhede warmte absorbeer sonder noemenswaardige temperatuurverhoging, en die warmte word deur konveksie versprei. Water gee ook warmte stadig af. 

Gevolglik word groot verskille in temperatuur en voggehalte tussen die lug oor land en die lug oor water (see) aangetref. Die bronne van lugvog is water wat vanaf oop oppervlakke verdamp en transpirasiewater van plante. Die lug oor woestyne is dus heelwat droër as die lug oor tropiese woude en die see. As lug styg, verminder die digtheid daarvan en dit koel af. Hierdie adiabatiese afkoeling (sonder die in of uitvoer van warmte) beloop by droë lug ongeveer 1 °C per 100 m. 

Wanneer hierdie stygende lug ŉ sekere temperatuur bereik, begin die waterdamp daarin kondenseer, en daardie temperatuur staan bekend as die doupunttemperatuur. Lugdruk word op kaarte aangedui met behulp van isobare, met ander woorde lyne wat punte van gelyke druk met mekaar verbind. 

Normale lugdruk is 1 033 gm/cm (by 0 °C, seevlak en 45° SB of NB). ŉ Algemene metode waarvolgens lugdruk gemeet word, is deur middel van 'n kwikkolom. By bogenoemde standaardtoestande word die lugdruk in die kwikkolom aangedui as 760 mm kwik, of in die Amerikaanse en Britse stelsels 29,92 duim kwik. Vandag word 'n spesiale drukeenheid, bekend as die millibar, egter deur weerkundiges verkies en die druk by seevlak is 1 013,2 millibar.

Wind is lug wat relatief tot die aarde beweeg en dit word op 3 basiese maniere gemeet. Oppervlakwinde (onder 35 km) word gemeet deur middel van anemometers wat op torings van 10 m hoog opgerig word, verkieslik op 'n oop terrein. Vanweë obstruksies oorskry windsnelhede in die binneland selde 25 m/s (ongeveer 50 knope), en indien wel, word dit as 'n stormwind geklassifiseer. Snelhede van tot 60 m/s (120 knope) is egter reeds in orkane aangeteken en groter snelhede kan selfs in tornado's bereik word. 

Windsnelhede is oor die algemeen hoër oor die see as oor ruwe landskappe. Die gedrag van hoër oppervlakwinde word meestal met behulp van radiosondes (ballonne wat met radiosenders toegerus is) waargeneem. Die laag wat tussen 35 en 65 km bo die oppervlak van die aarde geleë is, word waargeneem deur middel van klein vuurpyle wat na die bokant van die laag gestuur word, waar hulle instrumente vrylaat wat met behulp van valskerms na die laer lae kan daal. 

Normaalweg word daar tussen 3 soorte lugbewegings onderskei, naamlik sonale vloei (wes-oos en oos-wes), meridionale vloei (noordwaarts of suidwaarts) en vertikale lugvloei (gewoonlik klein in verhouding tot die ander).

'n Defleksie-effek as gevolg van die rotasie van die aarde, bekend as die corioliseffek, is by die bepaling van windrigting net so belangrik as temperatuur- en drukverskille. Enige voorwerp (insluitende lug) wat noord- of suidwaarts beweeg, ondergaan 'n skynbare defleksie na regs in die Noordelike Halfrond en na links in die Suidelike Halfrond. Alle bewegingsrigtings behalwe suiwer oos of wes word in mindere of meerdere mate deur hierdie effek beïnvloed. 

Die basiese redes vir die corioliseffek is dat die aarde ooswaarts draai en dat die hoeksnelheid van die aarde 'n funksie is van die breedtegraad, met ander woorde by die ewenaar is dit baie hoog, maar by die pole is dit zero. As 'n voorwerp van die ewenaar af na 'n suidelike teiken geskiet word, beweeg dit aanvanklik teen ŉ vinniger oostelike hoeksnelheid as die teiken en dit land gevolglik oos van die teiken (met ander woorde dit het links beweeg as in die bewegingsrigting van die voorwerp gekyk word). 

Net so, as 'n voorwerp van die Suidpool af na die ewenaar geskiet word, het dit aanvanklik geen hoeksnelheid nie, terwyl die teiken op die ewenaar 'n hoe hoeksnelheid het en dus letterlik onder die voorwerp uitbeweeg. Die gevolg is dat die voorwerp weer links van die teiken val. Die teenoorgestelde situasie word in die Noordelike Halfrond aangetref, sodat die defleksie daar altyd na regs is. Een van die gevolge van die corioliseffek is dat lug, in plaas van direk na 'n laedrukgebied te beweeg, spiraalvormig om 'n laedrukgebied beweeg, byna parallel met die isobare.

Primêre sirkulasie is die lugbewegings wat direk aan die temperatuur- en drukgradiënt tussen die trope en die pole toegeskryf kan word. Die verhitting van die aarde by die ewenaar veroorsaak vanweë straling en geleiding verhitting van die onderste laag van die troposfeer. Hierdie warm lug sit uit, waardeur die digtheid daarvan afneem, en dit styg. Die digte plantegroei van hierdie gebiede gee groot hoeveelhede transpirasievog aan die lug af en die voggehalte van hierdie warm, stygende lug is dus hoog. 

Namate die lug styg, verminder die druk daarvan, dit sit uit en koel af sodat ŉ deel van die vog daarin tot wolke en reën kondenseer. Hierdie verskynsel is verantwoordelik vir die hoë reënval in die trope. Wanneer waterdamp kondenseer, word die latente warmte van verdamping (die energie wat oorspronklik vir die verdamping daarvan nodig was) vrygestel sodat die lug verder verwarm word en nog verder styg. Op dieselfde manier kom verdere reën vry totdat die lug uiteindelik byna droog is. 

Die gedeeltelik afgekoelde, droë lug vloei nou hoog in die troposfeer (10 tot 15 km) in die rigting van die pole en verloor nog deur uitstraling verdere warmte aan die ruimte. Oor ongeveer die 30e breedtegrade sak hierdie lug af en word dit deur saampersing en verhoging van die druk weer verhit. Die afsakking van hierdie relatief warm, droë lug is verantwoordelik vir die subtropiese hoëdrukgordels wat permanent in hierdie wêrelddele aanwesig is en onder meer vir die woestyne in hierdie wêrelddele verantwoordelik is. 

Om die sirkel te voltooi, vloei baie van die lug oor die oppervlak van die aarde terug na die ewenaar. Teen die tyd dat dit die ewenaar bereik, het die lug weer heelwat warmte en vog opgeneem en styg dit weer. Hierdie sikliese lugbewegings staan bekend as Hadley-selle. Soortgelyke Hadley-selle kom langs die pole voor, maar aangesien die temperatuur- en drukverskille soveel minder is as in die omgewing van die ewenaar, is hierdie selle baie swakker ontwikkel. 

Die polêre Hadley-selle is verantwoordelik vir 'n hoëdrukstelsel oor die pole (afwaartse lugbeweging) en die subpolêre laedrukstelsels (stygende lugbewegings) op ongeveer 60° SB en NB. Daar is lank aangeneem dat soortgelyke Hadley-selle tussen die tropiese en polêre selle voorkom, maar onlangs is aangetoon dat indien sulke selle wel voorkom, hulle baie swak ontwikkel is. Die energievloei na die pole vind grotendeels plaas deur horisontale, sirkelvormige bewegings wat deur die subtropiese hoëdrukstelsel veroorsaak word. 

Wanneer die warm, subtropiese lug egter met die koue, polêre lug in aanraking kom, beweeg dit oor die koue lug na bo. Hierdie kontakgebied tussen die koue en warm lug staan bekend as die polêre fronte en dit is die gebied waar die meeste siklone (laedrukstelsels) ontstaan. Namate die warm lug hoër en na die pole te beweeg, koel dit af en die waterdamp daarin kondenseer sodat bewolkte, reënerige toestande algemeen oor die subpolêre laedrukgebiede aangetref word. 

Lug wat van die subtropiese hoëdrukgebiede af na die trope vloei, word deur die corioliseffek na links (Suidelike Halfrond) en regs (Noordelike Halfrond) gedeflekteer, en hierdie betreklik konstante suidoostelike (Suidelike Halfrond) en noordoostelike (Noordelike Halfrond) winde staan bekend as die passaatwinde. Hulle waai min of meer tussen die breedtegrade 5 en 35. Rondom die ewenaar konvergeer hierdie passaatwinde en vorm die intertropiese konvergensiesone (ITKS). Die ITKS kan as die ewenaar van die atmosfeer beskou word en beweeg van seisoen tot seisoen heen en weer oor die ewenaar.

Siklone en antisiklone is spiraalvormige lugbewegingstelsels wat vir die meeste weerpatrone oor die aarde verantwoordelik is. Siklone ontstaan om laedrukselle waar die lug styg en lug na die laedruksel toe beweeg (konvergeer). Die corioliseffek veroorsaak dat die inbewegende lug voortdurend na links gedeflekteer word (Suidelike Halfrond) en sodoende kloksgewys om die laedruksel beweeg. In die Noordelike Halfrond is siklone antikloksgewys omdat die coriolisdefleksie daar na regs is. 

By antisiklone, wat deur hoëdrukselle veroorsaak word, beweeg lug af- en uitwaarts. Die lugbeweging is dus in die teenoorgestelde rigting as by siklone, met die gevolg dat die lugbeweging antikloksgewys (Suidelike Halfrond) om die hoëdruksel is. Siklone staan ook bekend as laedrukstelsels of depressies en antisiklone as hoëdrukstelsels. Verreweg die meeste siklone word rondom die polêre fronte in die middelbreedtes gevorm en hul deursnee wissel van kleiner as 1 000 km tot ongeveer 4 000 km. In die trope (10 tot 15° SB en NB) word dikwels kleiner siklone (100 tot 500 km in deursnee) aangetref wat teen ŉ groter snelheid beweeg as die buitetropiese siklone. 

Hulle ontstaan ook anders as die buitetropiese siklone. Wanneer daar stormsterkwinde met hierdie siklone gepaard gaan, soos dikwels die geval is, staan die siklone bekend as tifone of orkane. Siklone ontstaan deurdat lug styg, naby die oppervlak van die aarde konvergeer (na 'n punt toe vloei) en op 'n hoogte van ongeveer 8 tot 10 km weer divergeer (wegvloei). Tydens die opstyging van die lug koel dit af, kondensasie vind plaas en wolke en reën ontstaan. 

Die siklone roteer aanvanklik saam met die aarde, maar namate die lug styg, neem die deursnee daarvan af en hul bewegingsnelheid toe sodat hulle in die middelbreedtes van wes na oos beweeg. Die lugdruk bo die pole val vinniger met hoogte as bo die ewenaar sodat die drukverskil tussen die pole en die ewenaar gevolglik bo grater is as onder. Vanweë hierdie drukverskil is die windsnelheid op 'n hoogte van ongeveer 8 tot 10 km ook hoër as by die oppervlak van die aarde. 

Die algemene westelike winde van die middelbreedtes is betreklik onreëlmatig en op plekke is daar groot temperatuurverskille, waardeur die verskil in windsnelheid tussen die lug naby die oppervlak en die hoë lug nog grater is en daar gevolglik ŉ groot kans op opwaartse lugbeweging is. Dit is hierdie versteurings wat aan die meeste siklone oorsprong gee. Die lugdrukgradiënt van die siklone van die middelbreedtes is swak, sodat die windsnelheid ook gering is. 

Hulle kom deur die jaar voor en gaan gewoonlik gepaard met reën, meestal in die vorm van sagte, ligte buie. Die meeste siklone beweeg baie ver voordat hulle uiteindelik weer verdwyn. Die presiese redes vir die ontstaan van tropiese siklone is nog nie heeltemal bekend nie, maar dit hang nou saam met die voortdurend stygende lug in daardie gebiede. 'n Tipiese gevolg van 'n versteuring op 'n polêre front is dat 'n knak in die front ontstaan en 'n afsonderlike warm front en 'n koue front 'n hoek met mekaar vorm.

Die gebiede direk agter die koue front en voor die warm front is meestal dig bewolk en reënerig. Terwyl die geheel voortdurend in ŉ oostelike of noordoostelike rigting voortbeweeg, word die hoek tussen die warm en die koue front al hoe kleiner en hulle begin van die punt af saamsmelt om 'n okklusie te vorm. Uiteindelik word die temperatuurverskil heeltemal opgehef. Antisiklone ontstaan grotendeels uit die afwaarts bewegende lug, wat kompenseer vir die opwaarts bewegende lug van die siklone, meestal in die koue lug agter die laedrukstelsels. 

Hierdie antisiklone staan bekend as koue antisiklone, maar deur saampersing van die lug word hulle geleidelik verwarm en na 'n paar dae, wanneer hulle van ŉ hoogte van ongeveer 8 km na ŉ hoogte van 2 tot 5 km afbeweeg het, staan hulle bekend as warm antisiklone. Hierdie antisiklone het weinig invloed op die lug naby die oppervlak van die aarde. Warm antisiklone beweeg stadiger as siklone, weg van die siklone af en versmelt dikwels met die subtropiese hoëdrukstelsels. Hulle is ook dikwels verantwoordelik vir die divergering van laedrukstelsels en die blokkering van die westewinde van die middelbreedtes. 

Die verwarming van die lug as gevolg van die afwaartse beweging by antisiklone veroorsaak meestal dat enige wolke wat aanwesig is, verdwyn. In die winter koel die grond en die onderste troposfeer egter dikwels genoeg af om mis te vorm, maar daar is selde genoeg water aanwesig vir reën. Ook wanneer hoëdrukstelsels oor die see aanwesig is, kan die eerste kilometer van die troposfeer water uit die see opneem en wolke gevorm word. 

Oor die algemeen veroorsaak hoëdrukstelsels in die somer dus mooi weer, terwyl hulle in die winter tot mis of lae wolke kan aanleiding gee. Die permanente beweging van die tropiese lug suidwaarts en die afsakking daarvan oor ongeveer 30° SB en NB veroorsaak permanente subtropiese hoëdrukgordels oor hierdie breedtegrade, wat die vorm van antisiklone aanneem. Hierdie antisiklone is meestal reg deur die jaar oor die see aanwesig, terwyl hulle veral in die winters oor die kontinente beweeg. 

Die breedtegrade 30° SB en NB was vroeër onder skeepvaarders as die perdebreedtes bekend. Daar is naamlik betreklik min wind op hierdie breedtegrade as gevolg van die antisiklone, en wanneer seilskepe in die windstiltes inbeweeg het, moes van die perde aan boord dikwels doodgemaak en oorboord gegooi word om drinkwater te bespaar. Die stilstaande lug onder antisiklone kan ook 'n besoedelingsgevaar veroorsaak wanneer besoedelende stowwe in die lug daaronder vrygestel word. 

In Desember 1952 is daar byvoorbeeld 4 000 mense in Londen (Engeland) dood toe 'n antisikloon vir 'n lang tyd bo die stad gebly het en die besoedelingstowwe nie kon ontsnap nie. Op 'n lugdrukkaart is die isobare min of meer sirkelvormig om laedruk- en hoëdrukstelsels gerangskik, maar afwykings word dikwels aangetref. 'n Buig in die isobare weg van 'n sikloon af staan bekend as ŉ trog, terwyl 'n buig weg van 'n antisikloon af as 'n rug of 'n wig bekend staan. 'n Gebied van ongeveer dieselfde druk tussen 2 siklone of 2 antisiklone staan bekend as ŉ saal. Die tempo waarin druk ten opsigte van die isobare reghoekig verander, is die drukgradiënt.

Sekondêre sirkulasie is lugbewegings wat deur ander gradiënte as die basiese poolewenaargradiënt veroorsaak word en sluit die meeste siklone en antisiklone in. 'n Kombinasie van die subtropiese antisiklone en die subpolêre siklone is verantwoordelik vir 'n groot stroom veranderlike westewinde tussen ongeveer 40 en 60° SB en NB, bekend as die middelbreedtes. In die Noordelike Halfrond vorm hoë berge hindernisse vir hierdie westewinde en is hulle baie onreëlmatiger as in die Suidelike Halfrond. 

Sowel in die Suidelike as in die Noordelike Halfrond word die westewinde plek-plek deur antisiklone onderbreek. Die westewinde begin aanvanklik as noordwestewinde in die Suidelike Halfrond en suidwestewinde in die Noordelike Halfrond, maar beweeg vinniger wes as wat byvoorbeeld die tropiese winde oos beweeg, omdat die corioliseffek hier groter is as by die ewenaar. Die westewinde is die sterkste naby die pole en is daar algemeen bekend as die stormagtige westewinde ("roaring forties"). 

Die windsnelheid neem ook as gevolg van die verminderde wrywing en die grater drukgradiënt tussen die pole en die trope toe met hoogte, en op ŉ hoogte van ongeveer 12 km word baie sterk winde, bekend as die straalstrome, aangetref. Hierdie winde is veral vir die lugvaart van belang. Die poolwinde ontstaan in die hoëdrukgebiede van die pole as gevolg van afwaartse lugbeweging oor die pole en waai bo die oppervlak van die aarde na die subpolêre laedrukgebiede. Veral in die omgewing van die poolsirkels kan hierdie winde baie stormagtig wees. 

Gebiede soos veral China, Suidoos-Asië (veral Indië) en sekere dele van Noord-Afrika het 'n klimaat wat bekend staan as 'n moesonklimaat, met ander woorde 'n koue, droë seisoen, gevolg deur 'n warm, droë seisoen en dan 'n skielike warm, nat seisoen. 'n Uitgebreide hoëdrukstelsel is permanent oor die gebied van die Midde-Ooste tot by China aanwesig. Die warm lug wat veral teen die einde van die droë seisoen van die woestyne in daardie gebied opstyg, veroorsaak skielik aan die begin van Junie 'n laedrukstelsel wat onder die hoëdrukstelsel inbeweeg. 

Die skeidslyn tussen die 2 stelsels is ongeveer op 'n hoogte van 5 km. Die laedrukstelsels veroorsaak invoering van vogtige lug vanaf die Indiese en die Stille Oseaan, wat ŉ hoë reënval in die moesonlande veroorsaak. Die Himalaja vorm ŉ doeltreffende hindernis vir hierdie moesonwinde en die lande agter die Himalaja is relatief droog. In Oktober begin die westewindstelsel weer uitbrei, die laedrukstelsel verswak en die hoëdrukstelsel beweeg weer af tot by die oppervlak.

Tersiêre sirkulasie is lugbewegings op heelwat kleiner skaal as primêre en sekondêre bewegings en word wêreldwyd aangetref. Langs kuste word die atmosfeer bo die land byvoorbeeld baie meer verhit as die bo die water, en die stygende lug bo land veroorsaak 'n seewind. Snags koel die land af, die lug sak weer en 'n land wind neem oor. Nog 'n voorbeeld van tersiêre sirkulasie is die anabatiese en katabatiese winde wat dikwels langs hellings aangetref word. 

Die beginsel is dieselfde as die wat by seewinde geld, naamlik warm lug wat bedags langs 'n helling opstyg (anabatiese winde), en koue lug wat snags weer langs die helling afsak (katabiese winde). In gebiede soos die Drakensberge word, benewens die anabatiese en katabatiese winde langs die berg as geheel, dikwels nog afsonderlike lugbewegings in die valleie, bekend as valleiwinde, aangetref. Anabatiese en katabatiese winde kom in Suid-Afrika veral in die winter voor wanneer die weersomstandighede andersins betreklik stabiel is as gevolg van 'n hoëdrukstelsel. 

Werwelwinde of tornado's is spiraalvormige winde soortgelyk aan maar heelwat kleiner as tropiese siklone wat tydens plaaslike atmosferiese versteurings, soos donderstorms, ontstaan en ook as ŉ tersiêre sirkulasiepatroon beskou kan word. Baie tornado's is klein en van min belang, maar ander kan windsnelhede van tot 800 km/ h bereik en geweldige skade aanrig. 'n Tornado in die VSA (Missouri, Illinois en Indiana) het byvoorbeeld in 1925 die lewens van 689 mense geëis en geweldige skade aangerig. Oor die ontstaan van tornado's is daar nog heelwat onsekerheid.

Die weer is van geweldige belang vir baie van die mens se bedrywighede, en dit is hierdie aspek wat daartoe lei dat groot hoeveelhede geld en tyd aan die weervoorspelling bestee word. Veral die land bou is baie van die weer afhanklik, en in lande soos China en Indië is die mense absoluut afhanklik van die jaarlikse moesonreëns. Toe die moesonreëns in die begin van die sestiger- en sewentigerjare in die Sahelstreek (noord van die Saharawoestyn in Afrika) herhaaldelik weggebly het, het geweldige droogtes ontstaan wat direk of indirek die dood van duisende mense veroorsaak het. 

Die verhouding tussen temperatuur en lugvog speel 'n groot rol in hoe weer deur die mens ervaar word. So word koue intenser deur die mens ervaar wanneer die lug vogtig is as wanneer dit droog is. Waterdamp in lug maak daarvan 'n goeie geleier en die liggaam gee sy warmte makliker af aan koue, vogtige lug. Aan die ander kant bevat warm, vogtige lug soveel waterdamp dat dit verdamping (sweet) teëwerk en tot oorverhitting van die liggaam kan lei. Droë lug van dieselfde (hoë) temperatuur as vogtige lug is dus vir die mens dikwels gemakliker as die warm, vogtige lug, mits hy genoeg water kan inneem om te veel verdamping tee te werk. 

Onder bergwindtoestande is die lug egter baie droog en warm en verdamping word deur die wind vererger. Gevolglik word sulke toestande as baie ongemaklik ervaar en dit kan ook 'n invloed op die gemoedstoestand van mense hê. Die uiters warm, droë toestande wat byvoorbeeld in Zimbabwe en die noorde van Suid-Afrika net voor die reënseisoen heers, het aanleiding gegee tot die naam "selfmoordseisoen". By baie lae temperature word die afkoeling van die liggaam vererger deur verdamping wanneer die lug baie droog is. As daar dan nog wind ook aanwesig is, dring die koue die klere binne en bevorder dit verdamping nog verder.

Groot hoeveelhede inligting wat van oral oor die wêreld afkomstig is, word daagliks elke 6 uur verwerk om die weerstoestande te bepaal. Hierdie inligting word op kaarte aangebring onder meer deur die gebruik van isobare (lyne wat punte van gelyke druk met mekaar verbind), en hierdie kaarte, bekend as sinoptiese weerkaarte, word gebruik om die weer oor die kort termyn te voorspel.

Die weer in Suid-Afrika word grotendeels deur 'n hoogdrukstelsel aan weerskante van die land (deel van die suidelike subtropiese hoëdrukgordel) en die suidelike westewinde bepaal. Die hoogte en konfigurasie van die binnelandse plato, wat die grootste gedeelte van Suid-Afrika uitmaak, oefen ook ŉ groot invloed op die reënval en temperatuur uit, terwyl die aangrensende gebiede van die plato verantwoordelik is vir 'n verskeidenheid plaaslike winde en klimate. 

Die grootste gedeelte van Afrika suid van 20° SB word oorheers deur subtropiese antisiklone, wat veral oor die oseane opvallend is. Die Suid-Atlantiese antisikloon is weg van die Namib-kus gesentreer en veroorsaak suidwestelike seewinde wat oor die koue Benguelastroom waai. Tesame met sterk en aanhoudende daling is die lug stabiel en die gebrek aan reënval, wat die gevolg daarvan is, het gelei tot die vorming van die Namibwoestyn en ander droë gebiede aan die westekant van Suid-Afrika. 

Lae wolke, mis en mot reën word egter wel op 'n hoogte van ongeveer 1 km oor die see gevorm. Hierdie mis word dikwels deur plaaslike seewinde na die binneland gewaai en is 'n baie belangrike bron van vog vir die plant- en dierelewe van die Namibwoestyn. Die posisie van die antisikloon oor die Suid-Indiese Oseaan wissel baie meer as die van die Suid-Atlantiese antisikloon. Die Suid-Indiese antisikloon is weg van Durban oor die Indiese Oseaan geleë. In die somer beweeg dit weg van die kus en verswak, terwyl dit in die winter weer nader aan die kus beweeg. 

Suid van die antisikloon lê die sone van westewinde waarin frontale siklone wat ooswaarts beweeg, in die middelbreedtes gevorm word. Oor Suid-Afrika is die druk- en sirkulasiepatroon nie so eenvoudig nie. 'n Antisikloniese klimaat oorheers oor die land, en benewens 'n verswakking en suidwaartse beweging van die hoëdrukstelsel deur enkele breedtegrade in die somer, verskil die sirkulasiekenmerke tussen die somer en die winter nie te veel nie. 

In die winter is die antisikloniese sentrum aan die oppervlak oor Gauteng geleë. Die as van die antisikloon lê egter teen 'n helling na die noordweste sodat die sentrum op ŉ hoogte van ongeveer 6 km oor Namibië geleë is. Die heersende winde aan die oppervlak is lig, en afgesien van verskeie plaaslike lugbewegings as gevolg van horisontale temperatuurgradiënte, is die windrigting westelik en noordwestelik oor Suid-Afrika en oostelik oor Mosambiek, Zimbabwe, Zambië en Angola. 

Daar is min vog in die lug en die dae is gewoonlik wolkloos en warm, maar die nagte koel vinnig af deurdat die aarde warmte deur die droë atmosfeer uitstraal. Die daling van die lug in die winterantisikloon is verantwoordelik vir 'n stabiele atmosfeer en sterk temperatuurinversies kom dikwels voor oor die kus en aanliggende gebiede tot so ver as die platorand. Die basis van die inversie lê gewoonlik onder die vlak van die plato en verhoed die invloei van vogtige lug na die plato, sodat die plato kenmerkend droë winters het. Die droogste winterweer in Suid-Afrika kom voor tussen die noordelike kant van die antisikloon en ongeveer die 10e breedtegraad. 

Suidwaarts van Namibië af tot by Kaapstad word die reënval hoër namate die westewinde genader word. Die winterreënval van die Wes-Kaap kan toegeskryf word aan opeenvolgende ooswaarts bewegende siklone en antisiklone. Nadat hulle oor Suidwes- en Suid-Kaap beweeg het, word hulle egter deur die antisikloon oor die binneland gedivergeer. Fronte word ook met die depressies geassosieer. Warm fronte is diffuse verskynsels en moeilik identifiseerbaar en feitlik onmoontlik om te volg, maar koue fronte is algemener, skerper omgrens en makliker herkenbaar. 

Agter die front ontstaan noordweste- tot weste- en suidwestewinde. Diep sikloniese versteuring, gevolg deur 'n aankomende antisikloon van die Suid-Atlantiese Oseaan, veroorsaak soms vlae van subpolêre lug op die plato en het onverwagte koue tot gevolg. Sneeu op die Kaaplandse berge en langs die platorand, veral in KwaZulu-Natal, is algemeen en intens koue, winderige weer kan selfs tot in Namibië in die noorde strek. Oor die kusgebiede gaan 'n laedrukstelsel dikwels die ware koue front vooruit. 

Kuslaedrukstelsels gaan gepaard met vlak sirkulasie, wat nie diep die binneland in strek nie. Die ontstaan van westelike en suidwestelike winde en die gelyktydige toename in seelug as voorloper van 'n koue front is kenmerkend vir die suidelike en oostelike kuste van Suid-Afrika. Bergwinde is baie droë, warm winde wat van die binneland af seewaarts waai en in die oorgangsone tussen antisikloniese en sikloniese sirkulasies kan voorkom. 

Bergwinde gee aanleiding tot die eienaardige anomalie dat Suid-Afrikaanse kusgebiede in die winter dikwels hoë temperature ondervind. Hulle kom hoofsaaklik van April tot September voor en is baie algemeen aan die weskus (ongeveer 50 keer per jaar). Die ontstaan van die wind gaan normaalweg gepaard met ŉ toename in die temperatuur, wat dikwels 10°C kan oorskry. Aan die stertkant van die wind kan die temperatuur as gevolg van die invloed van die naderende depressie egter met meer as 15 °C daal. 

Plaaslike winde in die valleie aan die grens van die platorand tot by die see is 'n algemene kenmerk van die wintersirkulasie van Suid-Afrika. In die somer verswak die antisikloon bo Gauteng effens en beweeg suidwaarts. Die ontwikkeling van swak en vlak trôe van laagdruk na aan die oppervlak van die plato maak die invloei van vogtige lug vanaf die Indiese Oseaan en die noordelike laaglande van Afrika moontlik. Die oppervlakkige laedrukstelsel verswak egter vinnig met toename in hoogte, sodat die sirkulasie by 'n hoogte van 2 km antisiklonies word. 

Nog belangriker as die verlaagde druk naby die oppervlak is die verdwyning van die temperatuurinversies sodat vogtige lug onbelemmerd na die plato kan vloei. Die voginhoud van die lug in die somer is gevolglik heelwat hoër as in die winter. Kenmerkend vir die somerweer oor die plato van Suid-Afrika is die voorkoms van donderstorms, wat vir die grootste gedeelte van die neerslag verantwoordelik is. Die meeste van hierdie stor"m s beweeg in 'n lyn van suidwes na noordoos, skynbaar teen 'n noordelike oppervlakwind in. 

Derhalwe word die storms in 2 opponerende strome gevorm, naamlik 'n warm en vogtige oppervlakstroom en 'n koel, dalende suidwestelike stroom op 'n hoogte van ongeveer 4 km. Die verwarming van die oppervlaklug deur termiese konveksie is waarskynlik vir die instabiliteit verantwoordelik, terwyl die konvergensie van die oppervlaklug oor die dalende suidwestelike lugstroom die instabiliteit tot uiting laat kom en tot swaar reënneerslag en dikwels ook hael lei. 

Die weer oor die Wes-Kaap word in die somer hoofsaaklik bepaal deur die Suid-Atlantiese antisikloon, wat vir die suid- en suidoostewinde verantwoordelik is. Hierdie winde waai ongeveer 60 % van die somer in die Wes-Kaap en kan dikwels vir tot 3 dae aanmekaar stormsterkte bereik. In KwaZulu-Natal en Gauteng is die berg- en valleiwinde in die somer ŉ algemene verskynsel. Die bergwinde is oor die algemeen heelwat swakker as in die winter, terwyl die valleiwinde baie sterker is. Konvergensie van die valleiwinde aan die platorandsone van die Drakensberg is verantwoordelik vir die talle donderstorms wat in daardie gebied voorkom. Aan die kus waai die seelug vir langer daaglikse periodes as in die winter. Die seewind aan die weskus is sterker as die aan die ooskus vanweë die minder plantegroei en die sterk land/seetemperatuurgradiënt (koue see, warm woestyn).




</doc>
<doc id="52792" url="https://af.wikipedia.org/wiki?curid=52792" title="Algoabaai">
Algoabaai

Algoabaai (Engels: "Algoa Bay") is 'n groot, wye baai aan die Oos-Kaapse kus, sowat 683 km oos van Kaap die Goeie Hoop. Die baai is op plekke tot 436 meter diep. Die hawestad Port Elizabeth en Coega-nywerheidsontwikkeling is langs die baai geleë.

Die baai is in 1486 deur Bartolomeus Dias op sy eerste reis om die Kaap die Goeie Hoop ontdek. Dit bied goeie ankerplek vir skepe, maar die suidoostewind was die oorsaak van baie wrakke totdat die huidige dokke gebou is.

Algoabaai is ook 'n vroeëre naam van Port Elizabeth.



</doc>
<doc id="52793" url="https://af.wikipedia.org/wiki?curid=52793" title="Du Preez Stoltz">
Du Preez Stoltz

Du Preez Stoltz is 'n Afrikaanse sanger wat geestelike liedere sing. Sy debuutalbum, "Hy Leef In My" is in 2010 deur "SELECT"-musiek vrygestel. Hy is ook deel van die musiekgroep SA se Eie Drie Tenore saam met Phillip Kotze en Chris Coetzer (in Jannie Moolman se plek).

Du Preez het in 1996 aan Hoërskool Welkom Gimnasium gematrikuleer en daarna die graad B.Soc.Sc aan die Universiteit van die Vrystaat behaal. Hy het aanvanklik begin om teologie te studeer, maar het later na sielkunde oorgeskakel.

Hy is in Desember 2008 met Nadia getroud. Hulle het twee dogtertjies.





</doc>
<doc id="52798" url="https://af.wikipedia.org/wiki?curid=52798" title="José Eduardo dos Santos">
José Eduardo dos Santos

José Eduardo dos Santos (Portugees: [ʒuˈzɛ eˈðwaɾðu dus ˈsɐ̃tuʃ]; gebore op 28 Augustus 1942 in Luanda, Angola) het tussen 1979 en 2017 as tweede president van Angola gedien.

Hy het 'n lid van die MPLA geword kort na die organisasie se stigting in 1956.

Na die dood van Angola se eerste president Agostinho Neto op 10 September 1979 is Dos Santos op 20 September 1979 as die MPLA se president verkies en het op 21 September 1979 Angola se tweede president geword.


</doc>
<doc id="52799" url="https://af.wikipedia.org/wiki?curid=52799" title="Victoriameer">
Victoriameer

Die Victoriameer (Engels: "Lake Victoria", Swahili: "Viktoria Nyanza") is die grootste meer in Afrika, geleë op die grensgebied van Kenia, Tanzanië en Uganda, met 'n oppervlakte van 68 800 vierkante kilometer en 'n diepte van tot 83 meter en 'n gemiddeld van 40 meter diep. Die meer is genoem na koningin Victoria en is deel van die Groot Mere van Afrika en die Groot Skeurvallei.

Die grootste stad aan die meer is Kampala, die hoofstad van Uganda. Dit is naby die noordoewer van die meer geleë, waar dit laat in die negentiende eeu gestig is. Daar woon sowat 30 miljoen mense aan die meeroewer in 2007.

Uit die Victoriameer ontspring die Wit Nyl, een van twee bronne van die Nylrivier.



</doc>
<doc id="52800" url="https://af.wikipedia.org/wiki?curid=52800" title="Antieke Griekeland">
Antieke Griekeland

Antieke Griekeland is die beskawing wat ooreenstem met die tydvak van Griekse geskiedenis vanaf die Argaïese tydperk van die 8ste tot 6de eeue v.C., tot en met die Romeinse verowering van Griekeland in 146 v.C. met die Veldslag van Korinthe. Sentraal tot hierdie periode staan Klassieke Griekeland, wat opgebloei het in die 5de tot 4de eeue v.C., eerstens onder leierskap van Athene, waardeur die militêre bedreiging van die Persiese inval afgeweer is. Die Era van Perikles eindig in 404 v.C. met die neerlaag van Athene onder die aanslae van Sparta in die Peloponnesiese oorlog.

Klassieke Griekse kultuur het 'n grondige invloed op die Romeinse Ryk gehad, wat dan 'n weergawe daarvan na vele gebiede van die Middellandse Seegebied en Europa oorgedra het, om welke rede Klassieke Griekeland algemeen beskou word as die bronkultuur vir die ontstaan van die Westerse beskawing.

Daar bestaan geen vaste of alomaanvaarde datums vir die aanvang of einde van die Klassieke oudheid nie. Dit word tipies gesien as vanaf die 8ste eeu v.C. tot die 6de eeu n.C., oftewel 'n tydvak van sowat 1 300 jaar.

Die Klassieke oudheid in Griekeland is voorafgegaan deur die Griekse donkereeue (c. 1100-c. 750 v.C.), wat argeologies betuig word deur die protogeometriese en geometriese stylontwerpe op erdeware, opgevolg deur die Veroosterse tydperk, wat sterk beïnvloed is deur die Siro-Hetitiese, Assiriese, Fenisiese en Egiptiese kulture.

Tradisioneel word die Argaïese tydperk van antieke Griekeland gesien as die naloop van die sterk Veroosterse invloed tydens die 8ste eeu v.C., wat ondermeer alfabetiese skrif na Griekeland gebring het, wat die aanvang van Griekse literatuur (Homeros, Hesiodos) sou inlui. Die Argaïese tydperk wyk rondom 500 v.C. voor die Klassieke tydperk, wat weer in 323 v.C. deur die Hellenistiese tydperk opgevolg word, met die dood van Alexander die Grote.

Die geskiedenis van Griekeland tydens die Klassieke oudheid moet daarom in die volgende tydvakke onderverdeel word:


</doc>
<doc id="52803" url="https://af.wikipedia.org/wiki?curid=52803" title="Niagara-waterval">
Niagara-waterval

Die Niagara-waterval (Engels: "Niagara Falls") is een van die grootste watervalle in Noord-Amerika en geleë in die Niagararivier op die grens van Kanada en die Verenigde State van Amerika. Wes van die waterval is die Kanadese stad Niagara Falls in die provinsie Ontario en oos daarvan die Amerikaanse stad Niagara Falls in die deelstaat New York. Dit is een van Amerika se grootste toeriste-aantreklikhede. 

Die waterval is 1 155 m breed en die gemiddelde hoogte is 52 m. Wanneer die rivier vir toeriste die sterkste afkom, vloei 1833 m³/s oor die rand van die waterval.

Die Niagara-waterval lê tussen die twee Groot Mere Eriemeer in die suide en Ontariomeer in die noorde. Die Goat-eiland skei die Niagara-waterval in die Horseshoe-waterval in Kanada en die Amerika-waterval in die Verenigde State van Amerika.




</doc>
<doc id="52808" url="https://af.wikipedia.org/wiki?curid=52808" title="Vlag van Groenland">
Vlag van Groenland

Die nasionale vlag van Groenland is op 21 Junie 1985 amptelik in gebruik geneem. Die vlag vertoon ’n horisontale tweekleur met ’n wit baan bo en ’n rooi baan onder. Aan die vlagpaalkant is ’n skyf waarvan die boonste helfte rooi is en die onderste helfte wit.

Die wit horisontale baan verteenwoordig die yskap en die fjords word verteenwoordig deur die rooi helfte van die skyf. Die wit helfte van die skyf verteenwoordig die ysberge en die pakys en die rooi horisontale baan verteenwoordig die oseaan.

Die verhouding van die horisontale bane is 6:6, met die middel van die skyf horisontaal in die middel van die vlag en op die verhouding 7:11 van die vlagpaalkant af.



</doc>
<doc id="52815" url="https://af.wikipedia.org/wiki?curid=52815" title="Şehrazat">
Şehrazat

Şehrazat Kemalî Söylemezoğlu (Scheherazade) (gebore 3 September 1952), bekend aan haar verhoognaam Şehrazat of Şehro, is 'n bekende Turkse celebutante, TV-persoonlikheid, komponis, liedjieskryfster, vervaardiger en jazz- en popmusieksangeres.

Sy het gegradueer van die Internasionale Skool vir Choueifat, in Beiroet, Libanon, wat behoort tot 'n versameling van internasionale privaatskole, bestuur deur die SABIS van die Britse skoolstelsel in verskillende Midde-Oosterse lande. Dit was haar ouers se wil dat sy dit bywoon vir 'n beter opvoeding. Sy is Turks, Arabies, Frans en Engels magtig. Haar pa Siham Kemali Söylemezoğlu (kleinkind van Ali Kemali Pasha – een van die voormalige goewerneurs van Konya-stad) was 'n bekende sakeman wat beskou word as die eerste mynboumagnaat van Turkye. Haar ma Sevinç Tevs was die dogter van die Turkse ambassadeur van Albanië.

Sy is die eerste internasionaalbekende jazzsangeres van Turkye, en word deur die owerhede beskryf as "een van die mees wonderbaarlike stemme van die 20ste eeu". Sy was 'n diva wat die wennerstitel van die 1948 Miami Jazz Festival voor Sarah Vaughan (die naaswenner) weggeraap het, met die liedjie "For You", wat saamgestel is deur hul familievriend, die wêreldwydbekende Turkse musiekprodusent en 12-keer Grammy-wenner, Arif Mardin. Şehrazat word as enigste kind en 'n dame uit 'n ryk familie, 'n groot hoeveelheid publisiteit verleen deur die Turkse media, wat dikwels fokus op haar rykdom en lewenstyl.

Hüsrev Gerede, 'n belangrike bondgenoot van Atatürk in die Turkse Onafhanklikheidsoorlog, lid van die parlement en diplomaat, is Şehrazat se oom. Şehrazat se oupagrootjie, Hammamizade İsmail Dede Efendi, is die mees wyderkende komponis van Turkse klassieke musiek. Een van haar ooms is die argitek van Anıtkabir & Taşkışla (die hoofkampus van die Istanbul Tegniese Universiteit – saam met Skotse argitek James Smith) en haar ander oom is Cevdet Çağla, eweneens 'n bekende komponis van Turkse musiek.

Joernalis Mithat Perin (voorganger van Abdi İpekçi) en politikus Selim Sarper is ook haar naasbestaandes. Haar neef is die voormalige doelwagter van Galatasaray-sokkerklub Turgay Şeren en haar niggie is Hülya Koçyiğit, 'n bekende Turkse filmaktrise in leidende rolle. Almal in haar familie het gegradueer van Galatasaray Lisesi (Lycee de Galatasaray), die mees invloedryke skool in Turkye.

Şehrazat is verantwoordelik vir honderde Turkse trefferliedjies. Haar se eerste treffer-liedjie was "Yaz Yaz Yaz", gesing deur die Turkse superster Ajda Pekkan. Hierdie liedjie het 'n omwenteling in Turkse popmusiek meegebring. Şehrazat se onlangse werke is "Kocaman Öpüyorum" en "Sırada Sen Varsın", ook treffers saamgestel deur haar, gesing deur die bekende sangeres Bengu. Demet Sağıroğlu se primêre projek "Kınalı Bebek", was ook 'n gewilde lied deur Şehrazat. Selfs al het sy 'n rare, wonderlike stem soos haar ma, is sy onlangs wydbekend om haar musiekproduksies en komposisies. Sezen Aksu, ook bekend as die "Koningin van Turkse Pop", of Minik Serçe, die "Klein Mossie", 'n Turkse popmusieksangeres, liedjie-skryfster en produsent, wat meer as 40 miljoen albums wêreldwyd verkoop het, is in werklikheid ook Şehrazat se nouste kollega. Şehrazat is verder die regisseur van diva Ajda Pekkan, voormalige Eurovision Song Contest deelnemer Sibel Tüzün, asook Band AF.


</doc>
<doc id="52816" url="https://af.wikipedia.org/wiki?curid=52816" title="Eufraat">
Eufraat

Die Eufraat (Sumeries: 𒌓𒄒𒉣, "Buranuna"; Akkadies: 𒌓𒄒𒉣, "Purattu"; Arabies: الفرات‎, "al-Furāt"; Siries: ̇ܦܪܬ, "Pǝrāt"; Armeens: Եփրատ, "Yeprat"; Hebreeus: פרת‎, "Perat"; Turks: "Fırat"; Koerdies: "Firat"‎) is die westerse een van die twee groot riviere wat Mesopotamië begrens. Die ander een is die Tigrisrivier, wat oor die berge van Anatolië deur Irak vloei. (Trouens, die naam "Mesopotamië" is 'n Griekse vertaling uit die Ou-Persies "Mîânrûdân", wat "die Land tussen die Riviere" beteken. Die Siriese naam vir die gebied is "Beth Nahrain").

Die oorspronklike Sumeriese naam was "idigna" of "idigina", wat vertaal kan word as "die vinnig vloeiende rivier, die rivier wat vloei", teenoor sy eweknie, die Eufraat, wat stadiger vloei sodat dit meer slik laat opbou en 'n hoër stroombed het as die Tigris. In Pahlavi beteken "tigr" "pyl" (in dieselfde taalfamilie as Ou-Persies "tigra-", hedendaagse Persies têz, "skerp"). Dit is blykbaar nie die oorspronklike naam van die rivier nie, maar (soos die Semitiese vorme van die naam) 'n nabootsing van die inheemse Sumeriese naam.

Die Eufraat is ongeveer 2 736 km lank en ontspring in die Taurus-berge van Oos-Turkye en vloei meestal in 'n suidoostelike rigting totdat dit naby Al-Kurna in Suid-Irak by die Tigris aansluit. Die twee riviere vorm saam die Sjatt al-Arab-waterweg, wat in die Persiese Golf uitmond.

Baie sytakke sluit by die rivier aan, onder meer die Dijala en die Bo- sowel as die Onder-Zab-rivier.

Die Eufraat is al lank 'n belangrike vervoerroete in 'n land wat hoofsaaklik uit 'n woestyn bestaan.


</doc>
<doc id="52824" url="https://af.wikipedia.org/wiki?curid=52824" title="Stahlgewitter">
Stahlgewitter

Stahlgewitter is 'n omstrede Duitse neo-nasionaalsosialistiese en R.A.C.-musiekgroep wat in 1995 gevorm is. Hul vertonings is uitsluitlik in Duits.

In 2002 het die groep 'n kontrak onderteken met die Duitse plate-etiket PC Records. Die transaksie het groot sukses meegebring, met die verkoop van 8 000 kopieë van die album "Politischer Soldat".




</doc>
<doc id="52841" url="https://af.wikipedia.org/wiki?curid=52841" title="Pous Benedictus XIII">
Pous Benedictus XIII

Benedictus XIII was die 245ste pous van die Rooms-Katolieke Kerk vir 5 jaar, 8 maande en 24 dae, van 1724 tot 1730. Vir 'n ander Pous Benedictus XIII, (Pedro de Luna, die laaste pous in Avignon) sien Teenpous Benedictus XIII.

Pous Benedictus XIII is gebore as Pietro Francesco Orsini op 2 Februarie 1649 in Gravina, Koninkryk Napels. Hy was die seun van Fernando III Orsini, hertog van Gravina en Giovanna Frangipani della Tolfa. Hy was die laaste lid van die Orsini-familie wat pous geword het. Sy Orsini voorlopers was Pous Celestinus III en Pous Nicolaas III. Toe hy tot die orde van die Dominikane toegetree het, het hy die kloosternaam Vincenzo Maria Orsini op 13 Februarie 1668 aangeneem. Hy word priester gewy op 24 Februarie 1671 deur kardinaal Emilio Altieri (later Pous Clemens X). Vincenzo word kardinaal-priester van San Sisto op 22 Februarie 1672 en was later biskop van Manfredonia, biskop van Cesena en aartsbiskop van Benevento. Op 29 Mei 1724 volg hy Pous Innocentius XIII op en word gekroon op 4 Junie 1724 deur kardinaal Benedetto Pamphili. Hy regeer tot sy dood op 21 Februarie 1730 en word opgevolg deur Pous Clemens XII.
Die naam ‘Benedictus’ beteken 'geseënde'.


Aanvanklik het Pous Benedictus XIII homself Benedictus XIV genoem, maar nadat die vorige Benedictus XIII as teenpous geklassifiseer is, het hy die volgnommer XIII gebruik. Hy het probeer om die dekadente lewenstyl van die Italiaanse priesters en kardinale te versober. Hy het die lotery van Rome verbied. Volgens kardinaal Lambertini (later Pous Benedictus XIV) het die pous nie geweet hoe om te regeer nie en het regering oorgelaat aan kardinaal Niccolo Coscia. Niccolo was die pous se sekretaris toe Benedictus aartsbiskop van Benevento was. Kardinaal Coscia het die pouslike skatkis geruïneer en moes uit Rome vlug na die pous se dood.

In sy buitelandse politiek het die pous te doen gekry met koning Johan V van Portugal en die Janseniste. Hy het Pous Urbanus VIII se verbod op die rook van tabak teruggetrek. Benedictus het self minstens 139 biskoppe gewy veral in Duitsland, Frankryk, Engeland en die nuwe wêreld. Die biskoppe het op hulle beurt weer nuwe biskoppe in hulle onderskeie lande gewy, met die gevolg dat 90% van die huidige biskoppe hulle episkopale lyn kan deurtrek na Pous Benedictus XIII.

In 1712 het hy die bekende Spaanse trappe in Rome ingehuldig. Pous Benedictus is ook die stigter van die Universiteit van Camerino.

Pous Benedictus XIII het 29 nuwe kardinale aangestel in 12 konsistories.















Op 21 Februarie 1931 word Pous Benedictus XIII deur Pous Pius XI tot "Dienaar van God" verklaar.


Saamgestel en vertaal uit die , , en wikipedia en aangevul uit ander bronne soos aangedui.

Basis URL: 


</doc>
<doc id="52851" url="https://af.wikipedia.org/wiki?curid=52851" title="Pofadder (slang)">
Pofadder (slang)

Die pofadder ("Bitis arietans" of "Bitis lachesis") is 'n slang wat tot die familie van adders ("Viperidae") hoort. Dit word aangetref in die savanna en graslande van Marokko en Wes-Arabië, dwarsoor Afrika behalwe in die Sahara en reënwoudgebiede. Dié slang is verantwoordelik vir die meeste slangbyt sterftes in Afrika te danke aan vele faktore, soos bv. sy wye verspreiding, algemene voorkoms in digbevolkte gebiede, en aggressiewe ingesteldheid. Twee subspesies word tans erken, insluitende die genoemde subspesies wat hier beskryf word.

Die spesie staan bekend as die gewone pofadder of "African puff adder" in Engels. Die woord "arietans" beteken "slaan geweldadig toe" en is afgelei van die Latynse woord "arieto".

Die algemene grootte is ongeveer 90 cm-1,4 m in totale lengte (kop + stert) en baie stewig. Groot eksemplare van 190 cm (75 duim) in totale lengte, wat meer as 6 kg weeg, met 'n omtrek van 40 cm is al opgeteken. Eksemplare uit Saoedi-Arabië word egter nie so groot nie en word gewoonlik nie langer as 80 cm (31 duim) in totale lengte nie. Mannetjies is gewoonlik groter as wyfies en hul sterte se relatief langer. Die kop is driehoekig gevorm met 'n stomp ronde snoet. Nogtans is die kop heelwat wyer as die nek. Die rostrale skub is klein. Daar is ongeveer 10–16 oogskilde. Bo-op die kop is daar 7-11 kopskilde. 3–4 skubbe onderskei die onderoogskilde en die bolipskilde. Daar is ongeveer 12–17 bolipskilde en 13–17 onderlipskilde. Die eerste 3–4 onderlipskubbe raak aan die ondertongskilde, waarvan daar net een paar is. Gewoonlik is daar twee giftande aan elke kaak en buide kan werkend wees.

Op die middellyf is daar 29-41 rye dorsale skubbe. Dié is sterk gekiel behalwe vir die buitenste rye. Die ventrale skubtelling is 123-147, insluitend die 14-38 onderstertskubbe. Wyfies het nie meer as 24 onderstertskubbe nie. Die anale skild is heel.

Die kleurpatroon verskil geografies. Die kop het twee duidelike donker vlekke: een op die voorkop en die ander tussen die oë. Op die sye van die kop, is daar twee skuins donker vlekke wat van die oë tot die bolip loop. Onder is die kop geelwit met verspreide donker vlekke. Die kleur van die iris verskil van goudgeel tot silwergrys. Die dorsale kleur kan wissel van strooigeel, tot ligbruin, tot oranje of rooibruin. Hierdie is oortrek met 'n patroon van 18-22 agtertoe donkerbruin tot swart bande vanaf die rug tot by die stert. Normaalweg is die vlekke chevron-vormig, maar kan dalk meer U-vormig wees in sommige areas. Hulle vorm ook 2-6 ligte en donker kruisvlekke op die stert. Sommige bevolkings is swaar gevlek met bruin en swart, wat baiekeer hul kleur wegsteek en die dier 'n stowwerige bruin of swart voorkoms gee. Die maag is geel of wit onderaan, met 'n paar verspreide donker kolle. Pasgeborenes het goue merke op die kop met pienk tot rooierige ventrale skilde tot by die laterale randjies.

'n Buitengewone eksemplaar, wat beskryf is deur Branch en Farrel (1988), uit Summer Pride, Oos-London in Suid-Afrika, het strepe gehad. Die patroon het bestaan uit 'n nou (1 skild dik) vaal geelstreep wat van die kop tot by die punt van stert loop.

Oor die algemeen egter, is hierdie taamlike vaalkleurige slange, behalwe vir die manlike eksemplare uit die hoëvlaktes van Oos-Afrika en die Kaapprovinsies en KwaZulu-Natal, in Suid-Afrika, waar hulle gewoonlik 'n uitstaande geel en swart patroon het.

Die spesie is waarskynlik die mees algemene en wydverspreide slang in Afrika. Dit word aangetref in die grootste gedeelte van Sub-Sahara Afrika tot sover suid as die Wes-Kaap, insluitende Suid-Marokko, Mauritanië, Senegal, Mali, Suid-Algerië, Guinee, Sierra Leone, die Ivoorkus, Ghana, Togo, Benin, Niger, Nigerië, Tsjad, Soedan, Kameroen, Sentraal-Afrikaanse Republiek, Demokratiese Republiek van Kongo, Uganda, Kenia, Somalië, Rwanda, Burundi, Tanzanië, Angola, Zambië, Malawi, Mosambiek, Zimbabwe, Botswana, Namibië en Suid-Afrika. Die slang kom ook voor op die Arabiese skiereiland, waar dit aangetref word in suidwes-Saoedi-Arabië en Jemen.

Die tipe gegewe lokaliteit is ""Promontorio bonae spei"" [Kaap de Goede Hoop, Suid-Afrika].

Hierdie slang word aangetref in alle habitate behalwe egte woestyne, reënwoude en tropiese hooglande. Dit word meestal geassosieer met klipperige grasvelde.

Dit word nie aangetref in reënwoudgebiede, soos bv. langs die kus van Wes-Afrika en in Sentraal Afrika (d.w.s, Sentraal DR Kongo); dit is ook afwesig in die Middellandse Seekusgebied van Noord-Afrika. Op die Arabiese skiereiland, word dit so ver noord aangetref as Ta'if.

Dit is normaalweg 'n trae slang wat steun op kamoeflering vir selfverdediging. Dié slang beweeg hoofsaaklik in 'n reguit lyn vorentoe en gebruik sy breë ventrale skubbe om soos 'n ruspe te beweeg, met die hulp van sy eie liggaam massa om mee vas te trap. Wanneer hy gesteur word, kan hy teen 'n verstommende spoed op die gewone kronkelmanier seil. Hoewel die slange meestal op land leef, kan die slange goed swem en klim; baie keer bak hulle bo-op lae struike. Daar was al 'n eksemplaar 4,6 m bo die grond aangetref in 'n digte boom.

Die pofadder blaas sy lyf dikwels op voordat hy pik en blaas die lug dan vinnig met 'n harde sis- of pofgeluid uit - vandaar sy volksnaam. Indien gesteur word, sal hy hard en aanhoudend sis, 'n verdedigende digte "S" posisie inneem, gereed om te pik. Terselfdertyd, sal hy dalk probeer terugdeins van die bedreiging en skuiling opsoek. Hy kan ook dalk skielik pik, net so maklik na die kant toe as vorentoe, voor hy vinnig sy verdedigingsposisie inneem, gereed om weer te pik. Gedurende die toeslaan, is die impak so sterk, en dring die lang tande so diep in, dat die prooi baie keer net van die fisiese skok alleen doodgaan. Die tande kan blykbaar sagte leer deurdring.

Die slang kan pik van 'n afstand van ongeveer 'n derde van sy liggaam se lengte, maar 'n onvolwasse slang sal sy hele liggaam vorentoe gooi in die proses. Hierdie slange gryp selde hul prooi vas en los eerder hul prooi vinnig om weer die pik posisie in te neem.

Dié slange is bedags en snags aktief, jag selde aktief en verkies eerder om hul prooi te lê en inwag tot dit verby kom. Die slang lê verskuil, pik sy slagoffer en laat hom dan gewoonlik dadelik wegkom. Die gepikte prooi hou aan beweeg totdat die gif hom verdoof: die slang gebruik sy trillende tong om die slagoffer se reukspoor te volg. Wanneer die slang by die dooie slagoffer kom, sluk hy dit sonder meer in. Prooi sluit knaagdiere, voëls, amfibië en akkedisse in.

Wyfies skei 'n feromoon af wat mannetjies lok. Mannetjies stoei met mekaar deur mekaar op die grond te druk met hul nekke. 'n Wyfie in Malindi is gevolg deur sewe mannetjies. Hulle kan 'n groot aantal kleintjies op een slag kry: werpsels van meer as 80 is al opgeteken, terwyl 50–60 nie buitengewoon is nie. Die kleintjies word gedurende die middel van die somer gebore. Pasgeborene slangetjies is tussen 12,5–17,5 cm lank. Baie groot eksemplare, veral dié in Oos-Afrika, het van die grootse werpsels ooit gebaar. 'n Wyfie uit Kenia uit, nou in 'n Tjeggiese dieretuin het 156 kleintjies gebaar, die grootste werpsel wat ooit deur enige slangspesie gebaar is.

Hierdie slange doen goed in aanhouding, hoewel gevalle van ooreet al opgeteken is. Kauffeld (1969) het genoem dat eksemplare vir baie jare lank onderhou kan word op net een maaltyd per week, maar as 'n eksemplaar te veel voedsel aangebied word, is die gevolg baie keer die dood, of ten beste buitengewone opbraak. Hulle is baie humeurige slange en sommige eksemplare word nooit kalm in aanhouding nie en blaas en pof altyd op wanneer hul benader word.

Hierdie slangspesie is verantwoordelik vir meer dodelike slangbytgevalle as enige ander Afrikaslang. Hierdie is weens 'n verskeidenheid faktore, insluitende sy wye verspreiding, algemeende aantreflikheid, grootte, dodelike gif wat verwaardig word in groot hoeveelhede, lang giftande, en hulle gewoonte om langs voetpaadjies te lê en bak en stil te bly lê wanneer benader word.

Die gif het sitotoksiese uitwerkings en is een van die giftigste van al die adders. Die LD waardes in muise verskil: 0,4–2,0 mg/kg intraveneus, 0,9–3,7 mg/kg binnespiers en 4,4–7,7 mg/kg subkutaneus. Mallow et al. (2003) gee 'n LD reeks van 1,0–7,75 mg/kg subkutaneus. Die gif opgrengs is normaalweg tussen 150-350 mg, met 'n maksimum van 750 mg. Brown (1973) maak melding van 'n gifopbrengs van 180–750 mg. Daar word gesê dat ongeveer 100 mg genoeg is om 'n gesonde mens dood te maak, die dood tree dan in na 24 uur.

Onder die mens kan 'n byt van die spesie hewige plaaslike en sistematiese simptome tot gevolg hê. Afhangende van die graad en tipe plaaslike uitwerking, kan byte in twee simptomatiese kategorieë verdeel word: Dié met min of geenbloei op die oppervlakte, en dié met erge bloei op die oppervlakte waarneembaar as innerlike bloedvloei, bloeding en geswel. In buide gevalle is daar hewige pyn en sensitiwiteit, maar in die laasgenoemde is daar wydverspreide oppervlakkige of diep nekrose en kompartement sindroom. ernstige byte maak dat arms en bene onbeweeglik styf raak as gevolg van bloeding of bloedstolling in die geaffekteerde spiere. Residuele verharding, is egter seldsaam en normaalweg sal hierdie areas heeltemal oplos.

Ander bytsimptome wat onder mense kan plaasvind is edeem, wat kan uitbrei tot skok, waterige bloed wat by die bytplek uitloop, naarheid en braking, onderhuidse kneusing, bloedblase wat vinnig vorm, en pynlike swelsel of plaaslike limfnodes. Swelsel neem gewoonlik af na 'n paar dae, behalwe vir die area rondom die bytplek. Lae bloeddruk, vergesel van swakheid, dronkheid en tye van onbewustheid of gedeeltelike onbewustheid is ook al opgeteken.

Indien nie versigtig behandel word nie, sal die nekrose versprei en die vel, onderhuidse weefsel en spiere laat skei van die gesonde weefsel en uiteindelik uitloop. Die loping kan oppervlakkig of diep wees, partykeer tot op die been. Gangreen en sekondêre infeksies is algemeen en lei gewoonlik tot die verlies van vingers en selfs ledemate.

Die sterfsyfer hang sterk af van hoe ernstig die byt is en ander faktore. Sterftes is uitsonderlik en vind waarskynlik plaas in minder as 15% van alle onbehandelde gevalle (normaalweg binne 2-4 dae as gevolg van komplikasies gevolg deur bloedvolumetekort en verspreide intravaskulêre bloedstolling), alhoewel sommige berigte toon dat ernstige vergiftiging 'n 52% sterfsyfer het. Die meeste sterftes is weens swak kliniese bestuur en nalatigheid.





</doc>
<doc id="52857" url="https://af.wikipedia.org/wiki?curid=52857" title="Atheense demokrasie">
Atheense demokrasie

Atheense demokrasie het om en by 508 v.C. in die Griekse stadstaat Athene ontstaan, wat die sentrale stadstaat Athene en die omliggende Attiese landstreek beslaan het. Athene was een van die eerste demokrasieë wat aan ons bekend is. Ander Griekse stede het wel ook demokrasieë opgestel, maar alhoewel meeste op die Atheense model geskoei was, was geen daarvan so invloedryk, stabiel, of so goedgedokumenteer as dié van Athene nie. Dit bly 'n unieke en sonderlinge eksperiment in direkte demokrasie waar die mense nie verteenwoordigers verkies om namens hulle 'n stem uit te bring nie, maar wel in eie reg stem betreffende wetgewing en uitvoerende verordeninge. Deelname was geensins oopgestel nie, maar die deelnemende kieskollege is saamgestel sonder verwysing na ekonomiese klas en hul deelname was op 'n werklik verbasende skaal. Die publieke mening van stemmers is tot 'n merkwaardige mate beïnvloed deur die politieke satire wat deur die komediedigters by die teaters opgevoer is.

Solon (594 v.C.), Kleisthenes (508/7 v.C.) en Ephialtes (462 v.C.) het almal bygedra tot die ontwikkeling van Atheense demokrasie. Historici verskil oor wie van hulle vir watter institusie verantwoordelik was, en wie van hulle die mees verteenwoordigende van 'n werklik demokratiese beweging was. Dit is gebruiklik om Atheense demokrasie na Kleisthenes terug te dateer, aangesien Solon se grondwet ten gronde gegaan het, en deur die tirannie van Peisistratos vervang is, terwyl Ephialtes die grondwet van Kleisthenes betreklik vreedsaam hersien het. Hipparchos, broer van die tiran Hippias, is deur Harmodios en Aristogeiton om die lewe gebring, wat dan albei deur die Atheners vereer is vir hul beweerde restourasie van Atheense vryheid.

Die vernaamste en langsdienende demokratiese leier was Perikles; na sy dood is Atheense demokrasie tweekeer kortliks onderbreek deur oligargiese rewolusies voor die Peloponnesiese oorlog voltrek is. Hierdie demokrasie is effens aangepas nadat dit onder Eukleides se bewind herstel is; die mees uitgebreide verslae is wel van hierdie vierde-eeuse newevorm eerder as die Perikleaanse stelsel. In 322 v.C. is dit deur die Masedoniërs onderdruk. Toe die Atheense institusies later weer in orde gebring is, het dit slegs 'n betwisbare ooreenkoms met ware demokrasie getoon.

Die woord "demokrasie" (Grieks: δημοκρατια) kombineer die elemente "dêmos" ("δῆμος", wat "mense" beteken) en "krátos" ("κράτος", wat "mag" of "krag" beteken). In die woorde "monargie" en "oligargie", beteken die tweede element "arche" ("ἀρχή") "regerende", "leidende" of "primêre". Dit is onwaarskynlik dat die term "demokrasie" bedink kon wees deur die teenstaanders daarvan, wat die moontlikheid van 'n geldige "demargie" verwerp het. Die woord "demargie" was naamlik reeds in omloop, en het na 'n burgemeester of munisipale bestuur verwys. Dit kan aanvaar word dat die nuwe term deur die Atheense demokrate ingevoer en aanvaar is. 

Die woord word in Herodotos se geskrifte betuig, wat van die vroegste behoue Griekse prosa gelewer het. Hierdie heenwysing kon egter van so laat as 440 of 430 v.C. dateer. Dit is onseker of die woord "demokrasie" reeds in gebruik was toe die stelsels wat mettertyd demokraties genoem is aanvanklik tot stand gebring is. Om en by 460 v.C. is 'n enkeling wel bekend wie se ouers besluit het om hom 'Demokrates' te noem, 'n naam wat moontlik oorweeg is as 'n gebaar van demokratiese lojaliteit; dit word ook as eienaam aangetref in Aioliese Temnus, wat nie 'n besonder demokratiese staat was nie.


</doc>
<doc id="52858" url="https://af.wikipedia.org/wiki?curid=52858" title="Lila Downs">
Lila Downs

Anna Lila Downs Sanchez (Tlaxiaco, Oaxaca, Meksiko, 9 September 1968), beter bekend as Lila Downs is 'n sangeres, liedjieskryfster, samestelster en aktivis wat Meksikaanse folk en jazz in Spaans versmelt met verskillende musikale ritmes. Sy is ook 'n uitgesproke aktivis vir maatskaplike en humanitêre kwessies. Haar verhoognaam, Lila Downs is ontleen aan haar familie se bynaam vir haar in haar kinderjare. Dit is afkomstig van die vakbond se eerste naam en die eerste lettergreep van die tweede. Downs woon 'n deel van haar kinderjare in die munisipaliteit van Oaxaca de Juárez en later in New York. Sy is een van die sangers wat meeste reis na Spaanse musiekoptredes en is die mees erkende kunstenaar in Meksiko.







</doc>
<doc id="52861" url="https://af.wikipedia.org/wiki?curid=52861" title="Afrikaanse musiek">
Afrikaanse musiek

Afrikaanse musiek is musiek waarin Afrikaans as taal aangewend word. Dit kan 'n verskeidenheid Afrikaanse dialekte en musiekgenres dek.

Afrikaanse musiek weerspieël die diversiteit van die Afrikaner: Sedert die tagtigerjare was daar nie alleen tradisionele Boeremusiek benewens populêre musiek (soos veral vervat in die Huisgenoot Skouspel) nie, maar ook alternatiewe strome. Waar populêre musiek (byvoorbeeld Bles Bridges, Cora Marie, Janita Claassen, Rina Hugo en Carike Keuzenkamp hulself toegespits het op die vermaaklikheidsaspek van musiek, het alternatiewe kunstenaars (byvoorbeeld Piet Botha, Bernoldus Niemand, Koos Kombuis en Johannes Kerkorrel) sosiale kommentaar gelewer op Apartheid en Afrikaneridentiteit. Belangrik in voor-1994 Afrikaanse musiek is ook kunstenaars soos Laurika Rauch, Anton Goosen, Coenie de Villiers, Lucas Maree en Koos du Plessis wat hulself beywer het vir die skryf van kwaliteit musiek en lirieke, alhoewel hulle selde direkte sosiale kommentaar gelewer het.

Ná 1994 is die Afrikaner se herontdekking van sy identiteit in sy musiek weerspieël. Die musikante van Voëlvry het meer inwaarts gekeer, groepe soos Battery9 is gestig wat Afrikaans in nuwe genres gebruik het, en Afrikaans het selfs sy eerste heavy metal-liedjie, Voice of Destruction se "J.M.S.P.", gekry (1995). Sedert 2000 het Afrikaanse musiek 'n oplewing ondervind: Groepe soos Fokofpolisiekar, K.O.B.U.S!, Insek, Straatligkinders, Jack Parow, Brasse van die Kaap en Die Antwoord het Afrikaans in 'n groter verskeidenheid musiekgenres aangewend en daardeur aangetoon dat Afrikaans 'n lewendige en nie eendimensionele taal is nie. Vertalings is ook gebruik om die interkulturele gesprek met veral Europa na die isolasie van Apartheid te hervat: Hier kan veral die Afri-Frans, Afri-Spaans en Brel-projekte genoem word.

Die anti-apartheid protesmusiek van Voëlvry is ook opgevolg met nuwe protesmusiek teen die establishment: Koos Kombuis het na 'n paar verspreide protesliedjies sy "Bloedrivier" album in 2008 vrygestel, en groepe soos Glaskas, Klopjag, Fokofpolisiekar en natuurlik Bok van Blerk het begin om protesliedjies te skryf teen wat gesien word as 'n marginalisering van die Afrikaner, asook die heersende misdaadklimaat.





</doc>
<doc id="52869" url="https://af.wikipedia.org/wiki?curid=52869" title="K.O.B.U.S.">
K.O.B.U.S.

K.O.B.U.S. of Kobus! was 'n Afrikaanse swaarmetaal-musiekgroep. Die groepslede is Francois Breytenbach Blom, Theo Crous, Werner Von Waltsleben en Pierre Tredoux.

K.O.B.U.S. is 'n Afrikaanse metal groep wat in November 2000 gestig is. 'n Voormalige lid van Springbok Nude Girls, Theo Crous, tesame met Francois Breytenbach Blom, voorheen van onder andere Voice of Destruction, was die stigters. Huysen Burger van Battery9 het in 2002 en 2003 met optredes gehelp en in 2003 is hul debuut-album "Kobus!" uitgereik. In dieselfde jaar is dit benoem as SA Rock Digest se album van die jaar en by die Klein Karoo Nasionale Kunstefees (KKNK) het hierdie album ook 'n Kanna gewen. "100% Skuldgevoelvry" is in 2004 vrygestel en Rob Nel (B-World) op baskitaar en Paul André Blom (V.O.D.) op tromme, het by die groep aangesluit. In Januarie 2007 het Pierre Tredoux van Raaskopleef egter vir Nel op baskitaar vervang. "Swaarmetaal" is in dieselfde jaar by Bellville Studios opgeneem en deur Rhythm Records vrygestel. Werner von Waltsleben het in Maart 2008 vir Paul André Blom op tromme vervang, en op uitnodiging van Manowar het hulle in Julie 2008 by die Magic Circle Festival in Bad Arolsen in Duitsland opgetree. In 2008 verower "Swaarmetaal" ook die SAMA-toekenning vir beste rock-album en Sadler (2008) beskryf die produksie as van hoë gehalte: "[T]heir production compares favorably with many overseas releases in this style, and blows most SA metal CDs out of the water." Volgens Anoniem (2007) kan K.O.B.U.S.! Afrikaans "swaarder en in dieselfde uitasem puiker laat rock as wat enigiemand, selfs die Polisiekarre, nog probeer het". Teen 2009 word die groep deur Klopper (2009:15) uitgesonder as die belangrikste Afrikaanse metal-groep. "TienerAngs", een van die liedjies op die album "Swaarmetaal", op die Kopskoot!-kompilasie ingesluit.

Kobus! is die duo gevorm aanvanklik in November 2000 deur Theo Crous (kitaarspeler Springbok Nude Girls) en Francois Blom (ex-Voice of Destruction sanger). Hulle debuut album, "Kobus!" arriveer in 'n SA rock scene waar vind ons 'n paar nuwe rock bands werk hard om hul beelde te verbeter tot hopelik Seether se vlak in die VSA hartland, terwyl ander soos Starskii, LILO, en Dolly Rockers is die ondersoek van die breër en stiller rock grense met folk en alt-country. Op die Afrikaanse rock soos Beeskraal, Brixton Moord En Roof Orkes, en Karen Zoid teken klassieke rock-klanke tot intelligente lirieke geskryf om te besin en die lewe interpreteer in SA vandag. 

Kobus! is 'n uur-lange album met liedjies soos "Sondagmiddag", "Jou Oe" of die reflektiewe "Dink Jy Nou". 

Maar dit is nie al nie maanskyn en rose nie, en daar is 'n paar oomblikke stippellyn harder deur die album. Te betaal respek huldeblyk, en hierdie nuwe wet te plaas in 'n historiese musiekblyspel konteks, die album begin met 'n pittige "Sakkie-Sakkie 'dwaal deur 'n voordrag van al die groot name in Afrikaanse pop-rock oor die jare. Dit eindig met die herhaalde uitdrukking "Wie is Kobus?" dat skud geleidelik uit sy ou tune en gaan saam met 'n moderne deel van dans electronica. 

"Hoenderman" is 'n terminaal vreemde lied wat beskik oor 'n hoenders clucking koor en wat waarskynlik gaan die mees radio speel te kry, die skep van 'n verkeerde persepsie van die hele album. "Bat" is 'n gelukkige klein liedjie wat ondersoek die mistieke vermenigvuldiging magte van die nommer nege en die laaste nommer, "Gee Raat!", gallops af in die sonsondergang met die duo klink soos wat hulle aangeteken hierdie pieperig koor na ingesting paar helium. 

Kobus! is 'n buitengewone album en' n baken vir die ontluikende Afrikaanse rock scene en hul opkomende rock digters. 





</doc>
<doc id="52874" url="https://af.wikipedia.org/wiki?curid=52874" title="Theuns Stofberg">
Theuns Stofberg

Theuns Stofberg was die kaptein van die Suid-Afrikaanse nasionale Springbokrugbyspan vir vier toetse tussen 1980 en 1984. Hy word onthou vir sy spoed en sy grootte, altwee merkwaardig vir 'n flank in daardie tyd, en altwee faktore wat gewoonlik nie saamgaan in rugby waar grootte regtig saak maak nie. Hy was Suid-Afrika se sewe-en-dertigste Springbokkaptein.

Hy is op 6 Junie 1955 op die Vrystaatse dorpie Villiers gebore, waar sy vader, ds. Kosie Stofberg van 1952 tot 1962 leraar was van die NG gemeente Villiers, en "Marthinus Theunis Steyn Stofberg" gedoop ter ere van sy oupagrootjie aan moederskant, pres. M.T. Steyn. Sy oupa aan moederskant was die predikant en politikus dr. N.J. van der Merwe en sy ouma Tibbie Steyn, 'n dogter van oudpres. M.T. en mev. Steyn, ook Tibbie. Deur dié familielyn was hy 'n agterkleinseun van ds. Colin McKenzie Fraser, 44 jaar lank leraar van die NG gemeente Philippolis en 'n agter-agterkleinseun van ds. Colin Fraser van Beaufort-Wes, die stamvader van die Fraser-familie in Suid-Afrika na wie die dorp Fraserburg deels genoem is. Hy het sy skoolloopbaan aan Grey-kollege in Bloemfontein voltooi, een van die vestings van Suid-Afrikaanse rugby. Hy het sy provinsiale loopbaan by die Vrystaat afgeskop terwyl hy nog gestudeer het by die Universiteit van die Oranje-Vrystaat. Toe hy opgeroep word vir militêre diensplig is hy verplaas na Pretoria waar hy vir Noord-Transvaal begin speel het. Dit was gedurende hierdie tyd dat hy van krag tot krag gegaan het om sy plek in die nasionale span te vestig op flank.

Hy het sy eerste toets op 14 Augustus 1976 teen die All Blacks op die Vrystaat-stadion, Bloemfontein, gespeel op die jong ouderdom van 21. Die Springbokke het die toets 9-15 verloor.

Hy het in 21 toetse gespeel en ook 6 toetsdrieë gedruk. Sy eerste toets as kaptein was teen Argentinië op 18 Oktober 1980 toe die Springbokke 22-13 gewen het. Sy grootste toets as kaptein was toe hy die Springbokspan gelei het, nadat die gereelde kaptein Wynand Claassen beseer is, in die eerste toets van die berugte 1981-Springboktoer na Nieu-Seeland. Die toer was ontwrig deur protesteerders gedurende die wedstryde en word nou gesien as een van die belangrikste toere in die geskiedenis van rugby. Stofberg het nie in die laaste van die drie toetse gespeel nie, wat tydelik gestaak was deur 'n ligte vliegtuig wat meelbomme gegooi het, weens 'n kniebesering wat uiteindelik die einde van sy loopbaan beteken het.

Stofberg het Noord-Transvaal verlaat in 1982 en verhuis na hulle aartsvyande Westelike Provinsie Rugby Unie waar hy homself gevestig het en 'n fisioterapiepraktyk geopen het. Stofberg het die Springbokke in sy laaste twee toetse aangevoer teen Engeland in 1984, en altwee gewen en 'n drie in die tweede toets gedruk. Na nog 'n terugslag weens 'n kniebesering het hy uit rugby getree in 1984 op die ouderdom van 29. Hy is die enigste speler in die geskiedenis wat die Curriebeker gewen het by drie verskillende spanne. Hy het titels gewen saam met Vrystaat (1976), Noord-Transvaal (1979 en 1980) en Westelike Provinsie (1982 en 1983).

Hy woon teenswoordig op Stellenbosch.



</doc>
<doc id="52877" url="https://af.wikipedia.org/wiki?curid=52877" title="Noord-Transvaal">
Noord-Transvaal

Die Noord-Transvaal was 'n groot geografiese gebied in die voormalige Transvaalprovinsie van Suid-Afrika.

Die naam is sedert die demokratisering van Suid-Afrika in 1994 stelselmatig uitgefaseer, ten gunste van Limpopo (geografies) en Noord-Gauteng (sport). Verskeie amateursportspanne staan dus nou bekend as Noord-Gauteng, bv. die Noord-Gautengse tennisspan.

Die trots van Pretoria, die Noord-Transvaalse rugbyunie, staan sedert 1996 bekend as die Blou Bulle.


</doc>
<doc id="52889" url="https://af.wikipedia.org/wiki?curid=52889" title="Podolsk">
Podolsk

Podolsk (Russies: Подо́льск) is 'n nywerheidstad in die Russiese Moskou-oblast, sowat 40 km suid van Moskou. Die stad dien as die administratiewe hoofstad van die rajon Podolsk. Podolsk, wat aan die Pachra-rivier (een van die sytakke van die Moskwa-rivier) geleë is, is die grootste nedersetting in die Moskou-oblast met 'n bevolking van 218 537 (2014).

Podolsk het uit 'n klein nedersetting, Podol, ontstaan en het in die 18de eeu die Moskouse Danilof-klooster gehuisves. Keiserin Katharina II het in 1791 stadstatus aan die nedersetting toegeken.

Voor die Russiese Rewolusie van 1917 was Podolsk een van die mees geïndustrialiseerde stede van Rusland. 'n Fabriek van die Duitse maatskappy Singer het hier naaimasjiene vervaardig.

Die Oeljanof-familie was hier woonagtig. Wladimir Oeljanof, beter bekend as Wladimir Lenin, het die stad verskeie kere besoek en hier 'n stuk grond en 'n klein huis besit. In 1900 is 'n vergadering van Sosiaal-Demokrate uit Moskou en ander Russiese stede in Podolsk gehou om hulle ondersteuning vir die koerant "Iskra" te kry wat destyds gestig is.

In 1971 is die Orde van die Rooi Banier van Arbeid aan Podolsk toegeken. In die Sowjet-tyd was die stad een van die grootste nywerheidsentra in die Moskou-oblast. In dié tyd was daar meer as sewentig fabrieke in die stad wat werk aan 'n groot deel van die plaaslike bevolking verskaf het. In 2000 is 'n groot militêre basis gestig.

Podolsk is die setel van die sentrale argief van die Russiese departement van verdediging.




</doc>
<doc id="52890" url="https://af.wikipedia.org/wiki?curid=52890" title="MPLA">
MPLA

Die MPLA (Portugees: "Movimento Popular de Libertação de Angola" vir "Volksbeweging vir die Bevryding van Angola") was 'n bevryingsbeweging, en is nou die regerende party in Angola.

Dit is in 1956 gestig om die Portugese koloniale bewind uit Angola (toe nog Portugees-Wes-Afrika) te verdryf. Aanvanklik opereer die MPLA vreedsaam, maar toe die Portugese owerheid in 1961 die leiers toesluit, begin hulle met 'n guerrillastryd. In 1961 word Agostinho Neto tot voorsitter van de MPLA verkies.

Ná die dood van Angola se eerste president, Agostinho Neto op 10 September 1979, is José Eduardo dos Santos Santos op 20 September 1979 tot president van die MPLA verkies, en word hy president van Angola op 21 September 1979.

In September 2018 het João Lourenco die leier geword van die party na aanleiding van die besluit van José Eduardo dos Santos om af te tree.


</doc>
<doc id="52897" url="https://af.wikipedia.org/wiki?curid=52897" title="Swartruggens">
Swartruggens

Swartruggens is 'n dorpie in die ooste van die Noordwesprovinsie, in Suid-Afrika. Dis aan die Elandsrivier geleë en die N4 loop deur die dorpie.

Die dorp is in 1875 op die plaas Brakfontein gestig. Die eerste winkel is eers 20 jaar later daar geopen. Die spoorlyn vanaf Krugersdorp na Mahikeng het die dorp teen 1907 bereik. Diamante is in 1932 noord van die dorp ontdek en 'n paar klein delwerye en myne is nog in bedryf.

Die distrik van 4 470 km is tipiese Bosveldwêreld en die belangrikste ekonomiese bedryf is beesboerdery. Lindleyspoortdam in die Elandsrivier is 20 km noord van die dorp. Die dam voorsien besproeiingswater vir die verbouing van koring en tabak. Die dorp Groot Marico is 40 km weswaarts.




</doc>
<doc id="52898" url="https://af.wikipedia.org/wiki?curid=52898" title="Cholargos">
Cholargos

Cholargos (Grieks: Χολαργός, Latyn/Ouer vorm: Holargus) is 'n voorstad van Athene, Griekeland. Dit is noordoos van die stadskern geleë, en sowat 6 km van die Syntagmaplein. Die voorstad word uit die weste via Messogionlaan bereik, en is tans met die Attiki Odos-tolpad verbind deur aansluiting 6, noord van die stadsaal.

Die naam van die voorstad dateer terug na antieke Athene en die mees vername "Χολαργεύς" (Cholargeus, of burger van Cholargos) was Perikles.


</doc>
<doc id="52903" url="https://af.wikipedia.org/wiki?curid=52903" title="Valentynsdag">
Valentynsdag

Valentynsdag is 'n dag waarop geliefdes ekstra aandag aan mekaar gee deur geskenke, blomme of kaartjies uit te ruil. Valentynsdag word op 14 Februarie gevier, en is gewild in baie lande regoor die wêreld, alhoewel dit nie gewoonlik 'n amptelike vakansiedag is nie. Die dag is vernoem na 'n vroeë Christelike martelaar, Sint Valentyn, en is ingestel nadat Pous Gelasius I dit in 496 as die dag van die "Heilige Valentyn" verklaar het.

Aanvanklik is daar nie 'n romantiese betekenis aan Valentynsdag gekoppel nie. Dit is eers in die laat Middeleeue tydens die bloeitydperk van hoofse liefde dat romantiese gebruike met hierdie dag geassosieer is. Die gedigte van Chaucer word dikwels aangehaal as die eerste vorme van valentynsgedigte. Teen die vyftiende eeu het daar 'n tradisie ontwikkel waarvolgens verliefdes vir mekaar blomme, lekkergoed, en kaartjies gestuur het. Dit het belangrik geword om 'n gepaste valentynsgedig, of boodskap in die handgemaakte kaartjie te skryf. In die negentiende eeu, met die aanvang van meganisasie, is valentynskaartjies vir die eerste keer op grootskaal in fabrieke vervaardig. Hierdie gekoopte kaartjies het dan ook die vroeëre handgemaakte kaartjies gedeeltelik vervang.

Daar is onsekerheid oor die presiese oorsprong van Valentynsdag. Daar was verskeie vroeë Christelike martelaars met die naam Valentyn. Die Valentyne na wie Valentynsdag vernoem is, is waarskynlik Valentyn van Rome ("Valentinus presb. m. Romae") en Valentyn van Terni ("Valentinus ep. Interamnensis m. Romae"). Valentyn van Rome was 'n priester in Rome wat in 269 nC gemartel is en begrawe is langs die Via Flamina ('n belangrike Romeinse pad van Rome na die Ooskus van Italië). Valentyn van Terni was die biskop van Interamna (die moderne stad Terni in Italië), en is moontlik tydens die vervolging van Keiser Aurelianus doodgemartel. Hy is ook langs die Via Flamina begrawe. Daar is dus onsekerheid na wie Valentynsdag vernoem is, en al wat werklik bekend is, is dat die Heilige Valentyn op 14 Februarie langs die Via Flamina begrawe is. In 496 nC het Pous Gelasius I die dag tot die dag van die "Heilige Valentyn" verklaar.

Die viering van Valentynsdag op 14 Februarie, vind plaas tydens die voormalige Romeinse fees Lupercalia wat van 13 tot 15 Februarie gevier is. Lupercalia was 'n baie ou, en moontlik selfs voor-Romeinse heidense fees wat bedoel was om bose geeste te verdryf, die stad rein te maak, en na vrugbaarheid toe te lei. Na die opkoms van die Christendom is Lupercalia, net soos die ander heidense feeste, deur die Rooms Katolieke Kerk verbied. Sommige skrywers dink dan ook dat Valentynsdag op die vrugbaarheidsaspekte van Lupercalia gebaseer is. Dit is egter onwaarskynlik, onder andere omdat Valentynsdag eers in die veertiende eeu met romantiese liefde verbind is, en aanvanklik slegs die herdenking van Valentyn se marteling was.

Deur die jare is daar menigte legendes oor die Heilige Valentyn geskep. Dit is aangehelp deur die feit dat byna niks oor sy lewe bekend was nie, of dat die bronne deesdae nie meer bestaan nie. Volgens die "Passio Marii et Marthae", 'n werk van twyfelagtige betroubaarheid uit die vyfde of sesde eeu, was Valentyn vir sy Christenskap vervolg en deur die Romeinse Keiser Claudius II ondervra. Claudius was beïndruk deur Valentyn, en het hom probeer oortuig om sy Christenskap af te sweer en sy lewe te red. Valentyne het egter geweier en eerder probeer om Claudius te bekeer. As gevolg hiervan is hy tereggestel. Maar voor sy teregstelling, het hy 'n wonderwerk gedoen deur sy tronkwag se blinde dogter te genees. Hierdeur het die wag se hele familie tot bekering gekom en is hulle gedoop. Verder het Valentyn ook geheime Christelike troues uitgevoer vir soldate. Die Keiser het glo huwelike deur sy soldate verbied, aangesien hy geglo het dat getroude mans nie goeie soldate sou maak nie. Volgens ander legendes het Valentyn hartjies uit perkament uitgesny en aan die soldate en vervolgde Christene gegee om hulle "te herinner aan God se liefde en hulle aan te moedig om te volhard in geloof". Dit sou dan 'n moontlike oorsprong vir die latere gebruik van hartjies op Valentynsdag wees. Hierdie legendes is deur ander boeke herhaal en bygewerk.

Die moderne Valentynsdag met sy klem op romantiese liefde dateer terug na die veertiende eeu, en die gedigte van Geoffrey Chaucer word soms voorgehou as die eerste voorbeelde daarvan. Sy beroemde gedig oor die verliefde voëls, volg dan:

In moderne spelling (maar ou taal):

Of rofweg in Afrikaans: "Want dit was op Sint-Valentynsdag, as die voëltjies hulle bruide kom soek"

Daar word egter ook beweer dat Chaucer glad nie 14 Februarie in gedagte gehad het toe hy die vers neergepen het nie, maar eerder 3 Mei, 'n dag wat na Valentyn van Genua vernoem is. Rondom 14 Februarie is dit bowendien een van die koudste tye van die jaar in Engeland, en paar daar geen voëls nie.

Die oudste behoue egte Valentynsgedig is in 1416 deur die Franse hertog Karel van Orléans aan sy vrou geskryf terwyl hy in Engeland in die Toring van Londen opgesluit was. Die gedig is eintlik baie hartseer en handel daaroor dat hy sy vrou al 'n meer as 'n jaar lank nie gesien het nie. Die oorspronklike Franse weergawe begin met:

'n Moderne weergawe van die hertog se eie vertaling in Engels:

Rofweg in Afrikaans: "Ek is al siek van verlang na jou, my mooiste liefste Valentyn"

Sommige gedigte het beroemde valentynsgedigte geword, soos "Roses are red, and violets are blue". Hierdie gediggie is eintlik al baie oud, en die eerste weergawe kom in Edmund Spenser se gedig "The Faerie Queene" van 1590 voor:

Daar is dan ook honderde weergawes van hierdie gedig, waarvan sommiges heel satiries is. Die mees algemene moderne weergawe is waarskynlik:



</doc>
<doc id="52907" url="https://af.wikipedia.org/wiki?curid=52907" title="Laerskool Jopie Fourie">
Laerskool Jopie Fourie

Laerskool Jopie Fourie is 'n openbare laerskool in Pretoria wat na Jopie Fourie genoem is. Die leuse is "Getrou Tot Die Dood". Die skool se adres is 5de Laan 5, Salvokop, Pretoria, 0002 (oorkant Korrektiewe dienste).

Die skool was aanvanklik Engelsmedium en het as die South End School bekend gestaan. Vanweë die ontwikkeling in die middestad van Pretoria is dit later na 'n Afrikaanse laerskool verander. Die skool is in 1970 herdoop na die Laerskool Jopie Fourie. Ná 1994 het die taalbehoeftes egter verander en die skool het in 2003 430 Engels- en 120 Afrikaanssprekende leerlinge gehad. In 2006 het die skool enkelmedium Engels geword.




</doc>
<doc id="52909" url="https://af.wikipedia.org/wiki?curid=52909" title="Dêmos">
Dêmos

In antieke Griekeland, was 'n dêmos (δῆμος, meervoud dêmoi) 'n dorpsgebied binne, of ander onderafdeling van Attika, die Griekse landstreek aanliggend aan Athene. In 'n ander konteks kon die woord ook “volk” of “burgers” beteken. 

Dêmoi was aanvanklik eenvoudige afbakenings van die landelike gebied, wat blykbaar reeds in die 6de eeu v.C. en vroeër erken is, maar wat egter in 508 v.C., met die hervorminge van Kleisthenes, 'n spesifieke betekenis verkry het. In daardie hervorminge het die opname in die burgerlys van 'n dêmos 'n voorwaarde vir burgerskap geword; tevore is burgerskap bepaal na gelang van lidmaatskap van 'n phratria, of familiegroep. Terseldetyd is dêmoi ook in die stad Athene self gevestig, waar dit nie voorheen bestaan het nie; in geheel was Attika, teen die einde van Kleisthenes se hervorminge, in 139 dêmoi onderverdeel. Met die vestiging van dêmoi as die grondliggende eenhede van die stadstaat, is die gesag van die genê verswak. Die genê was naamlik aristokratiese groepe wat die phratria oorheers het.

'n Dêmos het tot 'n mate as 'n stadstaat in die kleine fungeer, en inderdaad was sekere dêmoi, soos Eleusis en Acharnai, beduidende dorpe. Oor elke dêmos is 'n "demarchos" aangestel as die toesighouer oor interne sake, en dit kon verder oor 'n verskeidenheid burgerlike, godsdienstige en militêre ampsbekleërs beskik. Dêmoi het hul eie godsdienstige feeste gehou, inkomste ontvang en besteding aangegaan.

Dêmoi is met ander dêmoi van dieselde omgewing saamgestel om trittyes (een-derde gedeeltes) te vorm, groter bevolkingsgroepe, wat op hul beurt saamgestel is om die tien stamme te vorm, oftewel die phylai van Athene. Elke stam het een trittys van elk van die drie streke bevat, naamlik van die stad, die kusstreek en die binnelandse gebied.


</doc>
<doc id="52916" url="https://af.wikipedia.org/wiki?curid=52916" title="Beagle">
Beagle

Die Beagle is 'n klein- tot mediumgrootte honderas wat in Engeland geteel is. Sy hoofkleure is bruin, swart en wit. Hy is gewoonlik gebruik vir jagtogte, maar is ook 'n gewilde troeteldier om te hê. Oorspronklik is hy slegs gebruik vir jag, meestal deur die konings van Engeland. Vandag word hulle egter gebruik as familietroeteldiere.


</doc>
<doc id="52968" url="https://af.wikipedia.org/wiki?curid=52968" title="Veldwedren (bergfiets)">
Veldwedren (bergfiets)

'n Veldwedren (Engels: "Cross Country") is 'n sport waar bergfietse ingespan word om oor ruwe terrein bv. veld, grondpaaie, voetpaadjies ens. te jaag.

Veldwedrenne is die algemeenste dissipline van bergfietswedrenne, maar kry minder dekking as bergaf-fietsrenne ("downhill cycling") omdat dit moeilik is om dit direk op TV uit te saai. Tog is veldwedrenne meer gewild en meer mense neem daaraan deel vir ontspanning of in 'n kompeterende hoedanigheid.

Veldwedrenne word sedert die 1996-spele as 'n Olimpiese sport beoefen en is die enigste vorm van bergfietsrenne wat tydens die Somerspele beoefen word.

UCI (Internasionale Fietsry Federasie) verdeel bergfietsveldwedrenne in drie kategorieë:

Daar word ook na die DH en 4X formate as 'Gravitasierenne' verwys omrede beide die formate bergaf geskied.

Die XC tipe veldwedrenne het agt formate:

Die enigste verskil tussen die XCM en XCP formate is dat XCM by dieselfde punt begin en eindig terwyl XCP by twee verskillende punte begin en eindig.

UCI hou elke jaar 'n wêreldkampioenskap vir XCO, XCR en XCM formate. Wyle Burry Stander is Suid-Afrika se bekendste XCO ryer; hy was die onder-23 wêreld kampioen gedurende 2009. Vanaf 2012 sal daar ook 'n wêreld kampioenskap byeenkoms wees vir XCE.

Die jaarlikse Cape Epic is die wêreld se bekendste XCS-veldwedren terwyl die Karoo-tot-Kus Suid-Afrika se bekendste punt-tot-punt veldwedren is.

Die DH tipe veldwedrenne het twee formate:

Greg Minnaar is by verre die bekendste Suid-Afrikaner in die (DHI) Bergafveldwedren geledere deurdat hy die Wêreldkampioen was vir 2003, 2012, en 2013.

"Four Cross" het afdraande eliminasiewedrenne vervang. Hier begin 4 bergfietsryers gelyktydig op 'n moeilike afdraande baan en die eerste persoon oor die wenstreep is die wenner. Dit is amper 'n tipe BMX wedren vir groot mense!

Greg Minnaar het in sy jonger dae al twee keer die podium gehaal tydens internasionale 4X wedrenne.

Hierdie formaat van veldrenne het nog nie werklik posgevat in Suid-Afrika nie.

Die XCM formaat is ongelooflik gewild in Suid-Afrika terwyl die XCO formaat die gewildste is in Europa. Die rede vir die gewildheid van Maratonbergfietsry in Suid-Afrika is omrede Suid-Afrika die ruimte en sonskynweer daarvoor het. Nasionale en Provinsiale kampioenskappe word jaarliks gehou vir beide die XCM en XCO formate.

Gedurende 2009 is die eerste Internasionale Veldwedrenbyeenkoms gehou te Pietermaritzburg in Suid-Afrika.

Bergfietsry het ook baie gewild geword onder hoërskole met ligas wat jaarliks plaasvind. In Gauteng lok die hoërskoolligas reeds tot 900 inskrywings.

"*" As juniors.



</doc>
<doc id="52974" url="https://af.wikipedia.org/wiki?curid=52974" title="Pomeroy">
Pomeroy

Pomeroy is 'n klein dorp in KwaZulu-Natal, Suid-Afrika. Die dorp is in 1867 gestig. Dit is vernoem na George Pomeroy Colley wat die noodlottige Britse magte tydens die Slag van Majuba gelei het.



</doc>
<doc id="52975" url="https://af.wikipedia.org/wiki?curid=52975" title="Kranskop">
Kranskop

Kranskop is 'n klein dorpie in KwaZulu-Natal, Suid-Afrika.

Die dorp is in 1894 gestig as "Hopetown". Om verwarring met die dorp Hopetown in die Noord-Kaap te vermy is die dorp na 'n nabygeleë koppie (1 155m) genoem. Die Zoeloenaam vir die dorpie is "i'Tshe lika Ntumjambili" (die rots met twee openinge). 'n Takspoorlyn vanaf Greytown het die dorp in 1914 bereik.

Die distrik is 1 057 km groot. Wattelplantasies is die belangrikste ekonomiese aktiwiteit.




</doc>
<doc id="52978" url="https://af.wikipedia.org/wiki?curid=52978" title="Violetta Villas">
Violetta Villas

Violetta Villas (* 10 Junie 1938, Luik, † 5 Desember 2011, Lewin Kłodzki) - was 'n Poolse pop-sangeres-liedjieskryfster, komponis en musikant.





</doc>
<doc id="52981" url="https://af.wikipedia.org/wiki?curid=52981" title="Justinas Marcinkevičius">
Justinas Marcinkevičius

Justinas Marcinkevičius (* 10 Maart 1930 in Važatkiemis, † 16 Februarie 2011 in Vilnius) was 'n Litause digter, skrywer, vertaler en dramatikus.

Justinas Marcinkevičius het by die Laerskool Alksniakiemis en die Žiburio-gimnasium in Prienai (1942 tot 1949) skool gegaan. Tussen 1949 en 1954 het hy aan die Fakulteit Geskiedenis en Wysbegeerte van die Universiteit van Vilnius gestudeer en 'n graad in Litause taal en letterkunde verwerf.

Tussen 1953 en 1957 was hy sekretaris van die kindertydskrif "Genys", sedert 1955 lid van die Litause Skrywersvereniging (Litaus "Lietuvos rašytojų sąjunga"), tussen 1957 en 1959 sektretaris van die tydskrif "Pergalė" en sedert 1965 ook professionele skrywer. Hy was 'n lid van die Litause onafhanklikheidsbeweging "Sąjūdis" en sedert 1990 lid van die Litause Akademie van Wetenskappe ("Lietuvos mokslų akademija").

Van sy werke is onder meer na Duits, Noors, Engels, Frans, Italiaans, Russies, Hongaars, Armeens, Georgies, Bulgaars en Mongolies vertaal, terwyl sy toneelstukke buite Litaue onder meer in Letland, Tsjeggië, Hongarye en Oesbekistan opgevoer is. Die totale oplaag van sy werke in Litaus en ander tale beloop meer as vier miljoen.

Justinas Marcinkevičius het op 16 Februarie 2011 aan kopbeserings beswyk wat hy in Desember in sy huis in Vilnius opgedoen het.

Justinas Marcinkevičius het in die naoorlogse tydperk grootgeword en herroep in sy digkuns geromantiseerde herinneringe aan sy kinderjare wat hy op die Litause platteland deurgebring het, sy eerste liefdesverhouding en die mens se houding tot die natuur. Hy verbind in sy gedigte die gedagtewêreld van 'n plattelander met die strewe na breë gevolgtrekkings en die Litause literêre tradisie van lofliedere oor die wonderlike aarde met moderne poëtiese gedagtes.

As digter het hy 'n poging onderneem om nuwe poëtiese uitdrukking aan essensiële nasionale ervarings te gee. Sy liriek probeer die innerlikste roersels van die mens en die samelewing te ontrafel en sleep die leser met sy emosionele belydenisse mee.

Die grootste deel van Marcinkevičius se literêre loopbaan het in die moeilike tyd van die Sowjet-besetting van Litaue en Sowjet-Russiese totalitarisme geval. As skrywer het hy steeds die kulturele selfbewussyn van die Litause nasie verdedig. Hy het by die beskrywing van mense teruggekeer na humanistiese ideale, het romantiese en liriese tradisies in die digkuns laat voortleef en het die estetiese aspekte van literatuur teenoor die agtergrond van Sosialistiese realisme met sy heroïese en propagandistiese kunsopvattings gewaardeer. Sy gedigte is in 'n romantiese dog moderne styl geskryf.

As vertaler het Marcinkevičius klassieke liriese literatuur uit Pole, Rusland, Estland en Finland, waaronder werke van Adam Mickiewicz, Aleksander Poesjkin, Sergei Jessenin, Michail Lermontof asook die nasionale Finse heldedig "Kalevala", na Litaus vertaal.


</doc>
<doc id="53005" url="https://af.wikipedia.org/wiki?curid=53005" title="Uttar Pradesh">
Uttar Pradesh

Uttar Pradesh (Hindi: उत्तर प्रदेश, Oerdoe: اتر پردیش, uitgespreek [ˈʊt̪t̪ər prəˈd̪eːʃ], letterlik "Noordelike Provinsie") is 'n deelstaat in Noord-Indië. Die hoofstad van die deelstaat is Lucknow en die grootste stad is Kanpur.



</doc>
<doc id="53008" url="https://af.wikipedia.org/wiki?curid=53008" title="Normanton, Queensland">
Normanton, Queensland

Normanton is 'n klein dorp in die noorde van die Australiese deelstaat Queensland. Die dorp is in 1867 gestig, en het 'n bevolking van sowat 1 100 in 2006 gehad.


</doc>
<doc id="53010" url="https://af.wikipedia.org/wiki?curid=53010" title="Soweto-strykkwartet">
Soweto-strykkwartet

Die Soweto-strykkwartet (Engels: "Soweto String Quartet") is 'n strykkwartet vanuit Soweto in Suid-Afrika wat bestaan uit: "Reuben Khemese", "Makhosini Mnguni", "Sandile Khemese" en "Thami Khemese".
Hulle begin in 1992 om voltyds op te tree nadat hulle op President Mandela se inhuldiging speel, waarna Mandela hulle vir hul werk prys. Hulle musiek is 'n kombinasie van Kwêla, Mbaqanga, Afrika-Jazz met klassieke invloede.

Hul debuutalbum "Zebra Crossing", wat in 1994 uitgereik is, het 'n sensasie veroorsaak toe dit in 1995 die SAMA-prys gewen het vir beste nuweling, beste instrumentale album en beste popalbum van die jaar.






</doc>
<doc id="53014" url="https://af.wikipedia.org/wiki?curid=53014" title="Laerskool Danie Malan">
Laerskool Danie Malan

Laerskool Danie Malan is 'n primêre skool wat in Pretoria, Suid-Afrika geleë is. Die skool se adres is Koos De la Reystraat 279, Pretoria Noord, 0182. Hulle leuse is "Jou Sleutel tot Suksesvolle Onderrig!".

Die skool is in 1904 as 'n Engels-medium skool gestig, maar is later na 'n Afrikaanse skool verander. In die laat 90's is dit egter na 'n parallelmedium-skool omgeskakel om die Engelse leerlinge in die gebied te bedien.




</doc>
<doc id="53020" url="https://af.wikipedia.org/wiki?curid=53020" title="Sophie Scholl">
Sophie Scholl

Sophia Magdalena Scholl (1921–1943) was 'n Duitse meisie wat deel was van die Wit Roos (Duits: "die Weiße Rose") weerstandsbeweging teen die Nasionaal-Sosialistiese Duitse Arbeidersparty. Vir haar betrokkenheid in die verspreiding van anti-Nazi pamflette, is sy en die ander lede van die Wit Roos op 22 Februarie 1943 ter dood veroordeel.

Sophie Scholl is gebore op 9 Mei 1921 in Forchtenberg/Koher (Württemberg, Duitsland) as die dogter van 'n liberale burgemeester, Robert Scholl (1891–1974), en sy vrou Magdalena (néé Müller) (1881–1958). Sophie het twee susters, by name Inge Aicher-Scholl (1917–1998) en Elisabeth Scholl (1920–) gehad en ook twee broers, genaamd Hans (1918–1943) en Werner (1922–1944). Tot 1932 het die familie in Ludwigsburg, Duitsland gewoon en vanaf 1932 in Ulm, Duitsland.

Soos haar broer, Hans, het sy as kind aan die gemeenskaps-ideale van die Nasionaal-Sosialistiese propaganda geglo en was 'n aktiewe lid van die "Bund Deutscher Mädel (BDM)" (Organisasie van Duitse meisies). As lid van hierdie organisasie het sy braafheidstoetse en ander toetse wat haar liggaamlik tot die uiterste beproef het, deurgestaan. 

In 1937 het sy by 'n dans vir Fritz Hartnagel leer ken. Fritz was 'n besigheidsman vanuit Ulm, Duitsland. Sophie en Fritz het in kontak gebly gedurende sy weermagsjare en kort voordat die Tweede Wêreldoorlog uitgebreek het, het hulle 'n vakansie saam deurbring en selfs gedurende sy besoek aan Weimar, Duitsland, 'n paar weke saam gewoon.

In 1940 het Sophie begin met haar opleiding as 'n kleuterskoolonderwyseres. Sy het gehoop om so die vereiste arbeidsdiensjaar ("Reichsarbeitsdietst"), wat 'n voorvereiste vir haar verdere studie was, te voltooi. Dit was op die ou end nie suksesvol gewees nie, omdat sy verplig was om vir 6 maande diens te doen as 'n oorlogshulp in Krauchenwies, Duitsland. In die eerste paar maande van 1941, gedurende haar arbeidsdiens het sy die werke van die kerkleraar Augustinus van Hippo gelees. Die ommekeer in Sohpie Scholl se lewe het gedurende hierdie tyd plaasgevind en sy het rigting gevind in die boeke van Hippo.

In Junie 1942 het sy begin om in München biologie en filosofie te studeer. Deur haar broer, wie aan die Ludwig Maximilianse Universiteit in München medisyne gestudeer het, het sy studente leer ken, wie haar ondersteun het in haar verwerping van die Nasionaal-Sosialistiese heerskappy. Alhoewel haar broer Hans hard probeer het om haar uit die sirkel van die weerstandsgroep probeer hou het, het Sophie dit reggekry om by die groep aan te sluit.

Die weerstandsgroep het hulself die Wit Roos ("die weiße Rose") genoem en het hulself primêr met die verspreiding van pamflette besig gehou. Hulle het pamflette in telefoonboeke gelos, op geparkeerde voertuie gesit en ook per pos na ander stede gestuur.

In Januarie 1943 was sy vir die eerste keer betrokke by die uitgawe van die pamflette. Die pamflette is ook na Keulen, Stuttgart, Berlyn en Wene gestuur, wat 'n intensiewe soektog deur die Geheime Staatspolisie (Gestapo) tot gevolg gehad het. Die Gestapo het in Februarie reeds vermoed dat die outeure van die pamflette studente in München was.

Gedurende Februarie 1943 was die sesde pamflet uitgestuur, met die roep om die Nazi-regering omver te werp en 'n nuwe geestelike Europa ("neues geistiges Europa") op te rig. In die herfs van 1943 word die pamflette in Engeland gedupliseer en deur Britse vliegtuie oor Duitsland verstrooi en deur die BBC uitgesaai.


</doc>
<doc id="53024" url="https://af.wikipedia.org/wiki?curid=53024" title="Kerala">
Kerala

Kerala (Malayalam: കേരളം) is 'n deelstaat in suidoostelike Indië. Die hoofstad van die deelstaat is Thiruvananthapuram (voorheen "Trivandrum") en die grootste stad Kochi (voorheen "Cochin").



</doc>
<doc id="53026" url="https://af.wikipedia.org/wiki?curid=53026" title="Karnataka">
Karnataka

Karnataka (Kannada: ಕರ್ನಾಟಕ, uitgespreek [kəɾˈnɑːʈəkɑː]) is 'n deelstaat in suidwestelike Indië. Die hoofstad en grootste stad is Bangalore. Die deelstaat het 'n bevolking van 61 130 704 in 2011 gehad.



</doc>
<doc id="53029" url="https://af.wikipedia.org/wiki?curid=53029" title="Provinsies en gebiede van Kanada">
Provinsies en gebiede van Kanada

Kanada bestaan uit tien provinsies (Engels en Frans: "Provinces") in die suide en drie gebiede (Engels: "Territories", Frans: "Territoires") in die noorde.


</doc>
<doc id="53037" url="https://af.wikipedia.org/wiki?curid=53037" title="Maansee">
Maansee

Die maanseë of maria (enkelvoud: mare) is uitgestrekte, donker, basaltiese vlaktes op die Aarde se Maan, gevorm deur antieke vulkaniese uitbarstings. Dié vlaktes is "maria", Latyn vir "seë", genoem deur vroeë sterrekundiges wat dit aangesien het vir werklike seë. Weens hul ysterryke samestelling is hierdie maanvlaktes minder weerkaatsend as die "hooglande", sodat hulle vir die blote oog betreklik donker voorkom. Die maria bedek sowat 16 persent van die maanoppervlakte, en dan merendeels aan die nabykant wat vanaf die aarde af sigbaar is. Die enkele maria aan die vêrkant is veel kleiner, waar dit hoofsaaklik tot die besonder groot kraters beperk is, waar slegs beperkte oorvloei voorgekom het. Die gebruiklike benamings van maankenmerke sluit ook een "oceanus" (oseaan) in, benewens kenmerke wat bekend staan as "lacus" (meer), "palus" (kuil) en "sinus" (baai). Die laasgenoemde drie soorte is kleiner as die maria, maar is van dieselde aard en kenmerke.

Die ouderdomme van die mare-basalte is deur direkte radiometriese datering en die tegniek van kratertelling vasgestel. Die radiometries-bepaalde ouderdomme wissel tussen sowat 3.16 en 4.2 Ga, terwyl kratertellings die jongste ouderdomme aandui as 1.2 Ga (1 Ga = 1 miljard jaar ouderdom). Die meerderheid mare-basalte kan egter met uitvloeie van tussen sowat 3 en 3.5 Ga gelede vereenselwig word. Die enkele basaltiese uitbarstings van die maan se verkant is oud, terwyl die jongste vloeie, dié van die Oceanus Procellarum, aan die maan se nabykant voorkom. Terwyl etlike van die basalte òf van binne, òf bo-oor impakbekkens gevloei het, word die grootste aaneenlopende vulkaniese samestelling, naamlik die Oceanus Procellarum, nie met enige bekende impakbekken vereenselwig nie.

Daar bestaan etlike algemene wanpersepsies omtrent die gebiedsverspreiding van mare-basalte. 

Die rede waarom die mare-basalte hoofsaaklik tot die maan se nabye halfronde beperk is, word steeds deur die wetenskaplike gemeenskap ondersoek. Data wat deur die Lunar Prospector-missie verkry is, blyk aan te dui dat 'n groot gedeelte van die maan se voorraad van hitteproduserende elemente (in die vorm van KREEP) geleë is binne die streke van Oceanus Procellarum en die Imbrium-bekken, 'n unieke geochemiese streek wat tans bekendstaan as die Procellarum KREEP-terrein. Terwyl die bevordering van hitteproduksie binne die Procellarum KREEP-terrein sekerlik verwant is aan die langlewende en intense vulkanisme aldaar, bestaan daar verskille oor die meganisme waardeur KREEP binne hierdie streek gekonsentreer sou word.

Mare-basalte word tipies na gelang van die chemie van hul hoofelemente geressorteer. Gevolglik word drie reekse onderskei, naamlik die "hoë-Ti-basalte, lae-Ti-basalte", en "besonder lae-Ti (VLT)-basalte". Weens die Apollo-rotsspesimens is die mare-basalte eens as komende van drie kenmerkende groepe beskou, maar globale afstand-aftastingsdata van die Clementine-missie het egter getoon dat daar 'n kontinuum van titaan-konsentrasies bestaan tussen hierdie uitskieter-voorbeelde, en dat die hoë-titaan-konsentrasies die skaarste vorm is. Voorkoms van TiO kan tot 15 wt.% wees vir mare-basalte, terwyl meeste aardbasalte oor heelwat minder as 4 wt.% beskik. Ander geochemiese onderafdelings berus op die voorkoms en konsentrasie van aluminium en kalium.



</doc>
<doc id="53039" url="https://af.wikipedia.org/wiki?curid=53039" title=".my">
.my

.my is die Internettopvlakdomein vir Maleisië.




</doc>
<doc id="53046" url="https://af.wikipedia.org/wiki?curid=53046" title="Xanthippos">
Xanthippos

Xanthippos (Gr. Ξάνθιππος) was 'n welgestelde Atheense politikus en generaal in die vroeë vyfde eeu v.C.. Hy was die seun van Ariphron en vader van Perikles. Xanthippos het in 479 v.C. die amp van eponieme archont in Athene beklee. Xanthippos was direk verantwoordelik vir die ontheffingsgerig van Miltiades die jongere volgend op Miltiades se onvermoë om Paros in 489 v.C. te verower.

Xanthippos is in 484 v.C. geostrakeer.

In 479 v.C. het Xanthippos vir Themistokles, 'n ou teëparty, opgevolg as kommandeur van die Atheense vloot. 

Xanthippos se grootste militêre onderskeiding was sy aanvoering van die Atheense vlootmagte by die beslissende Seeslag van Mykale teen die Perse, 'n stryd wat gevoer is aan die kus van Lydië in Klein-Asië onder die aanvoering van Leotychidas van Sparta. 

Ná die Spartane hulself van die Helleense bond onttrek het, het Xanthippos 'n Griekse mag gelei in 'n aanslag teen Sestos, wat deur die Perse ingeneem is na 'n winterbeleg. Die Persiese goewerneur Artayktes het probeer ontsnap, maar is gevangegeneem en deur Xanthippos aan die inwoners van Elaeos oorgelewer ter vergelding, wat Artayktes gekruisig het.

Xanthippos was met Agariste getroud, die broerskind van Kleisthenes. 


</doc>
<doc id="53047" url="https://af.wikipedia.org/wiki?curid=53047" title="Jonas Savimbi">
Jonas Savimbi

Jonas Malheiro Savimbi (3 Augustus 1934 – 22 Februarie 2002) was die leier van UNITA, die antikommunistiese organisasie in Angola wat vanaf die sestigs eers teen die Portugese koloniste, en vervolgens vanaf 1975 teen die marxistiese MPLA-regering in die Angolese Burgeroorlog 'n stryd gevoer het. UNITA is tans die tweede grootste politieke party in Angola.

Savimbi het in 2002 gesterf tydens gevegte met Angolese regeringsmagte.


</doc>
<doc id="53048" url="https://af.wikipedia.org/wiki?curid=53048" title="Melbourne Reghoekige Stadion">
Melbourne Reghoekige Stadion

Die Melbourne Reghoekige Stadion (algemeen bekend as AAMI-park) is 'n stadion in Melbourne, Australië, wat vir rugby, rugbyliga en sokker aangewend word.

AAMI-park is Melbourne se eerste reghoekige stadion. Daar is ander stadions (soos die MCG, Docklandsstadion en Princes Park) in Melbourne maar dit is meer geskik vir sportsoorte soos krieket en Australiese voetbal wat op ovaalvormige velde gespeel word. Die grootste reghoekige stadion in die stad, Olympic Park, is 'n atletiekbaan wat nie fasiliteite het vir 'n spansport soos rugbyunie, rugbyliga of sokker nie.


</doc>
<doc id="53060" url="https://af.wikipedia.org/wiki?curid=53060" title="Slag van Mykale">
Slag van Mykale

Die Slag van Mykale (Antieke Grieks: Μάχη τῆς Μυκάλης; "Machē tēs Mykalēs") was een van die twee beslissende veldslae wat die tweede Persiese inval van Griekeland tydens die Grieks-Persiese oorloë beëindig het. Dit het plaasgevind op, of om en by 27 Augustus 479 v.C. op die hange van Mykaleberg, aan die kus van Ionië, teenoor die eiland Samos. Die stryd is gevoer tussen 'n bondgenootskap van die Griekse stadstate, insluitend Sparta, Athene en Korinthe, en die Persiese Ryk van Ahasveros.

Die vorige jaar het die Persiese invalsmag, aangevoer deur Ahasveros self, seges behaal by die veldslae van Thermopylai en Artemisium, en het Thessalië, Boiotië en Attika ingepalm. Nietemin kon die geallieerde Griekse vloot by die daaropvolgende Seeslag van Salamis 'n onwaarskynlike sege beklink, waardeur Persiese verowering van die Peloponnese afgeweer is. Ahasveros het toe teruggetrek, en sy generaal Mardonios met 'n aansienlike weermag agtergelaat, vir die voltrekking van die Griekse kampanje in die volgende jaar.

In die somer van 479 v.C., het die Grieke 'n reuseweermag (vir eietydse standaarde) saamgeroep, en opgemarsjeer om Mardonios by die Slag van Plataia teë te staan. Terseldertyd het die bondgenote se vloot na Samos gevaar, waar die ontmoedigde oorblyfsels van die Persiese vloot gestasioneer was. Die Perse, in 'n poging om 'n konflik te vermy, het hul vloot gestrand onder die hange van Mykale, en in samewerking met 'n Persiese weermagafdeling 'n palisadekamp opgerig. Die Griekse kommandeur Leotychides het besluit om die Perse nietemin aan te val, en het sy vloot se seesoldatekorps aan land geneem.

Alhoewel die Persiese magte hul heldhaftig verweer het, het die swaargepantserde Griekse hopliete hulself weereens bewys as uitnemend in krygsvoering, en kon uiteindelik die Persiese troepe oormeester, wat na hul kamp gevlug het. Die Ioonse Griekse kontingent van die Persiese weermag het oorgeloop, en 'n aanval is op die kamp geloods waarin 'n groot aantal Perse om die lewe gebring is. Hierna is beslag gelê op die Persiese skepe, wat aan die brand gesteek is. Die algehele uitwissing van die Persiese vloot, tesame met die vernietiging van Mardonios se weermag by Plataia (na bewering op dieselde dag as die Slag van Mykale), het die Griekse inval beslissend beëindig. Na Plataia en Mykale, het die Griekse bondgenote tot die offensief oorgegaan, wat 'n nuwe tydvak van die Grieks-Persiese oorloë ingelui het. Alhoewel Mykale in elke opsig 'n beslissende sege was, blyk dit nie van dieselde belang (selfs toe) geag te gewees het as byvoorbeeld die Atheense oorwinning by die Slag van Marathon of selfs die Griekse neerlaag te Thermopylai nie.


</doc>
<doc id="53064" url="https://af.wikipedia.org/wiki?curid=53064" title="Goue Ring van Rusland">
Goue Ring van Rusland

Die Goue Ring van Rusland (Russies: Золото́е кольцо́, "Zolotoje koltso") is 'n ring van historiese stede en nedersettings rondom die Russiese hoofstad Moskou wat as die kulturele en religieuse hartland van Rusland beskou word. Dit is tans een van die belangrikste toeristetrekpleisters en reisroetes in Rusland.

Die Goue Ring behels Oud-Russiese nedersettings soos Soezdal, Oeglitsj, Rostof Weliki, Sergijef Possad, Wladimir, Kostroma en Preslawl-Zalesski met Middeleeuse versterkings en beduidende kerkgeboue, waaronder 50 kloosters en 140 kerke en katedrale. Die meeste stede binne die Goue Ring het hul Middeleeuse stadskarakter bewaar, en hul stadsprofiele word steeds deur die kloktorings van Russies-Ortodokse katedrale oorheers. 

Enkele van die nedersettings soos Jaroslawl en Wladimir het intussen tot middelgroot provinsiale sentra ontwikkel. Onder leiding van Moskou het die stede van die Goue Ring in die 13de eeu verset teen die Mongoolse invallers gebied wat Rusland uiteindelik sou verower en oorheers. Baie van die nedersettings was egter nog voor die stigting van Moskou belangrike handelsplekke, wêreldlike en godsdienstige sentra, en hul argitektoniese monumente is dikwels beter bewaar as historiese geboue in ander streke van Rusland - sewentig jaar van sosialistiese heerskappy en ateïsme het veral in die Stalinistiese periode met die sloping van godsdienstige geboue en die vernietiging van kerklike kunsskatte gepaard gegaan. 

In teenstelling met ander kulturele sentra en toeristetrekpleisters in Rusland beskik die Goue Ring oor 'n goed ontwikkelde toerisme-infrastruktuur - onder meer omdat dit by Moskowiete gewild is wat hier vir hul naweekuitstappies gaan. Die Goue Ring was daarnaas ook reeds in die Sowjet-tydperk 'n belangrike trekpleister vir buitelandse toeriste, alhoewel hulle nie toegelaat is om alle stede binne die ring te besoek nie - die nywerheidstad Iwanowo, wat halfpad tussen Soezdal en Kostroma geleë is, was vroeër 'n spergebied en dus nie toeganklik vir Westerse besoekers nie.



</doc>
<doc id="53065" url="https://af.wikipedia.org/wiki?curid=53065" title="Jean-Jacques Rousseau">
Jean-Jacques Rousseau

Jean-Jacques Rousseau (* 28 Junie 1712 in Genève; † 2 Julie 1778 in Ermenonville (Oise) naby Parys) was 'n Geneefse skrywer, filosoof, opvoedkundige, natuurvorser en komponis van die Verligtingstydperk. As beduidende wysgerige was hy een van die wegbereiders van die Franse Rewolusie en het groot invloed op die 19de- en 20ste-eeuse opvoedkunde en politieke teorieë uitgeoefen.


</doc>
<doc id="53070" url="https://af.wikipedia.org/wiki?curid=53070" title="Wipneuskobra">
Wipneuskobra

Die wipneuskobra ("Naja annulifera") is 'n slang, is baie gevaarlik en kan die dood veroorsaak. Hy het bande oor die hele liggaam en is gelerig, bruinerig, gryserig, blou en swart. Die gemiddelde lengte van die slang is 1,2 tot 1,9 meter, maar wipneuskobras van so lank as 2,6 m is al opgemerk. Hulle kom meestal voor in droë en bedompige areas.
Hierdie kobra is een van die grootste kobras in Afrika. Hulle lê 9 tot 3 eiers in die vroeë somer. Hulle natuurlike vyande is voëls en ander slange. Hulle eet meestal soogdiere en paddas of akkedisse. Die wipneuskobra hou daarvan om in die son te lê en bak.

Die slang is bang vir mense. Hulle staan bak as hulle bedreig voel en pik na die grond. Die meeste mense word op die kuite gepik of op die hande, omdat mense die slange probeer doodmaak. Moet glad nie naby die slang kom as jy onervare is nie. As jy gepik word, gaan so vinnig as moontlik na die hospitaal om op 'n hart-en-long masjien te gesit te word. Wanneer jy uit die hospitaal ontslaan word, kan sferoïede pille help om die vel te laat teruggroei. Maak ook die bytplek gereeld skoon. As jy hierdie slang sien, bly so ver as moontlik van hom af.



</doc>
<doc id="53075" url="https://af.wikipedia.org/wiki?curid=53075" title="Sikyon">
Sikyon

Sikyon (Grieks: Σικυών; gen.: Σικυῶνος) was 'n antieke Griekse stad geleë in die noordelike Peloponnese tussen Korinthe en Achaia, in die landstreek van die hedendaagse Korinthia-prefektuur. Die koningslys wat deur Pausanias verskaf is, lys vier en twintig konings daarvan, beginnend met die inboorling Aigialeus; die voorlaaste koning van die lys, Agamemnon, wat Sikyon onderwerp aan Mykeense heerskappy; opgevolg deur die Doriese usurpator Phalkes. Pausanias deel sy bron met Kastor van Rhodos, wat die koningslys vir die samestelling van geskiedenistabelle aangewend het; die gemeenskaplike bron is oortuigend deur F. Jacoby aangedui as 'n verlore "Sikyonika" deur die laat vierde-eeuse digter Menaechmos van Sikyon. 

Sikyon is gebou op 'n lae driesydige plato sowat twee myl van die Korinthiese golf. Tussen die stad en die hawe daarvan, was 'n vrugbare vlakte geleë met olyf- en ander boorde. Na die Doriese inval was die gemeenskap onderverdeel in die gewone drie Doriese stamme, 'n ewe-welgestelde stam Ioniërs, en 'n klas van lyfeienes wat op die land gewoon en gewerk het.

Vir enkele eeue het Sikyon aan Argos onderhorig gebly, vanwaar Sikyon se Doriese invallers afkomstig was; so laat as 500 v.C. het dit 'n mate van susereiniteit erken. 'n Bykanse onafhanklikheid is egter in die 7de eeu v.C. behaal, toe 'n reeks tiranne die botoon gevoer het wat 'n anti-Doriese beleid aangevoor het. Die vernaamste van hierdie bewindhebbers was die stigter se kleinseun Kleisthenes, die oom van die Atheense wetgewer Kleisthenes. Hy het die stad se grondwet herskik tot voordeel van die Ioniërs en die Doriese kultusse vervang met aanbidding van Dionysos. Kleisthenes het verder roem behaal as die hoofaanstigter en generaal in die Eerste heilige oorlog (590 v.C.) wat gevoer is om die belange van die Delphiërs.

Omtrent hierdie tyd, het Sikyon die verskillende nywerhede ontwikkel waarvoor dit in antieke tye bekend was. As die tuisoord van die beeldhouers Dipoenos en Skyllis het dit voortreflikheid in houtsnee- en bronswerk verkry, soos steeds waar te neem is in die argaïese metaalwerk by Olympia. Hul erdewerk, wat 'n ooreenkoms met Korinthiese erdewerk getoon het, is saam met die laasgenoemde uitgevoer so vêr as Etrurië. Na bewering sou skilderkuns ook sy ontstaan in Sikyon gehad het. Na die val van die tiranne het hul instellings oorleef tot die einde van die 6de eeu v.C., toe Doriese heerskappy herstel is, moontlik bewerk deur Sparta onder die ephor Chilon, en die stad is opgeneem in die Peloponnesiese bond. Voortaan sou hul beleid oorwegend deur Sparta of Korinthe bepaal word.

In die 5de eeu v.C. het Sikyon, soos Korinthe, onder die kommersiële wedywering van Athene in die westelike seë gebuk gegaan, en is herhalend deur eskaders Atheense skepe lastiggeval. In die Peloponnesiese oorlog het Sikyon die leierskap van Sparta en Korinthe aanvaar. Toe hierdie twee moondhede oorhoeks was na die vrede van Nikias, het Sikyon aan die Spartane lojaal gebly. In die Korinthiese oorlog, het Sikyon weereens Sparta se kant gekies, en het as basis gedien vir gevegsoperasies teen die bondgenote se troepe om Korinthe. In 369 v.C. is dit verower en as kasernedorp aangewend deur die Thebers in hul suksesvolle aanval op die Peloponnesiese bond. In hierdie tydperk het Sikyon 'n hoogtepunt bereik as 'n kunssentrum: die skilderskool was roemryk onder Eupompos en het die grootmeesters Pamphilos en Apelles as studente gewerf; Sikyon se beeldhouwerk is deur Lysippos en sy leerlinge verhef tot 'n vlak wat kwalik in Griekeland oortref is.

Die vernietiging van Korinthe (146 v.C.) het vir Sikyon 'n toevoeging van landgebied meegebring en die presidensie oor die Isthmiese spele; tog het dit in Cicero se tyd in diep skuld verval. Onder die Romeinse ryk was dit redelik oorskadu deur die herstigde stede van Korinthe en Patrai; in die era van Pausanias (150 n.C.) was dit byna verlate. In Bisantynse tye het dit 'n biskopsetel geword, en te oordeel aan die latere naam daarvan, naamlik Hellas, was dit 'n toevlugsoord vir Grieke, na die Slawiese immigrasie van die 8ste eeu.

Die dorpie Vasiliko (deur die 1911 "Encyclopædia Britannica" as "onbeduidend" beskryf) is tans hier geleë.




</doc>
<doc id="53081" url="https://af.wikipedia.org/wiki?curid=53081" title="Holmenkollen-skans">
Holmenkollen-skans

Die Holmenkollen-skans is 'n skispring-skans in Holmenkollen, 'n stadsdeel van die Noorse hoofstad Oslo. Dit is een van Oslo se bekendste bakens asook die mees besoekte toeristetrekpleister in Noorweë en die bekendste skispring-skans ter wêreld.

Met 'n geskiedenis wat terugstrek tot 1892 is dit ook die wêreld se oudste skispring-skans wat steeds in gebruik is. Ná die laaste ombou het die skans 'n konstruksiepunt van 120 meter en 'n grootte (amptelik "hillsize") van 134 meter. Die skans is vir die Olimpiese Winterspele 1952 en die wêreldkampioenskappe van 1930, 1966 en 1982 gebruik. In 2011 word die FIS se Nordiese Ski-wêreldkampioenskappe hier gehou. Daarnaas word die Holmenkollen-skans jaarliks vir die spesiale en gekombineerde skispring-wêreldkampioenskappe gebruik.


</doc>
<doc id="53084" url="https://af.wikipedia.org/wiki?curid=53084" title="Hendrina">
Hendrina

Hendrina is 'n dorp in die Suid-Afrikaanse provinsie van Mpumalanga. Die dorp lê sowat halfpad tussen Ermelo en Witbank.

Die dorp het ontstaan in 1914 toe die plaas Garsfontein van Gerhard Beukes gekoop is. Die nuwe dorp is na sy vrou vernoem.

Twee van Eskom se grootste kragstasies, Arnot en Hendrina, is in die omgewing. Daar is ook steenkoolmyne in die omgewing. Gemengde boerdery word beoefen (melk, bone, aartappels en mielies).




</doc>
<doc id="53085" url="https://af.wikipedia.org/wiki?curid=53085" title="Trichardt">
Trichardt

Trichardt is 'n dorp in die Suid-Afrikaanse provinsie van Mpumalanga. Dit lê noordoos van Secunda.

Die dorpie het ontstaan toe die NG Kerk 'n nuwe gemeente hier gestig en ook 'n dorp geproklameer het in 1906. Die dorp was eers Trichardsfontein genoem, na Carel Trichardt, die oudste seun van Louis Tregardt. Mettertyd is die naam verkort na Trichardt. 




</doc>
<doc id="53100" url="https://af.wikipedia.org/wiki?curid=53100" title="Bodemvervloeiing">
Bodemvervloeiing

Bodemvervloeiing beskryf 'n verskynsel waar grond aansienlike verlies van sterkte en konsistensie ondervind in reaksie op 'n toegepaste spanning, gewoonlik 'n aardbewing of ander snelle belading (krag), wat veroorsaak dat dit soos 'n vloeistof reageer. 

Die verskynsel word mees dikwels waargeneem in los sanderige grond. Dit gebeur omdat los sand 'n neiging het om saamgepers te word wanneer 'n kragbelading toegepas word; digte sand in teenstelling neig om uit te dy in volume. Indien die grond waterversadig is, soos voorkom wanneer grond onder die grondwatertafel of seevlak is, word die gapings ('porieruimtes') tussen grondkorrels gevul met water. In reaksie tot die saampersende grond, neem die druk in hierdie water toe, en sal neig om uit die grond te vloei. Indien die kragbelading egter vinnig en herhalend toegepas word (bv. aardskuddings, stormgolf-belading) sal die water nie betyds uitvloei voor die volgende siklus van belading voorkom nie. Daarom sal elke siklus van belading die waterdruk in die grond toenemend opbou. Eindelik kan hierdie waterdruk groter wees as die inwerkende spannings tussen die grondkorrels wat hulle met mekaar in kontak hou. Dit veroorsaak dat die grond alle sterkte verloor (vermoë om skuifspanning oor te dra), sodat dit waarneembaar vloei soos 'n vloeistof (d.i. 'bodemvervloeiing'). Die drukking wat tydens groot aardbewings opgewek word deur vele skuddingsiklusse, kan die vervloeide sand en oortollige water van verskeie meter ondergronds na die grondvlak forseer. Dit word dikwels waargeneem as "sandborrels" of "sandvulkane" (wat lyk soos klein vulkaankraters) aan die grondoppervlak.

Die effekte van bodemvervloeiing kan uiters skadelik in beboude gebiede wees. Geboue kan ongelyk te ruste kom wat struktuurskade meebring, insluitend krake in die fondasies en skade aan die boustruktuur self. Brûe en geboue wat op paalfondasies opgerig is, kan ondersteuning verloor van die omringende grond en knak. Grond teen 'n helling en grond langs riviere en mere kan gly op 'n vervloeide grondlaag (sogenaamde 'sywaartse oorglip'), wat groot krake en barste in die grond oopskeur, wat weereens aansienlike skade aan geboue, paaie en dienste soos water-, aardgas-, afvoer-, krag- en kommunikasieleidings onder die geaffekteerde grond kan aanrig. Ondergrondse tenks en mangate kan na bo dryf in die vervloeide grond weens dryfkrag. Aardwalle soos vloeddyke en gronddamme kan stabiliteit verloor of meegee as die materiaal wat die wal, of die fondament daarvan uitmaak, sou vervloei. 

Een positiewe aspek van bodemvervloeiing is die tendens om die effek van die aardbewing aansienlik te demp. Dit is omdat vloeistowwe nie 'n skuifspanning kan oordra nie. Sodra die bodem vervloei weens die skudding, sal daaropvolgende aardskuddings (oorgedra in die grond deur skuifgolwe) nie na geboue op die grondoppervlak oorgedra word nie.

Alhoewel die werking van bodemvervloeiing lank reeds verstaan word, is dit deegliker tot die aandag van ingenieurs en seismoloë gebring na die 1964 Niigata- en 1964 Alaska-aardbewings. Dit was ook 'n hooffaktor in die vernietiging in San Francisco se Marina-distrik tydens die 1989 Loma Prieta-aardbewing, Kobe-hawe tydens 1995 se Groot Hansjin-aardbewing, en was grootliks verantwoordelik vir uitgebreide skade aan woongebiedeiendomme in Christchurch se oostelike voorstede en satelliet-woongebiede tydens die 2010 Darfield-aardbewing en die daaropvolgende skudding van 6.3 M op 22 Februarie 2011.




</doc>
<doc id="53102" url="https://af.wikipedia.org/wiki?curid=53102" title="Makwassie">
Makwassie

Makwassie is 'n klein dorp in die Noordwes-provinsie van Suid-Afrika. 

Die eerste sendingstasie noord van die Vaalrivier het hier ontstaan in 1822. Op 21 Julie 1823 is die eerste blanke persoon in die Transvaal in die dorp gebore vir die gesin Broadbents. Die dorp is 1907 deur Charles Lacy Stratton gestig. Drie jaar later is dit tot dorpsgebied verklaar. In 1910 het Makwassie ook die eerste stadhuis in die Transvaal gebou. Die dorp ontleen sy naam aan die Makwassiestroom wat hier verby vloei. Die naam is glo afgelei van die Boesmanwoord vir die aromatiese wilde groenment wat op die oewers van die stroom groei. Die hoofspoorlyn het Makwassie in 1905 bereik. 

Mielies, sorghum en grondbone is van die belangrikste gewasse wat verbou word. Die dorp spog ook met die eerste silo vir die berging van grondbone.



</doc>
<doc id="53106" url="https://af.wikipedia.org/wiki?curid=53106" title="Duquesne Spioenasiesindikaat">
Duquesne Spioenasiesindikaat

Die Duquesne Spioenasiesindikaat is die grootste spioenasiesaak in die Verenigde State wat op veroordelings uitgeloop het. 'n Totaal van 33 lede van 'n Duitse spioenasienetwerk, onder leiding van Fritz Joubert Duquesne, is veroordeel na 'n langdurige ondersoek deur die "Federal Bureau of Investigation". Van die gearresteerdes het 19 skuldig gepleit. Die oorblywende 14 wat onskuldig gepleit het, is op 3 September 1941 voor 'n jurie gedaag in 'n Federale Distrikshof in Brooklyn, New York. Op 31 Desember 1941 is hulle almal skuldig bevind. Die groep is 'n totaal van meer as 300 jaar tronkstraf opgelê.

Die Duitse spioene wat in die sindikaat was, is in sleutelposisies in die Verenigde State geplaas om inligting te bekom wat in 'n oorlog gebruik kon word en om sabotasie te pleeg. Een van die spioene het 'n restaurant oopgemaak en sy posisie daarin gebruik om inligting van sy kliënte te bekom. 'n Ander het by 'n lugredery gewerk sodat hy kan verslag lewer oor geallieerde skepe wat die Atlantiese Oseaan oorgesteek het. Ander in die sindikaat het as bodes gewerk, sodat hulle geheime boodskappe saam met normale pos kon aflewer.

William G. Sebold, wat as 'n Duitse spioen gewerf is, was 'n groot faktor in die FBI se suksesvolle oplossing van die saak deur sy werk as 'n dubbele agent vir die regering van die Verenigde State. Die FBI het vir nagenoeg twee jaar 'n radiostasie vir die sindikaat bedryf en het sodoende inligting opgedoen oor wat Duitsland vir sy spioene in die Verenigde State gestuur het terwyl hulle die inligting wat na Duitsland gestuur is, beheer het. Sebold se sukses as 'n teenspioenasie-agent is gedemonstreer deur die suksesvolle vervolging van die Duitse agente.

Een Duitse spioen het opgemerk dat die sindikaat se vervolging die "doodskoot" vir hulle spioeneerwerk in die Verenigde State was. Die hoof van die FBI, J. Edgar Hoover, het die FBI se sukses met die Duquesne Spioenasiesindikaat die grootste sukses in die geskiedenis van die Verenigde State genoem.


</doc>
<doc id="53123" url="https://af.wikipedia.org/wiki?curid=53123" title="Kakie">
Kakie

Kakie is 'n bruinerige aardse kleur. Die woord kakie is afgelei van Hindoestanies (wat opsigself vanaf die Persiese woord "khak" afgelei is), wat "stowwerig" beteken. Die kleur word algemeen deur weermagte reg oor die wêreld gebruik vir uniforms en kamoeflering. Kakie gekleurde uniforms was byvoorbeeld deur die Britse magte tydens die Anglo-Boereoorlog gedra.

Die eerste opgetekende gebruik van kakie as 'n kleurnaam in Engels was in 1848.

Volgens verskeie kleurskemas word kakie as volg voorgestel:
Kakie kan ook na 'n Engelse soldaat verwys. In die lied, Sarie Marais, word byvoorbeeld gesing: 


</doc>
<doc id="53124" url="https://af.wikipedia.org/wiki?curid=53124" title="Naudé">
Naudé

Naudé is 'n familienaam. Die Naudé-familie is oorspronklik van Franse protestante afkoms en was tradisioneel onderwysers en akademici. Gabriel Naudé (1600–1653) was onder andere die bibliotekaris van die eerste publieke biblioteek in Frankryk gewees.

Afstammelinge van die Naudé-familie kom vandag nog in Duitsland, Suid-Afrika en die Verenigde State van Amerika (veral in Philadelphia) voor.

Die eerste Naudés het in die 1700's in Suid-Afrika gearriveer. Die eerste stamvader was Jacob Naudé (1696–1774) en die tweede stamvader Philipp Jacob Naudé (1736–1812).






</doc>
<doc id="53126" url="https://af.wikipedia.org/wiki?curid=53126" title="Edenparkstadion">
Edenparkstadion

Die Edenparkstadion (algemeen bekend as Edenpark) is 'n stadion in Auckland, Nieu-Seeland, wat vir rugby en krieket aangewend word.

Edenpark is die grootste sportgrond in Auckland met rugby wat in die wintermaande gespeel word en krieket in die somer (alhoewel die meeste plaaslike krieketwedstryde op die "Outer Oval" gespeel word wat reg langs die hoofstadion is). Om albei sportsoorte ter wille te wees is die kolfblad verwyderbaar. Die stadion het die eerste geword om twee Rugbywêreldbekereindstryde te huisves: dié van die Rugbywêreldbeker 1987 en Rugbywêreldbeker 2011. Edenpark het ook twee keer wedstryde van die Krieketwêreldbeker aangebied: in 1992 en 2015.



</doc>
<doc id="53128" url="https://af.wikipedia.org/wiki?curid=53128" title="Kleisthenes van Sikyon">
Kleisthenes van Sikyon

Kleisthenes was die tiran van Sikyon van c. 600–570 v.C., wat 'n bydrae gelewer het tot die Eerste heilige oorlog teen Kirrha, waarin daardie stad in 595 v.C. vernietig is. Daar word ook vertel dat hy 'n suksesvolle stryd teen Argos aangevoor het weens sy anti-Doriese standpunte. Na sy sege het hy al die rapsodiste van Homeros afgeskaf, omdat hulle die inwoners van Argos opgehemel het. Die sleutelvernuwing van sy bewind, deur Herodotos vermeld, is die hervorming van die stamgroepstelsel in die stad Sikyon. Herodotos meld dat hy nuwe name aan al die stamme gegee het. Sy eie nie-Doriese stam is 'regeerders van die mense' genoem, terwyl die ander drie Doriese stamme na verskillende diere vernoem is. Herodotos vermeld egter nie wat hierdie hervorming deur Kleisthenes presies behels het nie. Wat die hervorming ook al was, blyk dit suksesvol te gewees het, aangesien al die stamme hul name vir 'n lang tyd behou het, selfs na die dood van Kleisthenes.

Kleisthenes van Sikyon het 'n kompetisie uitgevaardig waarin sy pragtige dogter Agariste as die prys uitgeloof is. Die twee voorste aanspraakmakers was die Alkmaeonid Megakles, en Hippokleides. Omdat Hippokleides 'n gek van homself gemaak het deur dronk voor Kleisthenes te dans, is op Megakles besluit as eggenoot vir Agariste.

'n Familieverwant van Kleisthenes was die latere Kleisthenes van Athene en Agariste, die moeder van Perikles.

Die datum van sy afsterwe word geraam op omstreeks 532 v.C., of daarvoor. 



</doc>
<doc id="53137" url="https://af.wikipedia.org/wiki?curid=53137" title="Strategos">
Strategos

Strategos, meervoud strategoi, (Atties-Ioonse Grieks: στρατηγός, meerv. στρατηγοί; Doriese Grieks: στραταγός, "stratagos"; wat letterlik "weermagleier" beteken) is 'n Griekse woord wat "generaal" beteken. In die Hellenistiese en Bisantynse ryke is die term ook aangewend om na 'n militêre goewerneur te verwys. In die moderne Helleense weermag, is dit die hoogste offisiersrang.

Themistokles, Aristides en Kimon was vroeë voorbeelde van "strategoi" wat benewens hul politieke loopbaan ook generaals was. Perikles was regdeur sy loopbaan dikwels 'n "strategos"; van 443 tot 429 v.C. was Kleon, Nikias en Alkibiades ook "strategoi". Maar aan die einde van die 5de eeu, met die ineenstorting van die militêre en vlootmag van Athene, en later weens 'n toenemende tendens van spesialisering, sou militêre ampte nie meer 'n middel tot verkryging van politieke invloed wees nie.

Min is bekend omtrent die getalle en wyse van aanstelling van Atheense "strategoi" in die 6de eeu, maar in 501 v.C., is 'n nuwe maatreël ingevoer waardeur tien "strategoi" jaarliks verkies is, een van elke phylê. Die tien was van gelyke gesag: by Marathon in 490 v.C. (volgens Herodotos) is hul strategie deur 'n meerderheidstem bepaal, en elkeen het die presidensie volgens 'n daaglikse rotasie gehou. Op hierdie tydstip het die polemarchos 'n beslissende dubbelstem gehad, en een mening is dat hy die opperbevelhebber was; maar vanaf 486 v.C. is die polemarchos, soos ander archonte, deur die lot aangewys.

Die jaarlikse verkiesing van die "strategoi" is in die lente gehou, en hul ampstermyn het met die gewone Atheense jaar ooreengestem, d.i. van midsomer tot midsomer. Indien 'n "strategos" sou sterf of van sy amp onthef is, kon 'n byverkiesing vir 'n opvolger gehou word. "Strategoi" het hul magte beide op land en ter see aangevoer. 'n Spesifieke militêre of vlootekspedisie kon oor een of verskeie aanvoerende "strategoi" beskik; selde sou al tien saam optree.

Tuis was die "strategoi" verantwoordelik vir die oproep van burgers en metoikoi (inwonende vreemdelinge) vir militêre diens, en vir reëling van die onderhoud en aanvoering van skepe deur die stelsel van trierarchië. Wanneer 'n regsaak sou voortspruit uit enige van hierdie kwessies, soos 'n vervolging vir pligversaking of diensontduiking, of 'n dispuut rakende die verpligting om 'n trierarchie uit te oefen, was die "strategoi" die magistrate wat verantwoordelik was om die saak voor die hof te bring, en oor die verhoor te presideer.

In die 4de eeu is 'n geordende verdeling van pligte ingevoer: een "strategos" sou die hopliete lei en een is aangestel oor die verdediging van Attika, twee was in bevel van die verdediging van Pireaus, en aan een is toesig oor die trierarchie toegeken, wat die oorblywende vyf beskikbaar gelaat het vir ander pligte.

Die Atheense bevolking het 'n wakende oog oor hul "strategoi" gehou. Soos ander magistrate was hulle met die afloop van hul ampstermyne onderhewig aan euthyna, en benewens aan 'n stemming in die ekklesia tydens elke prytany (ampstermyn van die prytaneis) om te oordeel of hul aangewese take na behore uitgevoer word. Indien die stem teen enige persoon uitgebring is, is hy afgesit en as 'n reël deur 'n jurie verhoor. Perikles is self in 430 v.C. van sy amp as "strategos" onthef en beboet, en in 406 v.C. is die agt "strategoi" wat die vloot te Arginousai aangevoer het, almal van hul amp onthef en ter dood veroordeel.

Hierdie reëlings tipeer een van die mees opvallende eienskappe van die Atheense demokrasie: die omsigtigheid waarmee mag aan indiwidue oorgelewer is, en die vrees dat dit misbruik kon word.

Philippus II van Masedonië is verkies as "strategos autokrator" (opperbevelhebber met volle aanvoerende gesag) in die Bond van Korinthe. Parmenion, die Masedoniese generaal, het ook oor die titel van strategos beskik.

In die Romeinse Republiek en later deur die Prinsipaat, het Griekse historici dikwels die term "strategos" gebruik wanneer na die Romeinse polities-militêre amp van "praetor" verwys is. So 'n aanwending word in die "Nuwe Testament" gevind: Handelinge 16:20 verwys na die magistrate van Philippi as "strategoi" (στρατηγοί). Soortgelyk het die woord antistrategos ("vise"strategos"") verwys na die amp van "propraetor".

In die Helleense ryke van die Diadoche, veral Lagide-Egipte, het "strategos" 'n goewerneursamp geword, wat oor die nomos gepresideer het. In Egipte is die unieke amp en titel van epistrategos (ἐπιστράτηγος, "bo-generaal") ingestel in die vroeë 2de eeu v.C., wat intakt oorleef het tot met die Romeinse Ryk. Twee sulke ampte het bestaan, een vir die "Chora" (d.w.s. Laer-Egipte, uitgesonderd Alexandrië) en een vir die Thebaida, beide in die hoedanigheid van onderkonings, aangestel oor hul onderhorige "strategoi" van die nomoi.

Die term was deurgaans in gebruik in die Grieks-sprekende Bisantynse Ryk. Aanvanklik is die term met die bewoording "stratelates" vervoeg, en minder dikwels met "stratopedarches" om die opperbevelsamp van "magister militum" aan te dui (die generaal in bevel van 'n veldmag), maar kon ook op die streeksbenaming "duces" toegepas word. In die 7de eeu, met die instelling van die Thema-stelsel, het hul rol verander: aangesien die veldmagte herontplooi is ten einde die basis van hul territoriale themata te vorm, het hul generaals ook nuwe verantwoordelikhede aanvaar, naamlik die kombinering van hul militêre pligte met die burgerlike owerheidsfunksies van die thema. Die aanvanklike themata was min en baie groot, en in die 8ste eeu was die provinsiale "strategoi" konstant antagonisties teenoor die keiser te Konstantinopel, sodat opstande meermaal uitgebreek het. In reaksie is die themata toenemend onderverdeel en die getal "strategoi" aangevul, waardeur hul mag verdun is: terwyl die "Taktikon Oespenski" in van c. 842 n.C. 18 "strategoi" gelys het, het die "Eskorial Taktikon" van omstreeks 971–975 n.C., byna 90 gelys. Hierdie proses is bevorder deur die verowerings van die 10de eeu, wat die stigting van verskeie nuwe en kleiner frontlinie-themata behels het. Regdeur hierdie periode het die "strategos" van die Anatoliese thema voorrang geniet bo die ander, om een van die hoogste staatsampte te verteenwoordig, en een van min waarvan eunugs spesifiek uitgesluit is. Terseldetyd was die Oostelike (Anatoliese) themata van 'n hoër senioriteit as die Westelikes (Europeses). Hierdie verskil was veral opvallend by die vergoeding van hul presiderende "strategoi": terwyl dié van die Oostelike themata hul salarisse direk uit die staatskatkis ontvang het, moes hul ampseweknieë in die Weste hul vergoeding genereer uit die opbrengs van hul provinsies. Tydens die 11de eeu is die "strategoi" geleidelik beperk tot hul militêre pligte, aangesien hul burgerlike pligte deur die "kritai" ("regters") oorgeneem is. Senior militêre leierskap is ook afgewentel na die "dukate" of "katepano", wat oor streeksaanvoering bevoegd was, waaronder verskeie themata sou ressorteer. Teen die 13de eeu, was die term weereens in gebruik vir 'n "generaal" in die algemene sin, ontdaan van enige spesifieke tegniese konnotasie.

Die Bisantyne het ook 'n aantal variasies van die titel "strategos" gebesig: strategetes (στρατηγέτης, "weermagleier") was by uitsondering 'n alternatiewe benaming; die term monostrategos (μονοστράτηγος, "enkelgeneraal") het verwys na 'n generaal met aanvoeringgesag oor ander "strategoi", of oor die magte van meer as een thema; die strategos autokrator, archistrategos (ἀρχιστράτηγος, "hoofgeneraal") en protostrategos (πρωτοστράτηγος, "eerstegeneraal") was toegewese aanvoerders bekleë met oppergesag; en 'n hypostrategos (ὐποστράτηγος, "ondergeneraal") was 'n tweede in bevel, effektief 'n luitenant-generaal.

In die moderne Helleense weermag, is 'n stratigós (die spelling bly στρατηγός) die hoogste offisiersrang. Die opperrang "stratárchis" (Veldmaarskalk) het tydens die monargie bestaan, maar is nie deur die huidige Derde Helleense Republiek behou nie. Die rang van volle "stratigós" word slegs beklee deur die Aanvoerder van die Generaalstaf van Nasionale Verdediging, en wel wanneer hy 'n weermagoffisier is. By een uitsondering is die ander Griekse generaaloffisiersrange afleidings van hierdie woord: antistrátigos en ypostrátigos, vir onderskeidelik Luitenant-generaal en Majoor-generaal; 'n Brigadier-generaal word daarteenoor 'n "taxíarchos" genoem, geskoei op "táxis" (in moderne gebruik "taxiarchía"), wat brigade beteken. Die range "antistrátigos" en "ypostrátigos" word ook gebruik by die Helleense Polisie (en tevore by die Griekse Gendarmerie), die Griekse Brandweer en die Sipriotiese Nasionale Wag, by wie die rang van volle "stratigós" egter ontbreek.



</doc>
<doc id="53147" url="https://af.wikipedia.org/wiki?curid=53147" title="Jane Russell">
Jane Russell

Ernestine Jane Geraldine Russell (* 21 Junie 1921, † 28 Februarie 2011) was 'n Amerikaanse rolprentaktrise en een van Hollywood se leidende sekssimbole gedurende die 1940's en 1950's.

Russell, 'n boorling van die Amerikaanse Midweste, het haar Kalifornië in gevestig en hier in 1943 haar eerste filmrol in "The Outlaw" vertolk. In 1947 het sy 'n musikale loopbaan begin om daarna weer by die rolprentbedryf betrokke te raak. Sy het in die 1950's in verskeie filmrolle verskyn en in die 1960's weer 'n gedeelte van haar loopbaan aan musiek toegewy, terwyl sy ook in 'n aantal rolprente opgetree het. Gedurende haar loopbaan het sy rolle in meer as twintig rolprente vertolk.

Russell was drie keer getrou en het kinders aangeneem. In 1955 het sy die "World Adoption International Fund" in die lewe geroep. Vir haar filmrolle het sy 'n verskeidenheid toekennings ontvang, terwyl haar hand- en voetafdrukke in die voorhof van "Grauman's Chinese Theater" en in 'n ster op die "Hollywood Walk of Fame" onsterflik gemaak is. Russell is op 28 Februarie 2011 as gevolg van 'n asemhalingsiekte in haar huis in Santa Maria, Kalifornië oorlede.


</doc>
<doc id="53148" url="https://af.wikipedia.org/wiki?curid=53148" title="Leeudoringstad">
Leeudoringstad

Leeudoringstad is 'n dorp in die Noordwes-provinsie van Suid-Afrika. Die dorp is 30 km oos van Wolmaransstad.

Die dorp is 6 Desember 1920 op die plaas Rietkuil geproklameer en genoem na die leeudoringboom nadat 'n spoorwegstasie met die naam Leeuwdoorns in 1908 opgerig is. Die dorp en plaaslike NG gemeente het dan ook lank as Leeuwdoornsstad bekend gestaan. Die naam kom van die boom "Harpagophytum procumbens" (duiwelsklou), wat in die omgewing groei. Die dorp lê aan die hoofspoorlyn tussen Kimberley en Johannesburg en die dorp het gegroei om die spoorweghalte.

Die belangrikste ekonomiese aktiwiteite in die distrik is skaap- en beesboerdery, terwyl mielies, sorghum, sonneblomsaad en grondboontjies verbou word.





</doc>
<doc id="53149" url="https://af.wikipedia.org/wiki?curid=53149" title="Ottosdal">
Ottosdal

Ottosdal is 'n dorp in die Noordwes-provinsie van Suid-Afrika.

Die dorp is in 1913 as 'n NG gemeente op die plaas Korannafontein van GP Otto gestig. Die dorp is in 1917 geproklameer en uitgelê. 

Die belangrikste gewasse wat verbou word is mielies, grondbone en sonneblomsaad. Daar is 'n gedenktuin met grafte van Britse soldate wat tydens die Tweede Vryheidsoorlog gesneuwel het.



</doc>
<doc id="53150" url="https://af.wikipedia.org/wiki?curid=53150" title="Bakerville">
Bakerville

Bakerville is 'n klein dorp in die Noordwes-provinsie van Suid-Afrika. Dit is diamantdelwerye omtrent 20km noord van Lichtenburg en beslaan 'n area van min of meer 35km van oos na wes. Dit is geleë op die Lichtenburg-Zeerust pad. Die beroemde Elandsputte-delwerye is ook hier. Bakerville of Bakers is vernoem na die eienaar, Albert Baker, en was een van verskeie 'diamantdorpe' maar is as die 'hoofdorp' beskou. Vandag is daar nog 'n handjievol bittereinders wat steeds delf op soek na die 'groot een'.

Alles het begin in 1924, toe posmeestersseun, J.A. (Kosie) Voorendyk en 'n paar werkers besig was om 'n beesdip te grawe, om vrektes onder hul beeste te probeer teenwerk. Skielik het 'n werker 'n glinstering in die gruis gesien. Kosie het die steen na die plaaslike wetenskap-onderwyser, mnr. Bosman, geneem om die steen in suur te toets. Dit was 'n pragtige diamant van drie karaat. (600mg). Wel vuil en gebreek, maar werklike diamant. 

Die Voorendyks het dadelik die staatsgeoloog en prospekteerder, Dr. Harold Harger/Hager/Hadger ( onsekere spelling ) van die fonds laat weet. Hy was glad nie beïndruk nie, toe hy vir 'n kort besoek in 1925 op die plaas was, het hy gesê: "My boy, there is no diamonds on this farm, a bird must dropped it here!" Hy het kort daarna verneem van 'n ander ontdekking op Manana, 'n plaas naby Lichtenburg, en daar begin prospekteer. Die eerste proklamasie van 'n delwery was daar gemaak. Daarna beweeg hy na 'n plaas, Honingklip/Hangklip, noord van Elandsputte, maar hy verdwaal en begin onwetend op Elandsputte prospekteer. Hy het skaars begin of hy kry 'n verrassende ses karaat (1,2g) diamant. Dadelik verskuif hy sy kamp na die "donkiegat" op Elandsputte, waar 'n donkie begrawe was, en wat later 'n bekende baken op die delwerye geword het. Sy eerste gruiswas het 21 diamante opgelewer en die volgende een, 361. Prospekteerdery het begin toeneem, en van Mei 1926 tot einde 1927 volg nog 45 proklamasies op 8 plase. Die delwerye was 36km lank en 1,6km breed. (Teen 1945, toe die bedrywighede afgeneem het tot dieselfde skaal as in 1925, was 104 delwerye op 13 plase geproklameer.) In 1926 is die delwerye op Elandsputte geproklameer, die stormloop in Junie 1926 was die eerste van die groot stormlope wat in die volgende paar jaar sou plaasvind, daarna volg proklamasies op Treasure Trove, Bakers en Ruigtelaagte in Augustus 1926, met Witklip en Klipkuil voor die einde van die jaar. Daarna het fortuinsoekers en avonturiers van oral oor die wêreld soontoe gestroom. Met blink motors, ou karre, fietse, donkiekarre, ossewaens, per trein en selfs te voet. 'n 'Kaiastad' het verrys en sowat 150 000 gehuisves. Dit was 'n 'tydelike stad', enig in die wêreld. Selfs met straatname soos Eloff, President en Prichardt wat geleen is van Johannesburg as gevolg van die miernes van bedrywighede. Bakerville is oral as die 'hoofdorp' beskou. Hier het huisies en kaias vir etlike kilometer omtrent muur aan muur gestaan. Daar was na bewering in die sakesentrum soveel as 250 diamantkoperskantore ( elk met sy eie vlag ), eetplekke, bioskope, tot 'n mallemeule en omtrent 60 kafees, winkels, slaghuise en ander besighede. Die skool, een van 17 op die delwerye, het 15 klaskamers gehad. Wat die delwerye so uitsonderlik gemaak het, was die geweldige hoeveelhede wat so vlak onder die grond gevind is. Op Treasure Trove is in een besondere week £75 000 se diamante uitgehaal. In die tydperk 1926 tot 1945 is meer as 7 miljoen karaat diamante ter waarde van £14,6 miljoen ontgin. In 1927 lewer die delwerye 79% van Transvaal se alluviale produksie, terwyl Transvaal op sy beurt 94,41% van die Unie s'n gelewer het. Die diamantmark is beïnvloed, soveel so dat, met gebrek aan beskermende wetgewing, sir Ernest Oppenheimer moes ingryp met die stigting van die Oppenheimer-sindikaat, wat onder meer groot hoeveelhede diamante opgekoop en dan weer stadig na die wêreldmark laat terugvloei het. So is gekeer dat die mark heeltemal in duie gestort het.

Vandag is daar min oor van hierdie eens kosmopolitiese 'diamantstad'. Nog net 'n handjievol vasbyters is oor tussen die derduisende tonne gruishope. 
Die beesdip op Elandsputte is in 1980 tot Nasionale Gedenkwaardigheid verklaar.




</doc>
<doc id="53151" url="https://af.wikipedia.org/wiki?curid=53151" title="Ottoshoop">
Ottoshoop

Ottoshoop is 'n klein dorp in die Noordwes-provinsie, Suid-Afrika. 

Goud is in 1875 by Ottoshoop ontdek, dieselfde jaar as wat spoelgoud by Lydenburg ontdek is. Die goudstormloop in Ottoshoop het egter eers in 1887 plaasgevind omrede meer belowende vondse op ander plekke gemaak is. Die dorp is in 1876 gestig, die vroeë dae van die goudstormloop en is na CB Otto vernoem. Hy was die landdros van nabygeleë Groot Marico. Die goud het egter gou opgeraak en vandag is die dorp slegs 'n spoorweghalte.

Naby die dorp is Bobbejaangat, 'n groot dolomitiese sinkgat van onbekende diepte wat met helder water gevul is.




</doc>
<doc id="53154" url="https://af.wikipedia.org/wiki?curid=53154" title="Verenigde Koninkryk (dubbelsinnig)">
Verenigde Koninkryk (dubbelsinnig)

Die term Verenigde Koninkryk kan verwys na die volgende:

Britse Eilande:

Skandinawië:

Ander:


</doc>
<doc id="53165" url="https://af.wikipedia.org/wiki?curid=53165" title="Die swye van Mario Salviati">
Die swye van Mario Salviati

Die swye van Mario Salviati is 'n Suid-Afrikaanse roman geskryf deur Etienne van Heerden wat in 2000 gepubliseer is.

Ingi Friedländer, 'n jong, gefrustreerde kunstenaar wat by 'n kunsmuseum in Kaapstad werk, word gestuur om 'n gesogte beeldhouwerk op die dorpie Tallejare aan die rand van die Moordenaarskaroo te probeer koop. 

Tydens haar verblyf word sy geboei deur stories uit die verlede; stories oor water wat opdraand loop, oor fabelagtige rykdom uit volstruisvere, en oor Goudseput, waar die verdwene Kruger-ponde glo begrawe lê. Sy ontrafel ook meer as een liefdesgeskiedenis, soos dié van die flambojante Meerlust Bergh en sy beeldskone Indonesiese prinses, en die hartseer verhaal van Mario Salviati en die onaansienlike Edit Aandra met haar wondermooi sangstem. 

Ingi self raak bevriend met die kunstenaar Jonty Jack, wat soos 'n kluisenaar in die berg woon. Sy ervaar ook 'n diep aangetrokkenheid tot die doofstom Mario Salviati, die Italiaanse klipsnyer wat 'n groot geheim met hom saamdra.

"Die swye van Mario Salviati" loop 'n wye, meevoerende draai - van die vroegste pioniersgeskiedenis af, deur oorloë en ontbering, die volstruisveertydperk en die koms van die Italiaanse krygsgevangenes in die Tweede Wêreldoorlog, tot by die hedendaagse Suid-Afrika.

Dis 'n roman oor gierigheid en versweë skande; oor die verlede as gevangenis; oor mense wat onder hulle andersheid ly. Dit is ook 'n roman oor kunstenaarskap en oor bevryding.

Afdeling I – Blitswater

Afdeling II – Goudseput


Afdeling III – Mannekynveer


Afdeling IV – Handklip


Volg hierdie skakels vir navorsing of verdere leeswerk:



</doc>
<doc id="53172" url="https://af.wikipedia.org/wiki?curid=53172" title="Bloubergstrand">
Bloubergstrand

Bloubergstrand is 'n voorstad in die noorde van Kaapstad, in die Wes-Kaap-provinsie, Suid-Afrika.

Bloubergstrand is geleë aan die Atlantiese Oseaankus en kyk suid uit op Tafelberg, vandaar die voorstad se naam.
Robbeneiland is 6.9 km wes van Bloubergstrand.

Die skip "Hermes" het op 12 Mei 1901 hier gestrand.



</doc>
<doc id="53173" url="https://af.wikipedia.org/wiki?curid=53173" title="Damon">
Damon

Damon, seun van Damonides, was 'n Griekse musikoloog van die vyfde eeu v.C.. Hy was 'n burger van die Atheense dêmos Oē (ook "Oa" gespel). Hy word beskou as 'n onderwyser en raadgewer van Perikles.

Damon se vakgebied sou musikologie wees, alhoewel sommige glo dat dit die dekmantel was vir 'n breër invloed oor Perikles se politieke beleid. Byvoorbeeld word gesê dat Damon verantwoordelik was vir die raad aan Perikles om die beleid te implementeer waarvolgens jurielede vir hul dienste vergoed is; hierdie beleid is wyd gekritiseer, en daar word gesê dat Damon daarvoor geostrakeer is (sien die Aristoteliaanse "Athenaion Poleteia"), waarskynlik op 'n tydstip in die laaste derde van die 5de eeu v.C..

Plato beroep hom verskeie keer op Damon in die "Republiek" as die musiekkenner waarna verwys moet word insake die detail van musiekopvoeding. In Plato se "Laches", word gesê dat Damon 'n student van Prodikos en van Agathokles was. Die eersgenoemde was 'n onbeskaamde sofis, terwyl van die laasgemelde (in Plato se "Protagoras") gesê word dat sy musiekkundigheid 'n voorwendsel was ten einde 'n sofis te wees.

'n Deel van Damon se navorsing was begaand met die harmoniai, die klassifikasie en beskrywing van die verskillende harmonië. Hy word deur sekere geleerdes aangeslaan as die skepper van die hiper- en hipo-kategorieë (soos in Hipofrigies). Hy het dieselde gedoen met poëtiese metrum. Benewens hierdie tegniese aspek, het sy werk ook gefokus op die sosiale en politieke konsekwensies van musiek, in wat later as sy ethos-teorie sou bekendstaan. Hy was die eerste om 'n studie te doen van die effek wat verskillende soorte musiek op mense se gemoedere gehad het. Volgens Robert Wallace was dit Perikles se belangstelling in die aanwending van hierdie navorsing vir die beheer van mense, wat gelei het tot Damon se ostrakisme.

Die behoue tekste van die Aristoteliaanse "Athenaion Poleteia" vermeld Damonides as raadgewer van Perikles. Die vermelding van "Damonides" aldaar, word egter tans byna onbestrede aanvaar as 'n redaksionele penglips, waar die oorspronklike teks eerder sou lees "Damon, seun van Damonides". Dit blyk ook deur herwonne ostraka bevestig te word, wat eweneens die naam "Damon seun van Damonides" vermeld.


</doc>
<doc id="53181" url="https://af.wikipedia.org/wiki?curid=53181" title="Martino">
Martino

Martino (Tienie Brits) was Suid-Afrika se bekendste kulkunstenaar. Hy was veral bekend vir sy frase ""Kul jou hier, kul jou daar en siedaar!" Sy eerste TV-reeks, "Die Kulkuns van Martino", is in die tagtigerjare op Suid-Afrikaanse televisie uitgesaai.

Martino het op 17-jarige ouderdom begin om sirkustoertjies te doen. Hy het in towerkuns begin belangstel en sowat drie jaar lank in die Pretoria-omgewing saam met sy broer en andere as deel van die "Martino Trio" opgetree. Hy het daarna op sy eie as kulkunstenaar begin optree.

Hy is in 1996 met maagkanker gediagnoseer en dokters het 55% van sy maag verwyder. Hy het na ’n operasie 'n sepsis aan sy dermkanaal ontwikkel. Hy is op 25 Februarie 2011 op 64-jarige ouderdom oorlede.



</doc>
<doc id="53208" url="https://af.wikipedia.org/wiki?curid=53208" title="Amalia">
Amalia

Amalia is 'n gehug in die Noordwesprovinsie van Suid-Afrika. Die dorpie lê 30 km suidwes van Schweizer-Reneke.

Die dorpie is in 1927 as kerkdorp gestig met die ontstaan van die plaaslike NG gemeente en genoem na Amalia Faustman (gebore Mostert, op Stellenbosch), wie se man, ds. George Faustmann, leraar van die moedergemeente Schweizer-Reneke was van 1891 tot 1915.




</doc>
<doc id="53209" url="https://af.wikipedia.org/wiki?curid=53209" title="Bray">
Bray

Bray is 'n klein dorp in die Noordwes-provinsie, Suid-Afrika. Die dorp lê 220 km noord van Vryburg. Die Moloporivier vloei verby Bray. Hier is ook 'n doeanepos vir deurgang na en van Botswana wat oop is van 07:00 tot 16:00. Die grenspos se telefoonnommer is (053) 937 0026.




</doc>
<doc id="53212" url="https://af.wikipedia.org/wiki?curid=53212" title="Goedkaroo">
Goedkaroo

Goedkaro(o) is 'n benaming vir struikies soos Ankerkaroo of Goeiekaroo , "Pentzia incana", en Vaalkaroo of Bitterskaapbossie, "P. globosa", wat in die Karoo benut word vir die voer van kleinvee soos bokke en skape. Dit is van belang in die gebied met 'n lae reënval van 125-250 mm per jaar om oorbenutting te vermy en die bossies en grasse toe te laat om saad te skiet. Ankerkaroo is ook in die Amerikaanse staat Arizona ingevoer vir sy eienskappe as veevoer. Dit is ook in Australië ingevoer.

Ander smaaklike Karoobosse en -struike:




</doc>
<doc id="53215" url="https://af.wikipedia.org/wiki?curid=53215" title="Ja.fm">
Ja.fm

Ja.FM (Jacaranda Afrikaans) is 'n internetradio- en musiek-gemeenskapswebwerf wat Afrikaanse musiek uitsaai. Die radiostasie is op 2 Maart 2011 deur die eienaars van Jacaranda 94.2 begin. Die stasie maak van 'n "Luisteraar Gedrewe Platform" gebruik waar luisteraars op die stasie se webwerf kan kies wat gespeel moet word. Die liedjie wat die meeste stemme verwerf, word dan uitgesaai.

Die diens word 24-uur 'n dag gratis uitgesaai en word nie deur advertensies of omroepers onderbreek nie. Dit bied mense reg oor die wêreld die kans om na hul gunsteling Afrikaanse musiek te luister.

Die beheerkonsole waarop luisteraars hulle keuses vir liedjies invoer kan op enige webtuiste of webjoernaal (blog) vertoon word deur die ingebedde kode te kopieer en na 'n ander webwerf oor te dra.




</doc>
<doc id="53219" url="https://af.wikipedia.org/wiki?curid=53219" title="Niekerkshoop">
Niekerkshoop

Niekerkshoop is 'n dorp in die provinsie Noord-Kaap (Suid-Afrika). Die dorp is 75 km suidwes van Griekwastad en 42 km noordnoordoos van Prieska in die suidelike voorheuwels van die Asbesberge.

Die dorp is in 1902 gestig op die plaas Modderfontein van die Van Niekerkbroers van Prieska. Reeds in 1896 is al gedink aan die aankoop van die plaas Modderfontein as setel vir ’n dorp, maar die plan is kort daarna weer laat vaar. Vanaf 1890 is buitekerk op Modderfontein (Niekerkshoop) gehou. In 1893 was daar blykbaar weer sprake van die stigting van ’n dorp (en gemeente). Lidmate van die Prieska-gemeente wat woonagtig was aan die Griekwastadse kant van die Oranjerivier (lidmate te Koegas) rig ’n versoekskrif: Hulle wil onder geen omstandighede opgeneem word onder die nuwe gemeente (‘Modderfontein’) nie. Die kerkraad voldoen aan die versoek.

Die dorp Niekerkshoop is deur die broers J.P. en J.D. van Niekerk in 1899 aangelê op ’n vrugbare plaas met die naam Modderfontein. Die dorp het ’n standhoudende fontein gehad. Met sy honderde groen bome het die dorp "enigsins het aansien heeft van een bôlands dorp". Dorpstigting het die drang na die stigting van ’n gemeente laat toeneem. Daarvoor moes vooraf verlof gekry word vanaf Griekwastad en Prieska, omdat ’n aansienlike deel uit hierdie twee gemeentes by die te stigte gemeente gevoeg sou word. Prieska is teen die stigting van die gemeente gekant.

Die NG gemeente Niekerkshoop is deur die ringskommissie van Dutoitspan op 29 Maart 1904 gestig. Voor die stigting is die Woord en die sakramente om die beurt deur predikante van Prieska en Griekwastad bedien. Van die gemeente Griekwastad is ’n aansienlike deel afgesny om die gemeente Niekerkshoop te vorm.
Ná afstigting het die konsulent, ds. P.T. Stroebel van Griekwastad die eredienste waargeneem. Omdat daar nog geen kerkgebou was nie, moes die pakhuis van die broers Van Niekerk vir eredienste gebruik word.

Op die eerste kerkraadsvergadering word die aanbod van die Van Niekerk broers aangeneem om ’n kerkgebou op te rig en vir tien jaar te huur. Die kansel, banke en lampe het van Robertson se kerk gekom. In Februarie 1906 is die kerk klaar gebou. Toe die huur in 1916 verstryk, is die kerkgebou deur die kerkraad aangekoop. Die kerk het sitplek vir 300 mense gehad. Die gemeente het in die stadium ’n sieletal van 1,400 gehad en tydens nagmaalsgeleenthede was die kerkgebou te klein. 
Die eerste leraar was ds. J.R. Hugo en hy is in Januarie 1907 bevestig. Hy is in die tuig, in die jeugdige ouderdom van 38 jaar, oorlede. ’n Marmerplaat hang binne die kerk ter herinnering aan hom. Ds. J.A. van Zijl le Roux het hom opgevolg en hy is in Mei 1915 bevestig. Hy het die voorreg gehad om die Woord op die kansel (wat vanaf Robertson gekom het) te verkondig. Die kansel het vir hom groot emosionele waarde gehad: sy vader het voor dié kansel belydenis van geloof afgelê en is ook voor die kansel in die huwelik bevestig. Hyself is ook gedoop en het voor dié kansel belydenis van geloof afgelê.

Die gemeente is op 1 Maart 2001 by die moedergemeente Prieska ingelyf. In daardie jaar het daar nog net 31 wit mense op die dorp gewoon, vergeleke met 15 in 2011.

Daar is verskeie asbesmyne in die omgewing. Sowat 25 km suidoos, op die Oranjerivier, is daar nog heelwat tekens van die delwerye wat spoeldiamante gemyn het.




</doc>
<doc id="53222" url="https://af.wikipedia.org/wiki?curid=53222" title="Hankey">
Hankey

Hankey is 'n landelike dorp in die westelike gedeelte van die Oos-Kaap, Suid-Afrika. Die dorp is in die Gamtoosvallei naby die Gamtoosrivier geleë.

Die dorp het ontstaan in 1825 toe die Londense Sendinggenootskap 'n sendingstasie hier begin het. Die nuwe stasie is na William Hankey vernoem – die tesourier van die genootskap.

William Philip, seun van die bekende sendeling dr John Philip, het die moontlikheid raakgesien om die ryk spoelgrond langs die rivieroewer te besproei. Met behulp van arbeiders is 'n 270 m tonnel deur 'n klipkoppie gekap om die lande te besproei. Daar is in 1842 begin met die tonnel en dit is op 1 Julie 1845 geopen. Daar was egter 'n fratsvloed op hierdie dag in die Gamtoos, waarin William en John Fairbairn (skoonseun van dr Philip) verdrink het. Die tonnel voer tot vandag steeds water na die lande.

Die oorskot van Saartjie Baartman, wat na 'n veldtog in 2002 na Suid-Afrika teruggebring is, is hier gegrawe. Die dorp se distriksmunisipaliteit is na haar genoem.

Die distrik is 1 700 km² groot. Produkte wat verbou word is sitrus, tabak, lusern, groente en vrugte.





</doc>
<doc id="53223" url="https://af.wikipedia.org/wiki?curid=53223" title="Patensie">
Patensie

Patensie is 'n klein dorpie in die Oos-Kaap-provinsie, Suid-Afrika en is 15 km noordwes van Hankey. Die naam is 'n vervorming van die Khoikhoi-woord wat "rusplek vir die vee" beteken. 

Daar word sitrus, tabak en groente in die distrik verbou. Daar is 'n sitruskoöperasie wat in 1928 gestig is en ook 'n tabakkoöperasie. Die Kougadam is 25 km wes van die dorp geleë.




</doc>
<doc id="53224" url="https://af.wikipedia.org/wiki?curid=53224" title="Kookhuis">
Kookhuis

Kookhuis (ook bekend as Cookhouse in Engels) is ’n klein dorp in die Oos-Kaapprovinsie, Suid-Afrika. Die N10 nasionale pad loop deur Kookhuis en die naaste groot dorp is Somerset-Oos. Dit is ’n belangrike spoorwegaansluiting; die hooftrajek tussen Johannesburg en Port Elizabeth loop deur Kookhuis. Die spoorlyn vanaf Port Elizabeth het Kookhuis teen 1880 bereik. Daar is ook taklyne na Somerset-Oos en nog een na Oos-Londen oor Fort Beaufort.

Die Groot-Visrivier vloei deur die dorp. Naby Kookhuis funksioneer ook ’n deel van die Oranjerivierprojek, ’n tonnel wat water van die Oranjerivier van die Groot-Visrivier na die Sondagsrivier lei.

Die plaaslike NG gemeente, Visriviervallei, is by die NG gemeente Somerset-Oos ingelyf nadat die lidmate met die jare so afgeneem het dat die gemeente nie meer op sy eie kon voortbestaan nie.




</doc>
<doc id="53225" url="https://af.wikipedia.org/wiki?curid=53225" title="Hofmeyr">
Hofmeyr

Hofmeyr is 'n dorpie in die provinsie Oos-Kaap, Suid-Afrika.

Omstreeks 1870 het ene Daniel Marais op 'n plaas op die grense van die distrikte Cradock en Albert (met sy middelpunt Burgersdorp) gewoon. Dié twee dorpe is sowat 160 km uitmekaar. In die uitvoering van sy pligte as diaken van die NG gemeente Burgersdorp, het hy ontdek dat daar in sy omgewing jong mense was van 14 tot 16 jaar wat nog nooit die binnekant van 'n kerk of skool gesien het nie.

Hy het gevolglik besluit dat dié toestand nie langer kon voortduur nie en omdat die mense nie tot die ver verwyderde dorpe gebring kon word nie, het hy tot die oortuiging gekom dat die kerk en skool na die mense gebring moes word. Daarom is die plaas Boorfontein gekoop en die dorp Maraisburg in 1873 aangelê.

Die NG gemeente Maraisburg het in 1876 gevolg. Om verwarring met Maraisburg in Gauteng te voorkom, is die naam van die dorpie in 1913 na Hofmeyr verander ter ere van Jan Hendrik Hofmeyr ook bekend as 'Onze Jan'. Die gemeente se naam is eers laat in die dekade ná 1970 na Hofmeyr verander, ter wille van eenvormigheid.

Daar was egter nooit verwarring oor die naam nie, aangesien die NG gemeente in Maraisburg, Gauteng, Kriel geheet het, maar jare gelede reeds by die gemeente Florida ingelyf is.

Merinowol is die belangrikste ekonomiese bedryf in die distrik.





</doc>
<doc id="53226" url="https://af.wikipedia.org/wiki?curid=53226" title="Tarkastad">
Tarkastad

Tarkastad is 'n klein dorp in die provinsie Oos-Kaap, Suid-Afrika, sowat 78 km oos van Cradock en 64 km wes van Queenstown, 1 310 m bo seespieël en in die middel van 'n goeie skaapboerderygebied. 'n Takspoorlyn verbind die dorp met Bowker's Parkstasie, 4 km wes van Queenstown, maar dié spoorlyn is in 1988 vir spoorverkeer gesluit en word nie meer in stand gehou nie.

Die eerste koloniste uit die weste het hulle voor die Groot Trek reeds in die huidige distrik Tarka kom vestig. Omdat Queenstown, waar 'n plaaslike gemeente van die NG Kerk eers in 1853 gestig is, steeds meer as 60 km van die latere Tarkastad geleë was en dus net 'n geringe verbetering beteken het vir die bearbeiding van die plaaslike lidmate wat lank die byna 80 km lange afstand na Cradock moes aflê om hulle kerklike voorregte te geniet, gee die behoefte aan 'n kerkplaas in 1862 aanleiding tot die stigting van 'n dorp op die plaas Boschfontein in die voorheuwels van die Winterberg. Die gemeente Tarkastad is gevolglik plegtig in 1863 gestig met ds. J.G.S. de Villiers as die eerste herder en leraar. Die eerste kerkie in Greystraat is in 1880 verwissel vir die huidige, sierlike kerkgebou van klip op sy ruim erf in die middel van die dorp.

Ongeveer 26 km van die dorp af lê die eensame graf van die slagoffer van die Slagtersnek-rebellie Johannes Bezuidenhout, enkele kilometer van die toneel van sy laaste hopelose stryd teen die oormag van regeringstroepe. Die Slagtersnek-rebellie verwys na Bezuidenhout, 'n Oos-Kaapse boer, se kortstondige opstand teen die Britse bewind in die tydperk 1815–1816. Dit word ook as een van die redes vir die ontstaan van die Groot Trek beskou. Die naam Slagtersnek, waar die rebelle gevang is, is ontleen aan die Britse handelaars van Grahamstad wat hier bymekaargekom het om die boere in die omgewing se slagdiere te koop. Op 'n plaas naby wat vandag Somerset-Oos is, het Frederik Bezuidenhout 'n Khoikhoi-werker met die naam van Booi van diefstal verdink en sy loon teruggehou. Booi het Bezuidenhout gaan verkla van aanranding by die landdros op Graaff-Reinet. Bezuidenhout het twee keer geweier om voor die hof te verskyn en hy is op 5 Oktober 1815 in absentia tot 'n maand gevangenisstraf gevonnis.

Die Britse regering wou graag sy gesag oor die boere in die verre Oosgrens vertoon en het 'n mag van 12 Khoikhoi soldate, destyds Pandoere genoem, met 'n blanke offisier op 16 Oktober 1815 na Bezuidenhout se plaas gestuur om hom in hegtenis te neem. Bezuidenhout het hom verset en is deur een van die Khoikhoi soldate in 'n skuiling tussen rotse op sy plaas doodgeskiet. Op sy begrafnis het sy broer Johannes Bezuidenhout wraak gesweer en saam met 'n groep vriende het hy 'n opstand teen die Britse regering in die Kaap beplan. Hulle wou die Britse regering en die Khoikhoi uit die Oos-Kaap verdryf. Hulle het die Xhosa hoofman Gaika (ook Ngqika genoem) om hulp genader en aangebied dat hy die hele Zuurveld as betaling sou ontvang. Gaika het nie belang gestel nie. Hendrik Prinsloo is kort daarna deur 'n mag van 70, wat 40 Engelse soldate en 30 kommandolede ingesluit het, in hegtenis geneem.

Die rebelle het onsuksesvol probeer om hom te ontset en ander boere in die omgewing gevra om by die opstand aan te sluit. Die rebelle het op 18 November 1815 aan die Britse mag by Slagtersnek oorgegee. Johannes Bezuidenhout het hom teen inhegtenisname verset en is ook doodgeskiet. Die gevolg van die opstand was dat 32 rebelle uit die Oostelike Provinsie verban en ses van die rebelleleiers op 20 Januarie 1816 ter dood veroordeel is op 'n klag van hoogverraad. Een, Willem Krugel, word later deur die Kaapse goewerneur, lord Charles Somerset, begenadig. Op 9 Maart 1816 word Hendrik Frederik Prinsloo, Stephanus Cornelis Bothma, Cornelis Johannes Faber, Theunis Christiaan de Klerk en Abraham Carel Bothma in die openbaar gehang.

Sowat drie dekades voor die dorpstigting het die distrik Tarka twee manne aan die Groot Trek afgestaan wat later roem sou verwerf: Andries Hendrik Potgieter en Piet Retief. Met die uitbreek van die Tweede Vryheidsoorlog in 1899, toe die twee Boererepublieke in 'n doodstryd gewikkel was teen die Britse magte, het talle lidmate van Tarkastad na die wapen gegryp. Van dié sogenaamde Kaapse Rebelle het meer as een het voor die vuurpeloton die hoogste prys vir sy nasieliefde betaal. Digby die dorp het die burgers onder genl. Jan Smuts 'n Engelse patrollie in 'n hinderlaag gelok en uitgewis. En die destydse leraar, ds. D.J.J. van Velden, wat verdink is van pro-Republikeinse simpatie, is meer as 'n jaar in 'n interneringskamp aangehou.

Inwoners van Tarkastad het geesdriftig meegedoen aan sowel die honderdjarige herdenking van die Groot Trek in 1938 as die Rapportryer-feesplan met die oog op die inwyding van die Voortrekkermonument op 16 Desember 1949. Die rapport se roetes van 1949 was simbolies van 'n feestelike aantog na die monument in Pretoria. Die ryers was 10 weke lank op pad, het byna 400 plekke langs die 15 afsonderlike roetes aangedoen en in die geheel, as al 15 roetes saamgetel word, amper 23 000 km te perd afgelê.

Tarkastad was een van die plekke wat die rapportryers besoek het en wel op roete 6(b), 'n afwyking van roete 6 oor Tarkastad, Cradock en Hofmeyr omdat eersgenoemde, laasgenoemde en Middelburg, Kaap, op 'n roete wou lê en omdat dit met 'n enkele roete 6 uit Oos-Londen onmoontlik sou wees. Die rapportryers verlaat die hawestad op 22 Oktober 1949, ry oor Berlin en King William's Town en bereik Adelaide op 28 Oktober, waar 'n goed georganiseerde fees gehou is. Ná 'n fees op Bedford op 29 Oktober en 'n besoek aan die geskiedkundige kerkie op Glen Lynden die volgende dag, begelei 'n perdekommando, motorstoet en nog baie geesdriftiges op fietse en te voet die rapportryers na die monumentterrein toe hulle laat die middag van Donderdag 3 November 1949 Tarkastad binnegery kom.

Daar is toesprake gelewer en 'n diens waargeneem deur ds. Nico de Lange. Hier is ook die boodskap van die gemeenskap van Tarkastad voorgelees. Fanie van Heerden, 'n 81-jarige oudstryder van die Tweede Vryheidsoorlog, het 'n fakkel op die monument aangesteek en groot toejuiging van die skare ontlok. Op die sportterrein het die rapportryers en inwoners die aand gesellig met vleisbraaiery, boeresport ens. deurgebring. Ds. De Lange het as feesredenaar opgetree en ná sy rede is 'n aanskoulike wiel teen die hang van die berg met brandende fakkels gevorm. Die volgende oggend het die rapportryers ná huisgodsdiens vertrek op pad na Cradock.

Tarkastad het op 29 Julie 1864 sy eie raad van kommissarisse bekom en 'n dekade later, op 3 September 1874, is die distrik Tarka geproklameer. Munisipale status is in 1883 verwerf. Die skrywer W.C. Scully het in 1877 posmeester geword en is later opgevolg deur nog 'n skrywer, R. (Betram) Mitford. Die munisipaliteit het die honderdjarige bestaan van die dorp in 1962 gevier met onder meer die publikasie van "Tarkastad eeufees/centenary, 1862–1962. Gedenkalbum / souvenir album", wat 80 bladsye beslaan het met illustrasies. In 1978 berig die "Amptelike Suid-Afrikaanse Munisipale Jaarboek" dat die dorp se inwoners 4 395 getel het, van wie 690 wit, 600 bruin, vyf Indiërs en 3 100 swart was. Destyds was die dorp se belasbare waarde R1 682 340.

Die dorp se openbare biblioteek is reeds in 1871 opgerig en het in 1986, toe die biblioteek geaffilieer was by die destydse Kaapse Provinsiale Biblioteekdiens, 589 volwasse en 290 kinderlede gehad met 'n jaarlikse boeksirkulasie van 28 149.

Die destydse munisipaliteit het voorsiening gemaak vir 'n nege-putjie-gholfbaan, 'n rolbalbaan, tennisbane, twee rugbyvelde, swembad, jukskeibaan, kinderspeelterrein en 'n krieketveld. In die jare 1960 of 1970 is 'n moderne pawiljoen op die Van Riebeeckpark-skouterrein opgerig. Die stadsaal bied sitplek aan 400 mense. Die elektrisiteitsvoorsieningskema is in 1960 teen 'n koste van R59 000 verander na wisselstroom.

Met die oorgang na die nuwe munisipale bedeling omstreeks 2000, het Tarkastad deel geword van die Tsolwana Plaaslike Munisipaliteit in die Chris Hani-distriksmunisipaliteit. Die ander vername dorp in die plaaslike munisipale gebied is Hofmeyr.

In die munisipale verkiesing van 2011 het die African National Congress 15 089 van die 20 539 uitgebragte stemme op hom verenig, vergeleke met die Congress of the People se 1 940 en die Demokratiese Alliansie se 1 724. Onafhanklike kandidate het 1 618 stemme gekry. Vergeleke met die 2006- munisipale verkiesing het die ANC se aandeel gedaal van 88,2% tot 73,5% en die DA s'n toegeneem van 6% tot 8,4%. Cope het eers ná die verkiesing van 2006 ontstaan. Tarkastad val in sy geheel in wyk 4 van dié munisipaliteit. In dié wyk het die ANC in 2011 1 265 (1 623 in 2006) stemme gekry, 'n onafhanklike kanditaat 675 stemme en die DA 390 (245 in 2006). 2 356 van die 3 552 geregistreerde kiesers het gestem, oftewel 66,3%.

In 2011 se verkiesing het die ANC al vier wyke in Tsolwana gewen. In die toewysing van proporsionele setels het dié party nog drie setels gekry, vergeleke met Cope en DA se een elk. Die totaal van nege is een minder as na dié 2006-verkiesing, toe die ANC nege en die DA vyf setels beheer het.

Die dorp het sy naam ontleen aan dié van die Tarkarivier wat 13 km suidwes van die dorp verbyvloei. Daar is drie verklarings omtrent die oorsprong van dié naam: Die eerste is dat dit 'n Xhosa-woord is wat "mooi meisie" beteken. Sodra 'n Xhosa-meisie 'n sekere ouderdom bereik, word sy na die Tarkarivier geneem vir haar ontgroening. Die tweede is dat "tarka" afgelei is van die Xhosa-woord "amataka", wat "voël" beteken. Die derde en mees geloofwaardige verklaring is dat "tarka" aan 'n Khoi-taal ontleen is. Die oorspronklike woord was "Taraxa!as" met "taras" wat "vrou" beteken, "taraxa" (of ook "taracha") "ryk aan vroue" en "!as" wat dui op 'n plek of stad. Dus is dit 'n plek ryk aan vroue.

Die vorm "Tarka" kom die eerste keer voor in 1752 in Beutler se "Journaal" toe hy melding maak van "een rivier Tarka of het Vrouwenrivier", terwyl in goewerneur Joachim van Plettenberg se "Dagverhaal van de landreyse...in den jaar 1778 gedaan" op 18 September sprake is van "de Traka of Vrouwen Rivier". Ook die reisiger Barrow in sy "Travels" praat van die "Traka or Maiden River".

Daar word met wol en beeste geboer in die distrik. Wildsboerdery het ook 'n groot ekonomiese bedryf geword en Tarkastad is die middelpunt vir trofeejag van Oos-Kaapse en Karoo-wildspesies. Beroepsjagters gebruik die dorp as basis en so het 'n aansienlike bedryf hier ontstaan wat wildteel, -vang, -verkope, taksidermie en die verkoop van jagtoerusting insluit.

Die eerste pastorie van die NG gemeente Tarkastad is tot nasionale gedenkwaardigheid verklaar. Dit is opgerig in 1864, kort ná die koms van die eerste NG leraar, ds. J.G.S. de Villiers, is 'n verdiepinghuis en het ongewone traliewerk van gegote yster.

Van die bekenste bakens in die distrik wat gereeld afgeneem word, is die plat heuwels Marta en Maria. Omdat die eerste boere hulle reeds omstreeks 1795 hier gevestig het, kan ou watermeule vandag nog in die omgewing gesien word. In die Winterberg is voetslaanpaai, soos die moeilike drie dag lange sirkelroete oor 45 km by Toorberg en die Groot Winterberg-voetslaanroete.

San-rotskuns is te sien op die plaas Grootvlei noord van die dorp. Ander natuuraktiwiteite in die omgewing naas jag, is forelhengel, besoeke aan die Nasionale Bergkwaggapark en die Tsolwana-natuurreservaat asook talle privaat wildsplase.

Tarkstad het nie 'n plaaslike hotel of noemenswaardige gastehuise nie, maar van die verblyf vir toeriste op omliggende plase, is onder meer die Knowsley Country Cottage in die Winterberg-bewarea, die Redcliffe Country House, Carrickmoor-gasteplaas, Braeside Country Cottage, Glen Etive Cottage op die geskiedkundige plaas wat reeds meer as 125 jaar in die Scott-familie se besit is, en die Blanco-gasteplaas-en-vakansieoord.

Die distrik Tarka is op 3 September 1874 geproklameer en beslaan 3 196 km². Dit grens in die weste aan die distrikte Cradock en Maraisburg, in die suide aan Bedford en Adelaide, in die ooste, waar die Swartkeirivier 'n natuurlike grens vorm, aan Queenstown en in die noord aan die distrikte Sterkstroom en Molteno. Die distrik is redelik yl bevolk en bergagtig, met hoogtes bo seevlak wat wissel van 1 200 tot 2 300 m. In die noord het die Bamboesberg op die grens met die distrik Molteno pieke van hoër as 2 000 m, terwyl die Groot Winterberg in die suide tot 2 370 m reik en die grens met die distrik Adelaide vorm. In die mees suidwestelike uithoek is die Baviaansrivierberg.

Die vernaamste riviere wat deur die distrik sny, is die Swartkei asook die Tarka en sy takriviere: die Riet, Spring Valley, Elandsfontein en Elands.

Volgens die landbousensus van 1967/'68 was daar indertyd 259 959 skape, 14 828 bokke en 13 378 beeste in die distrik.






</doc>
<doc id="53229" url="https://af.wikipedia.org/wiki?curid=53229" title="Pous Clemens XII">
Pous Clemens XII

Clemens XII was die 246ste pous van die Rooms-Katolieke Kerk vir 9 jaar, 6 maande en 26 dae, van 1730 tot 1740. Hy is veral bekend vir die bou van die Trevi-fontein en die nuwe fasade vir die Sint Jan van Laterane basiliek.

Pous Clemens XII is gebore as Lorenzo Corsini op 7 April 1652 in Florence, Groothertogdom Toskane. Hy was die seun van Bartolomeo Corsini, markies van Casigliano en sy vrou Isabella Strozzi, suster van die hertog van Bagnuolo. Corsini is aanvanklik opgelei as 'n regsgeleerde aan die universiteit van Pisa. Hy praktiseer onder die bekwame leiding van sy oom kardinaal Neri Corsini. Na die dood van sy vader en sy oom in 1685 sou hy die hoof van die Corsini-familie word. Hy gee egter sy eersgeboortereg op en koop (soos in die tyd gebruiklik was) 'n prelatuur van Pous Innocentius XI vir 30,000 scudi. In 1690 word hy deur Pous Alexander VIII aangestel as titulêr biskop van Nikomedia. Op 18 Junie 1690 word hy in Rome tot biskop gewy deur kardinaal Flavio Chigi, biskop van Porto e Santa Rufina. Hy word aangestel as pouslike nuntius in Oostenryk, maar het nooit die pos beklee nie weens die probleme tussen Pous Alexander VIII en keiser Leopold. Op 6 Desember 1696 word hy aangestel as tesourier-generaal en goewerneur van die Engeleburg. Op 17 Mei 1706 stel Pous Clemens XI hom aan as kardinaal. Die volgende maand word hy kardinaal-priester van Santa Susanna. Pous Benedictus XIII maak hom prefek van die Tribunaal van die Apostoliese Signatura vir Geregtigheid en Genade. Hy word vervolgens kardinaal-priester van San Pietro in Vincoli en kardinaal-biskop van Frascati. Op 12 Julie 1730 volg hy Pous Benedictus XIII op en word gekroon op 16 Julie 1730 deur kardinaal Lorenzo Altieri. Hy regeer tot sy dood op 6 Februarie 1740 (Die BBKL gee 8 Februarie aan) en word opgevolg deur Pous Benedictus XIV.
Die naam ‘Clemens’ beteken 'die sagmoedige'.


Onder Pous Benedictus XIII is die staatsake oorgelaat aan kardinaal Niccolo Coscia wat die geldsake in 'n benarde toestand gelaat het. Die kardinale in die konklaaf verkies toe na vier maande die 78-jarige en byna blinde Corsini as Pous Clemens XII met die hoop dat hy as voormalige tesourier-generaal die saak sou kon beredder. Die eerste ding wat die nuwe pous toe ook gedoen het, is om fiskale orde te bring. Hy het restitusie verkry van almal wat hulle posisies misbruik het en kardinaal Coscia is beboet en vir tien jaar tronk toe gestuur. Hy het ook die lotery weer ingestel wat deur Pous Benedictus XIII verbied is. Dit het 'n jaarlikse inkomste van 'n half miljoen scudi opgelewer.
'n Kompetisie is gehou vir die bou van die fasade van die Sint Jan van Laterane basiliek. Dit is gewen deur die argitek Alessandro Galilei en was klaar in 1735. Die fasade is meer paleisagtig as kerklik. Die pous het ook die triomfboog van keiser Konstantyn laat herstel, die strate van Rome laat plavei, die Quirinaal-paleis en die Trevi-fontein laat bou. 'n Nuwe hawe vir Rome is gebou in Ancona en die moerasse by die Trasimeno-meer is gedreineer.

Op die politieke terrein was Pous Clemens minder suksesvol. Pouslike troepe onder leiding van kardinaal Alberoni het nie daarin geslaag om die republiek San Marino in te neem nie en ook sy aansprake op die hertogdomme van Parma en Piacenza het nie geslaag nie. Die hertogdomme word in 1731 deur keiser Karel VI aan Don Carlos, kroonprins van Spanje gegee. In Augustus 1730 gee hy koning Victor Amadeus II van Savoje toestemming tot 'n morganatiese huwelik met Anna Canalis di Cumiana. Victor Amadeus moes egter abdikeer en dit het gelei tot groot onluste on Savoje.

Op 28 April 1738 publiseer hy die bul "In eminenti" waarin die Vrymesselaars veroordeel word. Hy het Sint Vincent de Paul heilig verklaar en hard opgetree teen die Franse Janseniste. Pous Clemens het hard gewerk om die Roomse en Ortodokse kerke te versoen. Hy het die patriarg van die Koptiese Kerk ontvang en die Armeense patriarg oortuig om die anatema teen die konsilie van Chalcedon en Pous Leo I terug te trek. Op 19 Desember 1735 stel hy die jongste kardinaal ooit aan, in die persoon van die agt-jarige kroonprins van Spanje, Luis Antonio Jaime de Bourbon y Famesio.

Pous Clemens XII het 35 nuwe kardinale aangestel in 15 konsistories. Weens die omvang van die lys word dit hier gehou.






Saamgestel en vertaal uit die , , en wikipedia en aangevul uit ander bronne soos aangedui.

Basis URL: 


</doc>
<doc id="53230" url="https://af.wikipedia.org/wiki?curid=53230" title="Lys van kardinale aangestel deur Pous Clemens XII">
Lys van kardinale aangestel deur Pous Clemens XII

Pous Clemens XII die 246ste pous van die Rooms-Katolieke Kerk van 1730 tot 1740 het 35 nuwe kardinale aangestel in 15 konsistories.


















</doc>
<doc id="53236" url="https://af.wikipedia.org/wiki?curid=53236" title="William McKinley">
William McKinley

William McKinley Jr. (Niles, 29 Januarie 1843 – Buffalo, 14 September 1901) was die 25ste president van die Verenigde State van Amerika vanaf 1897 tot en met sy dood in 1901. Op 6 September 1901 word hy die slagoffer van 'n sluipmoordaanval. Hy is op 14 September op 58-jarige ouderdom oorlede en word opgevolg deur sy adjunkpresident Theodore Roosevelt. Ná Abraham Lincoln (1865) en James Garfield (1881) is hy die derde Amerikaanse president, wat vermoor is.
Berg Denali in Alaska is tussen 1917 en 2015 amptelik Mount McKinley genoem. Dit is met 'n hoogte van 6 194 meter die hoogste berg in die Rotsgebergte, Noord-Amerika en die Verenigde State van Amerika.


</doc>
<doc id="53237" url="https://af.wikipedia.org/wiki?curid=53237" title="Gemengde ekonomie">
Gemengde ekonomie

'n Gemengde ekonomie (of gebalanseerde ekonomie) is 'n ekonomie wat elemente van private en staatsbeheer bevat en karakteristieke van beide 'n kapitalistiese en sosialistiese bestel reflekteer.



</doc>
<doc id="53241" url="https://af.wikipedia.org/wiki?curid=53241" title="Canberrastadion">
Canberrastadion

Die Canberrastadion (ook GIO-stadion Canberra weens borgskapredes) is 'n stadion in Canberra, Australië, wat vir rugby, rugby league en sokker aangewend word en is geleë reg langs die Australiese Instituut van Sport (AIS). Die stadion is in die voorstad van Bruce wat genoem is na Stanley Bruce, voormalige Australiese eerste minister (1923–1929).

Die stadion is aanvanklik gebou met die oog op die Suidsee Spele in 1977. Daarna was dit ook die gasheer vir die 4de IAAF Atletiekwêreldbeker. Tydens die laasgenoemde byeenkoms is die wêreldrekord in die 400 m vir vroue deur die Oos-Duitser Marita Koch opgestel asook die 4x100 m aflos vir vroue. Hierdie rekords staan steeds.

In die laat 1980's is die atletiekbaan verwyder en geskuif na die opwarmstadion by die AIS. Met die nuwe reghoekige speelveld het die Canberra Raiders Rugby Leaguespan in 1990 hulle tuiswedstryde in Bruce begin speel nadat hulle meer sukses in die liga behaal het. Die verwydering van die atletiekbaan het ook meegebring dat Australiese Voetbal, meer spesifiek die Australiese Voetballiga (AFL), nou in die stadion gespeel kon word en in 1995 is die eerste AFL-wedstryd vir ligapunte tussen die Weskus Arende en Fitzroy gespeel. Daar is ook 'n aantal voorseisoenwedstryde van die AFL gespeel.

Ongeveer in hierdie tyd is ook geëksperimenteer met 'n krieketkolfblad in die middel van die speeloppervlak. Daar is 'n dag/aandwedstryd gespeel tussen twee plaaslike spanne voor 'n klein skare. Gereelde rugbywedstryde het egter nog nie plaasgevind nie.

Verdere verbeteringe is aangebring in 1997 met die oog op die Olimpiese Somerspele 2000. Die stadion het van die sokkerwedstryde aangebied wat tydens die Spele gespeel is. Hiermee is die speelveld in so 'n mate verklein dat AFL-wedstryde nie meer daar gespeel kon word nie. Die Olimpiese sokker het dus veroorsaak dat die speelveld van 'n ovaal oppervlak na 'n reghoekige oppervlak verander is. Die skare kon dus nou nader aan die aksie op die veld wees.

Die stadion word tans besit deur die Australiese regering deur die Australiese Sportkommissie. Dit word uitgehuur aan die regering van die Australiese Hoofstadgebied wat pogings aanwend om eienaarskap van die stadion oor te neem.



</doc>
<doc id="53249" url="https://af.wikipedia.org/wiki?curid=53249" title="Charkif">
Charkif

Charkif (Oekraïns Харків/Charkiw, Russies: Харьков/Charkow) is die tweede grootste stad ná die hoofstad Kiëf van die Oekraïne en lê in die ooste aan die grens met Rusland in die Oblast Charkif. Die stad is in 1654 deur Russe gestig. Die stad het 'n bevolking van 1 449 000 en van 1 732 400 in die metropolitaanse gebied in 2010 gehad en het 'n oppervlakte van 310 km².


</doc>
<doc id="53251" url="https://af.wikipedia.org/wiki?curid=53251" title="Donetsk">
Donetsk

Donetsk (Oekraïns Донецьк/Donets'k, Russies: Доне́цк/Donetsk) is die vyfde grootste stad van die Oekraïne en lê in die ooste aan die grens met Rusland in die Donetsk-oblast. Die stad is in 1869 deur die Russe gestig. Die stad het 'n bevolking van 1 100 700 en van 2 009 700 in die metropolitaanse gebied in 2010 gehad en het 'n oppervlakte van 358 km².



</doc>
<doc id="53262" url="https://af.wikipedia.org/wiki?curid=53262" title="Détente">
Détente

Détente, ook bekend as afkoelingspolitiek, ontladingspolitiek of ontspanningspolitiek, is die opklaring of ontknoping van geagiteerde, gelade verhoudinge, veral in 'n politieke situasie. Die term word dikwels gebruik met verwysing na die algemene opklaring van betrekkinge tussen die Sowjetunie en die Verenigde State in die 1970's, 'n ontdooiing op 'n tydstip byna in die midde van die Koue Oorlog. In die Sowjetunie, was détente bekend as разрядка (""razryadka"", d.w.s. ontspanning, ontlading). Détente is 'n alternatiewe strategie vir terugrol, die strategie van aftakeling van 'n vyandstaat, en inperking, 'n beleid van walgooi teen, en isolering van die vyandelike uitbreiding.


</doc>
<doc id="53267" url="https://af.wikipedia.org/wiki?curid=53267" title="Maagde-eilande">
Maagde-eilande

Die Maagde-eilande (Engels: "Virgin Islands") bestaan uit die Amerikaanse Maagde-eilande, 'n eilandgebied van die Verenigde State van Amerika, en die Britse Maagde-eilande, 'n oorsese gebied van die Verenigde Koninkryk, tussen die Karibiese See en die Atlantiese Oseaan. Die "Spaanse Maagde-eilande" behoort sedert die Spaans-Amerikaanse Oorlog van 1898 tot die Amerikaanse eilandgebied Puerto Rico. Die eilande is in die weste van Anguilla en in die ooste van Puerto Rico geleë. Die Maagde-eilande het 'n bevolking van 146 508 in 2003 gehad het het 'n oppervlakte van 505 km². Die VS-dollar is in beide gebiede die amptelike geldeenheid.

Die eilande is deur Christophorus Columbus op 14 November 1493 ontdek en vir Spanje in besit geneem, maar die eilande is nie deur Spanjaarde bevolk nie. Sedert die 17de eeu was die eilande tussen Denemarke en Engeland opgedeel en sommige eilande was tydelik in Nederlandse besit. 1917 het die VSA die Deense deel vir 25 miljoen VS-dollar gekoop.



</doc>
<doc id="53269" url="https://af.wikipedia.org/wiki?curid=53269" title="Luxemburg (dubbelsinnig)">
Luxemburg (dubbelsinnig)

Luxemburg kan wees:



</doc>
<doc id="53272" url="https://af.wikipedia.org/wiki?curid=53272" title="Griekwas (stam)">
Griekwas (stam)

Die Griekwas is 'n stam van gemengde afkoms, hoofsaaklik blank en Khoikhoi. Vroeg in die 19de eeu het hulle na die noordelike grens van die Kaapkolonie naby die Oranjerivier getrek. Onder eerwaarde John Campbell en ander sendelinge het hul vesting, Klaarwater, Griekwastad geword. Die naam "Griekwas" word afgelei van 'n Khoikhoistam wat naby Saldanhabaai gevestig was en wat in die 17de eeu as die Grigrikwas bekend was.

Later het hulle die invloed van die sendelinge verwerp en hul onafhanklikheid onder die opvolgende leierskap van Adam Kok I, sy seun, Cornelius en kleinseun, Adam Kok die Tweede, verkry.

Die grootste deel van die stam het later na die huidige Vrystaat, naby Philippolis, getrek. In 1862 het hulle nog 'n keer getrek en baie ontberings oor die Drakensberge en deur Basoetoeland verduur. In Niemandsland, die huidige Griekwaland-Oos, het hulle 'n hoofstad by Kokstad gestig. Ten spyte van hulle Volksraad het hulle nie daarin geslaag om 'n doeltreffende gemeenskap daar te stel nie en boonop in oorloë met die omringende swart stamme betrokke geraak.

Griekwaland-Oos kom in 1878 onder Britse gesag en word in landdrosdistrikte ingedeel.

Anders as ander inheemse stamme, is die Griekwas se taal Afrikaans, verryk deur 'n aantal eie uitdrukkings.




</doc>
<doc id="53273" url="https://af.wikipedia.org/wiki?curid=53273" title="Griekwas (dubbelsinnig)">
Griekwas (dubbelsinnig)

Griekwas kan na een die volgende verwys:




</doc>
<doc id="53274" url="https://af.wikipedia.org/wiki?curid=53274" title="Griekwas (rugbyspan)">
Griekwas (rugbyspan)

Die Griekwas (weens borgskapsredes bekend as die Tafel Lager Griekwas) is 'n provinsiale rugbyspan in Kimberley, Suid-Afrika.

Die Griekwas se voedingsbron vir spelers is uit die Noord-Kaap. Hulle tuisveld is die Hoffepark en hulle neem aan die Curriebeker- en SuperSport Rugby-uitdaagreeks (sedert 2017) deel. Griekwas se truikleur is poublou.

Die Griekwaspelers wat ook vir die Springbokke uitgedraf het is in alfabetiese volgorde:
Rekords vir die Griekwas:





</doc>
<doc id="53279" url="https://af.wikipedia.org/wiki?curid=53279" title="Baarn">
Baarn

Baarn is 'n dorp en 'n munisipaliteit in die Nederlandse provinsie Utrecht met 'n bevolking van 24 276.

Die munisipaliteit van Baarn bestaan uit die volgende dorpe: Baarn, Eembrugge en Lage Vuursche.

Baarn, die hoofdorp in die munisipaliteit, het stadstatus verkry in 1391. Die dorp lê ongeveer 8 km oos van Hilversum.

Die Nederlandse Koninklike familie besit verskeie wonings rondom Baarn. Die Soestdijkpalleis in Baarn was die woning van koningin Emma, koningin Juliana en Juliana se eggenoot, Prins Bernard. Koning Willem-Alexander (toe nog kroonprins) en sy broers het in Baarn skoolgegaan toe prinses Beatrix en haar familie in die Drakestijnkasteel in Lage Vuursche gewoon het, voordat hulle na Den Haag verhuis het in 1980.

Baarn se inkopieplekke is meestal in de Laanstraat. Besoekersplekke sluit in 'het Cantonspark' ('n botaniese tuin) en die Groeneveldkasteel. Noord en oos van die dorp in daar dyke asook die Eemrivier. Ontspanningsplek is die bosbegroeide suidweste van Baarn, die verbinding tussen Baarn en Soestdijk, bekend as 'Het Baarnsche Bos'.

Die "Scout Centre Buitenzorg" is ook in Baarn te vinde.

Na die suide is die verbindingsroete na die stad Amersfoort, genaamd die 'Breemeentje'. Hierdie naastenby 10 km lang, reguit stuk pad oor die dyk, verbind die dorp Baarn aan sommige roetes in Soest en die nywerheidsarea van Amersfoort.

Te danke aan goeie kommunikasie met Amsterdam, is die dorp die tuiste van 'n aantal internasionale boetiekfirmas soos Bain & Co en Cerberus Capital Management. Unilever se Conimex en die sagtewaremaatskappy Seyoda Games is ook in Baarn geleë.

Baarn beskik oor 'n spoorwegstasie – met treine wat elke halfuur vertrek na Utrecht (35 minute), Amersfoort (10 minute) en Amsterdam (omtrent 40 minute).

Die A1-motorweg loop net noord van Baarn.


</doc>
<doc id="53286" url="https://af.wikipedia.org/wiki?curid=53286" title="Seeheim">
Seeheim

Seeheim is 'n klein dorpie in suidelike Namibië, in die distrik Keetmanshoop, streek Karas, 45 km suidwes van Keetmanshoop en 60 km oos van Goageb.

Seeheim is in 1896 gestig en het poskantoor-, opleidings- en vervoergeriewe. Dit 'n belangrike aansluiting op die spoorlyn na Lüderitz. Die naam is van Duitse oorsprong en beteken nagenoeg "meer-tuiste" met verwysing na die waterpoele by die samevloeiing van die Vis- en Skaaprivier.



</doc>
<doc id="53288" url="https://af.wikipedia.org/wiki?curid=53288" title="Mariana-eilande">
Mariana-eilande

Die Mariana-eilande (Engels: "Mariana Islands", Chamorro: "Islas Mariånas") bestaan uit die twee eilandgebiede van die Verenigde State van Amerika Guam en die Noordelike Mariana-eilande, tussen die Filippynse See in die weste en die Stille Oseaan in die ooste. Die eilande is in die suide van Japan en in die noorde van die Karoline-eilande geleë. Die Mariana-eilande behoort tot die Stille Oseaan se Ring van Vuur, vervolgens is vulkaanuitbarstings en aardbewings algemeen.
Die Mariana-eilande het 'n bevolking van 251 023 in 2010 gehad het het 'n oppervlakte van 1 026 km². Die eilande is deur Ferdinand Magellaan op 6 Maart 1521 ontdek. Ná die Spaans-Amerikaanse Oorlog is die eilande deur Spanje aan die Duitse Keiserryk verkoop. Tydens die Eerste Wêreldoorlog is die eilande deur Japan beset, wat deur die Volkebond 'n mandaat oor die eilande ontvang het. Tydens die Tweede Wêreldoorlog het die Verenigde State die eilande verower en later 'n trougebied deur die Verenigde Nasies ontvang. Die Noordelike Mariana-eilande het in 1978 die status van 'n geassosieerde land ontvang, terwyl Guam weens sy belangrike militêre basis 'n afhanklike gebied van die Verenigde State is.


</doc>
<doc id="53290" url="https://af.wikipedia.org/wiki?curid=53290" title="Fransfontein">
Fransfontein

Fransfontein is 'n klein dorpie in noordwestelike-Namibië, in die Kunene streek.


</doc>
<doc id="53304" url="https://af.wikipedia.org/wiki?curid=53304" title="Protagoras">
Protagoras

Protagoras (Grieks: Πρωταγόρας) (ca. 490 v.C. – 420 v.C.) was 'n pre-sokratiese Griekse filosoof en word onder die sofiste getel deur Plato. In sy dialoog "Protagoras", skryf Plato aan hom die opstelling van die rol van die professionele sofis toe, oftewel die leraar insake deugsaamheid. Daar word verder geglo dat hy vir 'n opsienbare omstredenheid van antieke tye gesorg het, danksy sy stelling dat die mens die maatstaf sou wees vir alle dinge. Hierdie idee was baie rewolusionêr in sy tyd en strydig met ander filosofiese leringe waarvolgens die heelal op iets objektief, en buite die menslike invloedsfeer, sou berus.

Protagoras is in Abdera, Thrakië gebore, in antieke Griekeland. Volgens Aulus Gellius, het hy oorspronklik sy brood verdien as portier, maar is eendag deur die filosoof Demokritos opgemerk terwyl hy 'n vrag houtstukkies karwei het wat met 'n kort tou vasgebind was. Dit het Demokritos opgeval dat Protagoras die vrag self met sulke perfekte geometriese presisie saamgebind het, dat dit vir hom aanduidend van wiskundige meesterskap was. Hy het hom onmiddellik in sy huishouding opgeneem en filosofie geleer.

In Plato se "Protagoras", meld Protagoras in die teenwoordigheid van Sokrates, Prodikos en Hippias, dat hy oud genoeg is om enige van die ander se vader te wees, wat 'n datum van nie later as 490 v.C. suggereer. In die "Meno" (afdeling 91e) word gesê dat hy op 'n ouderdom van sowat 70 jaar oorlede is, ná 40 jaar as praktiserende sofis. Sy afsterwe kan hierdeur op omstreeks 420 v.C. afgestem word." Hy was goedbekend in Athene en het 'n vriend van Perikles geword.

Plutarchus vermeld 'n anekdote waarin die twee 'n volle dag deurgebring het in bespreking van 'n interessante punt van regsaanspreeklikheid, wat waarskynlik 'n meer filosofiese vraagstuk van oorsaaklikheid omvat het. "In 'n atletiekwedstryd is 'n man per ongeluk deur die werp van 'n lans getref en gedood. Was sy dood toeskryfbaar aan die lans self, aan die man wat dit gewerp het, of aan die owerhede wat vir die spele se reëlings verantwoordelik was?"

Protagoras was ook beroemd as 'n onderwyser wat onderwerpe rakende deugsaamheid en die politieke lewe onder die loep geneem het. Hy was veral betrokke by die vraagstuk of deugsaamheid aanleerbaar was, 'n alledaagse kwessie van die 5de eeuse Griekeland (en aan moderne lesers bekend danksy Plato se dialoog). Eerder as opvoeders wat algemene, praktiese opleiding in retoriek of publieke voordrag verskaf het, het Protagoras gepoog om 'n redelike begrip te formuleer, op 'n baie algemene vlak, van 'n wye verskeidenheid menslike fenomene (byvoorbeeld taal en onderwys). Hy blyk ook 'n belangstelling te gehad het in die korrekte gebruik van woorde ('n onderwerp wat sterker met sy medesofis Prodikos geassosieer word).

Sy mees beroemde gesegde is: "Die mens is die maatstaf van alle dinge: van dinge wat is, dat hulle is, en van dinge wat nie is nie, dat hulle nie is nie". Soos baie fragmente van die pre-sokratiërs, is hierdie frase aan ons oorgelewer sonder die konteks daarvan, en bly die betekenis aan interpretasie onderworpe. Nietemin is die gebruik van die woord "χρήματα" in stede van die algemene woord "όντα" (entiteite), aanduidend dat Protagoras verwys het na dinge wat gebruik word deur, of andersyds op mense betrekking sou hê. Dit bring 'n groot verskil mee in die betekenis van die aforisme. Eienskappe, sosiale entiteite, idees, gevoelens, oordele en dergelike begrippe is sekerlik "χρήματα", en het gevolglik hul ontstaan in die menseverstand. Daarteenoor het Protagoras nooit voorgestel dat die mens die norm of rigsnoer moet wees vir die beweging van die sterre, die groei van plante of die aktiwiteit van vulkane nie. Sulke sienings (tesame met sy sienings oor die gode) is deur die eietydse politieke elite as ondermynend beskou. Soos etlike moderne denkers, skryf Plato relatiwisme aan Protagoras toe, en wend sy voorgangers se leringe aan as 'n steunpunt vir sy eie belang by objektiewe en bosintuiglike werklikhede en waardes, veral daardie wat op sy aristokratiese agtergrond betrekking gehad het. Sy vernaamste onderneming (soos bewoord deur Sokrates) was om sy tydgenote te oortuig dat deugsaamheid ("αρετή") 'n geskenk van die gode is, waaroor mens òf beskik, òf nie beskik nie, en dat geen sofis deugsaamheid kan leer vir mense wat dit nie reeds beskik nie. Plato skryf aan Protagoras 'n vroeë vorm van Fenomenologie toe, waarin dit wat is of blyk te wees vir 'n bepaalde indiwidu, waar of werklik sal wees vir daardie indiwidu. Daarenteen, soos duidelik uiteengesit in die dialoog "Theaitetos", verduidelik Protagoras dat sekere sodanige omstrede sieninge die gevolg kan wees van 'n kranke liggaam of verstand. Hy beklemtoon dat alhoewel alle sieninge as ewe waar mag voorkom (en miskien eweveel gerespekteer moet word) hulle sekerlik nie gelyke gewig dra nie. Een mag nuttig en voordelig wees vir die persoon wat daaroor beskik, terwyl 'n ander skadelik bevind mag word. Gevolglik is die sofis daar om die student te leer hoe om daartussen te onderskei, d.i. die leer van deugsaamheid.

Protagoras was 'n proponent van agnostisisme. In sy verlore werk, "Oor die Gode", het hy geskryf: "Betreffende die gode, ek beskik oor geen middel vir vasstelling van hul bestaan aldan nie, of van watter aard hulle mag wees nie. Baie dinge verhoed kennis daarvan, insluitend die verborgenheid van die onderwerp en die kortstondigheid van 'n menselewe." (80B4 DK)

Baie min fragmente van Protagoras het oorleef, maar dit is bekend dat hy verskeie werke geskryf het, waaronder "Antilogiai" en "Waarheid". Die laasgemelde word deur Plato gesiteer, en het ook bekend gestaan as 'Die Werpe' ('n stoeiterm vir 'n gepoogde neerfel van 'n opponent). Dit het begin met die "mens is die maatstaf" verklaring. Hy is vereer deur die krater Protagoras op die Maan na hom te vernoem.

Volgens Diogenes Laërtios, het die gemelde uitgesproke agnostiese standpunt van Protagoras weersin ontlok, sodat die Atheners hom uit die stad verdryf het, en alle kopieë van die boek in die markplein versamel en verbrand het; dit word ook deur Cicero vermeld. Nietemin betwyfel die klassikus John Burnet hierdie verslag, aangesien Diogenes Laërtios sowel as Cicero honderde jare later geskryf het en geen sodanige vervolging van Protagoras deur sy tydgenote gemeld word nie, terwyl hulle wel ekstensief na hierdie filosoof verwys. Burnet merk op dat selfs indien sekere kopieë van Protagoras se boeke verbrand is, genoeg daarvan oorleef het dat dit in die volgende eeu bekend was en bespreek is.



</doc>
<doc id="53320" url="https://af.wikipedia.org/wiki?curid=53320" title="Melanesië">
Melanesië

Melanesië (afgelei van Grieks: μέλας "mélas" vir "swart" en νῆσος "nêsos" vir "eiland", letterlik: "eilande van swartes" of "eilande van swart mense") is 'n eilandgroep in die Stille Oseaan in die gebied Oseanië en lê in die suidooste van die Filippyne, in die ooste van Indonesië, in die noordooste van Australië en in die noorde van Nieu-Seeland. Melanesië het 'n oppervlakte van 940 000 km² en 'n bevolking van 10 miljoen.


</doc>
<doc id="53321" url="https://af.wikipedia.org/wiki?curid=53321" title="Osjikoto">
Osjikoto

Osjikoto is een van die 14 streke van Namibië. Osjikoto se hoofdorp en grootste dorp is Tsumeb. In die noorde grens Osjikoto aan Ohangwena, in die ooste aan Kawango-Wes, in die suide aan Otjozondjoepa en Kunene, en in die weste aan Osjana.


</doc>
<doc id="53322" url="https://af.wikipedia.org/wiki?curid=53322" title="Omoesati">
Omoesati

Omoesati is een van die 14 streke van Namibië en lê in die verre noordekant van die land. Omoesati se hoofdorp en grootste nedersetting is Uutapi. In die noorde grens Omoesati aan Angola, in die ooste aan Ohangwena en Osjana, en in die suide en weste aan Kunene.

Omusati het ongeveer 230,000 inwoners (sowat 10% van Namibië se bevolking), en deel Owamboland se tipiese hoë bevolkingsdigtheid. Die naam "Omusati" beteken "mopanie" synde die oorheersende boom in die streek.

Omusati-streek is die tuiste van Sam Nujoma, die eerste President van Namibië.


</doc>
<doc id="53323" url="https://af.wikipedia.org/wiki?curid=53323" title="Osjana">
Osjana

Osjana is een van die 14 streke van Namibië. Osjana se hoofdorp en grootste nedersetting is Oshakati. In die noorde grens Osjana aan Ohangwena, in die ooste aan Osjikoto, in die suide aan Kunene en in die weste aan Omoesati.


</doc>
<doc id="53324" url="https://af.wikipedia.org/wiki?curid=53324" title="Omuthiya">
Omuthiya

Omuthiya is die hoofstad van die Namibiese streek van Osjikoto. In 2009 het die dorp 'n bevolking van sowat 11 duisend mense gehad.


</doc>
<doc id="53326" url="https://af.wikipedia.org/wiki?curid=53326" title="Glenn Ford">
Glenn Ford

Gwyllyn Samuel Newton "Glenn" Ford (1 Mei 1916 - 30 Augustus 2006) was ’n Kanadese akteur.

Hy was die seun van ’n Kanadese spoorwegamptenaar. Toe hy agt jaar oud was, het sy gesin na Kalifornië verhuis. 

Op 19 het hy sy debuut op die verhoog gemaak. Sy eerste rolprentrol was vir 20th Century Fox, maar daarna het hy ’n kontrak geteken met Columbia, waarvoor hy in 18 jaar in sowat 50 prente gespeel het. Sy eerste groot rol was in "Heaven with a Barbed Wire Fence".

Sy mees noemenswaardige rol was in 1946, saam met Rita Hayworth in Gilda. Verskeie flieks met Ford in was hierna egter minder suksesvol. Sy beste rolle was in die flieks van die Oostenrykse regisseur Fritz Lang: "The Big Heat" en "Human Wishes". Nog groot en duur prente, hoewel nie almal kommersiële suksesse nie, was "Framed", "Experiment in Terror" en "Four Horsemen of the Apocalypse". 

Ford het nooit ’n Oscar gewen nie, en in die 1960's het sy ster stadigaan verdof. In 1978 het hy ’n byspelerrol gehad in "Superman" as Jonathan Kent, Clark se aangenome pa.

Van sy ander prente sluit in "Texas" (1941), "The Desperadoes" (1943), "The Man from Colorado" (1948), "Lust for Gold" (1949), "The Redhead and the Cowboy" (1951), "The Man from the Alamo" (1953), "The Violent Men" (1955), "Jubal (1956)", "The Fastest Gun Alive" (1956), "3:10 to Yuma" (1957), "Cowboy" (1958), "The Sheepman" (1958), "Cimarrón" (1960), "A Time for Killing" (1967), "The Last Challenge" (1967), "Day of the Evil Gun" (1968) en "Heaven with a Gun" (1969).

In 1971 was Ford in die televisiereeks "Sam Cade". Hy was ook te sien in verskeie prente wat vir TV gemaak is, soos "The Brotherhood of the Bell" (1970), "The Greatest Gift" (1974), "The Disappearance of Flight 412" (1974), "The 3,000 Mile Chase" (1977) en "The Sacketts" (1979). Sy laaste rol was in die drama "Final Verdict" (1991).



</doc>
<doc id="53327" url="https://af.wikipedia.org/wiki?curid=53327" title="Burt Lancaster">
Burt Lancaster

Burt Lancaster (2 November 1913 – 20 Oktober 1994) was ’n Amerikaanse akteur wat bekend was vir sy atletiese bou, blou oë en besonderse glimlag (wat hy die "Die Grynslag" genoem het). Nadat hy aanvanklik die rolle van "sterk ouens" vertolk het, het hy in die laat 1950's sy "tipiese Amerikaanse beeld" laat vaar ten gunste van ingewikkelder en uitdagender rolle. Dit het hom die reputasie besorg as een van die beste akteurs van sy generasie.

Lancaster is vier keer vir Oscars benoem en het die toekenning een keer gewen vir sy rol in 1960 in "Elmer Gantry". Hy het ook ’n Golden Globe vir dié rol gewen en Bafta-toekennings vir "Birdman of Alcatraz" (1962) en "Atlantic City" (1980). Sy vervaardigingsmaatskappy was die suksesvolste onafhanklike ateljee in die 1950's in Hollywood en het rolprente gemaak soos "Marty" (1955), "Trapeze" (1956) en "Sweet Smell of Success" (1957).

In 1999 het die American Film Institute hom 19de geplaas onder die grootste akteurs van alle tye.

Lancaster is in New York gebore as Burton Stephen Lancaster. Hy was een van vyf kinders van ’n posafleweraar. Hy het ure op straat in Harlem-Oos (of Spaans-Harlem) bestee, waar hy ’n belangstelling in gimnastiek ontwikkel het. Hy het later in ’n sirkus gewerk totdat ’n ongeluk hom gedwing het om die beroep te verlaat.

Gedurende die Tweede Wêreldoorlog het Lancaster in ’n vermaakgroep vir die weermag opgetree. Hoewel hy aanvanklik nie in toneelspel belanggestel het nie, het hy ná die oorlog ’n oudisie gedoen vir Harry Brown se "A Sound of Hunting". Hoewel dit net drie weke lank op die verhoog was, het Lancaster die aandag getrek van ’n Hollywood-agent, Harold Hecht, en deur hom van Hal Wallis, wat hom ’n rol gegee het in "The Killers" (1946) met Ava Gardner. Hy was so suksesvol dat hy die volgende jaar in nog twee prente gespeel het.

Verskeie ander rolle het gevolg, veral in dramas, rillers en militêre en avontuurprente. In twee van hulle, "The Flame and the Arrow" en "The Crimson Pirate", was ’n vriend uit sy sirkusjare, Nick Cravat, ’n belangrike byspeler en die twee vriende het gehore verstom met hul akrobatiese toertjies.

In 1953 het Lancaster een van die rolle gespeel waarvoor hy die beste onthou word: saam met Deborah Kerr in "From Here to Eternity". Die American Film Institute gee erkenning aan die ikoniese status van die toneel waar hy en Kerr op ’n Hawaise strand liefde maak tussen die branders. Die organisasie het dit gekies as een van die "AFI se top-100 Mees Romantiese Rolprente" van alle tye.

In 1960 het hy die Oscar vir beste akteur, ’n Golden Globe en die New York Film Critics Award gewen vir sy rol in "Elmer Gantry". In 1966, op 52-jarige ouderdom, het hy nakend verskyn in die prent "The Swimmer".

Tydens die laaste deel van sy loopbaan het Lancaster akrobatiese en avontuurprente verruil vir meer uiteenlopende en uitdagende rolle. Hy het toe saamgewerk aan verskeie Europese produksies saam met regisseurs soos Luchino Visconti en Bernardo Bertolucci.

Lancaster was vroeg al ’n suksesvolle regisseur en vervaardiger. In 1952 het hy "The Crimson Pirate" saam met Harold Hecht vervaardig, asook "Kiss the Blood Off My Hands" (1948), "The Flame and the Arrow" (1950) en "Ten Tall Men" (1951). In 1954 het hulle weer saamgewerk aan "His Majesty O'Keefe", met Lancaster in een van die rolle en Hecht as vervaardiger. Hulle en die skrywer van laasgenoemde prent, James Hill, het ’n maatskappy gestig met die naam Hecht-Hill-Lancaster.

Die "H-H-L"-span het Hollywood beïndruk met hul sukses. Saam het hulle talle prente gemaak wat verskeie pryse ingepalm het.

Lancaster was ook die regisseur van twee prente, "The Kentuckian" (1955) en "The Midnight Man" (1974). Hy was ook die medeskrywer en vervaardiger van "The Midnight Man" én het ’n rol vertolk.




</doc>
<doc id="53330" url="https://af.wikipedia.org/wiki?curid=53330" title="Cobus Rossouw Jr.">
Cobus Rossouw Jr.

Cobus Rossouw Jr. is 'n rolprentregisseur en die seun van die bekende Afrikaanse akteur Cobus Rossouw.
Hy was die regisseur van Getroud met rugby (rolprent).



</doc>
<doc id="53333" url="https://af.wikipedia.org/wiki?curid=53333" title="Mikronesië">
Mikronesië

Mikronesië (afgelei van Grieks: μικρός "mikrós" vir "klein" en νῆσος "nêsos" vir "eiland", letterlik: "klein eilande") is 'n eilandgroep in die Stille Oseaan in die gebied Oseanië en lê in die suidooste van Japan, in die ooste van die Filippyne, in die noordooste van Indonesië en in die suidweste van Hawaii. Mikronesië het 'n oppervlakte van 7 000 000 km² en 'n bevolking van een miljoen.



</doc>
<doc id="53334" url="https://af.wikipedia.org/wiki?curid=53334" title="Rokon">
Rokon

Rokon is 'n nedersetting in Suid-Soedan. Rokon is in die deelstaat van Sentraal-Equatoria geleë.


</doc>
<doc id="53337" url="https://af.wikipedia.org/wiki?curid=53337" title="Doemjat">
Doemjat

Doemjat (Arabies: دمياط) of Damietta is 'n stad in noordelike Egipte, sowat 200 km noord van Kaïro.


</doc>
<doc id="53340" url="https://af.wikipedia.org/wiki?curid=53340" title="Tywyn">
Tywyn

Tywyn is 'n klein dorpie in Wallis in die Verenigde Koninkryk.
Dit is in die graafskap Gwynedd geleë en het 2864 inwoners.
In 2001 het 40,5% van die bevolking Wallies as moedertaal gepraat.

Tywyn is die terminus van 'n smalspoorlyn; die "Talyllyn Railway", met stoomlokomotiewe.


</doc>
<doc id="53341" url="https://af.wikipedia.org/wiki?curid=53341" title="Nieuwoudtville">
Nieuwoudtville

Nieuwoudtville is 'n klein dorp in die Noord-Kaap, in Suid-Afrika. Die dorp is in 1897 deur die "Nieuwoudt" familie gestig. Die Nieuwoudtvillewaterval is naby die dorp terwyl die Vanrhynspas net wes van die dorp op die R27 hoofweg is.

Die dorp het ontstaan in 1897 toe die NG Kerk 'n nuwe gemeente hier gestig het op grond wat van die Nieuwoudt broers gekoop is. Sommige van die oorspronklike geboue van die broers het behoue gebly op die oewers van die Groenrivier.

Skaapsboerdery is die belangrikste ekonomiese aktiwiteit in die distrik terwyl koring en rooibostee ook belangrik is. Die Nieuwoudtville-veldblomreservaat van 115 ha is in 1974 gestig om die meer as 300 spesies inheemse blomme te bewaar. Die Oorlogskloof Natuurreservaat is 20 km suid van die dorp.



</doc>
<doc id="53346" url="https://af.wikipedia.org/wiki?curid=53346" title="Hammanskraal">
Hammanskraal

Hammanskraal is 'n dorp in noordelike Gauteng, in Suid-Afrika. Die dorp is 20 km suid van Pienaarsrivier geleë en vernoem na 'n vroeë veeboer, Hamman, wat 'n kraal hier gebou het om sy vee teen roofdiere te beskerm. In 1979 is die Federation of South African Trade Unions (FOSATU) hier gevorm.

Tans val die dorp se munisipale bestuur onder die Tshwane Metropolitaanse Munisipaliteit.




</doc>
<doc id="53349" url="https://af.wikipedia.org/wiki?curid=53349" title="Umzinto">
Umzinto

Umzinto is 'n dorp in die suide van KwaZulu-Natal, Suid-Afrika. Dit is ongeveer 10 km binneland toe van Park Rynie geleë.

Dit is in 'n landbougebied waar suikerrriet verbou word, en die dorp is as sentrum vir die suikermeule gestig. Die eerste publieke maatskappy in Natal is in 1858 by Umzinto opgerig.



</doc>
<doc id="53350" url="https://af.wikipedia.org/wiki?curid=53350" title="Balcarce">
Balcarce

Balcarce (amptelik San José de Balcarce) is 'n stad in die Buenos Aires provinsie, in Argentinië.


</doc>
<doc id="53351" url="https://af.wikipedia.org/wiki?curid=53351" title="Charles Bronson">
Charles Bronson

Charles Bronson (3 November 1921 – 30 Augustus 2003) was 'n Amerikaanse akteur van Litause oorsprong. Hy is bekend vir sy gewelddadige flieks, onder meer "Death Wish" (1974), waarin hy verskyn het. Sy meeste optredes was rolle soos dié van 'n brutale polisiespeurder, 'n vigilante, 'n gewapende stryder, wag, bokser of "dief" van die Mafia. Hy was ook te sien in "The Magnificent Seven" (1960), "The Great Escape" (1963) en "The Dirty Dozen" (1967).

Sy regte naam was Charles Dennis Buchinski. Hy is op 3 November 1921 in Ehrenfeld, Pennsilvanië gebore. Charles was die elfde uit 'n gesin van 15 kinders. Sy ouers was Litause immigrante van Tataarse oorsprong. Hy het saam met sy broers in 'n steenkoolmyn gewerk om sy familie te ondersteun.

In 1943 het Charles teen die Japannese geveg tydens die Tweede Wêreldoorlog, waar hy diens gedoen het in 'n bomwerper. Met sy terugkeer bring hy twee jaar in 'n amateur-teater in Philadelphia deur, gevolg deur 'n paar klein rolle in Hollywood, soos die een wat geskep is deur Gary Cooper in die film "You're in die Navy Now" (1951).

Uit sy eerste huwelik, met Harriet Tendler, is twee kinders gebore. In 1968 trou hy met die Britse aktrise Jill Ireland, wat ook 'n paar keer sy medespeler op die skerm was. Hulle was getroud vanaf 1968 tot met haar dood in 1990. Sy derde huwelik is in 1998 voltrek met Kim Weeks, by wie hy vier kinders gehad het.

In 1957 het Charles Bronson 'n rol in "Machine-Gun Kelly", deur die regisseur Roger Corman, vertolk. Met sy ruwe manlike voorkoms, is hy gespesialiseerde rolle toegeken van die "harde" wraakgeoriënteerde polisieman.

In 1968 was sy groot sukses die rol van Hamonica in "Once Upon a Time in the West", onder leiding van die Italiaanse filmregiseur Sergio Leone.

Op 30 Augustus 2003 sterf hy aan longontsteking, in die Cedars-Sinai Mediese Sentrum. Hy was ook 'n slagoffer van Alzheimer se siekte in sy laaste jare.

Ironies genoeg, ten spyte van sy ruwe, taai beeld, is Bronson opreg waardeer deur sy medewerkers as 'n sagte mens, wat ook aan skilderkuns toegewy was, sê die "New York Times".



</doc>
<doc id="53352" url="https://af.wikipedia.org/wiki?curid=53352" title="Polinesië">
Polinesië

Polinesië (afgelei van Grieks: πολύς "polys" vir "baie" en νῆσος "nêsos" vir "eiland", letterlik: "baie eilande") is 'n eilandgroep in die Stille Oseaan in die gebied Oseanië en lê tussen die Amerikas in die ooste, Asië in die noordweste en Australië in die suidweste. Polinesië het 'n oppervlakte van 50 miljoen km² en 'n bevolking van 10 miljoen. Polinesië lê in die Polinesiese Driehoek met die drie hoekpunte Hawaii, Paaseiland en Nieu-Seeland.



</doc>
<doc id="53358" url="https://af.wikipedia.org/wiki?curid=53358" title="Fortaleza Esporte Clube">
Fortaleza Esporte Clube

Fortaleza Esporte Clube is 'n Brasiliaanse sokkerklub in die stad Fortaleza.
Die klub is in 1918 gestig as "Fortaleza Sporting Club". Fortaleza is ook aktief in saalsokker, handbal en basketbal.



</doc>
<doc id="53360" url="https://af.wikipedia.org/wiki?curid=53360" title="Bloedsuiers (rolprent)">
Bloedsuiers (rolprent)

Bloedsuiers is die eerste Afrikaanse vampierrolprent. Wat die rolprent verder uniek maak is dat dit gehoorbefonds is. Dit beteken dat lede van die publiek finansiële bydraes kan maak sodat die rolprent vervaardig kan word.

Fiksie


Die storie gaan oor die sogenaamde bloedsuiers wat al van Jan van Riebeeck se dae af hier in Suid-Afrike ronddwaal. Dan vang twee aspirant-vampierjagters in die hedendaagse Kaapstad per ongeluk een van dié bloedsuiers.

Daarna reis hulle na die Klein-Karoo om die bose en bloedsuiende prins, bekend as Wyker, op te spoor en van kant te maak. Sodoende vervul hulle ’n eeue oue profesie. Die enigste probleem is dat dié profesie bekend is onder die vampiere en Wyker dus weet hulle is op pad.




</doc>
<doc id="53369" url="https://af.wikipedia.org/wiki?curid=53369" title="Thessaloniki">
Thessaloniki

Thessaloniki (Grieks: Θεσσαλονίκη, uitgespreek [θesaloˈnici] ) of Salonika, is die tweede grootste stad (naas Athene) in Griekeland. Die stad het 'n bevolking van 788 952 inwoners in 2011 gehad en het 'n oppervlakte van 19,307 km². Talle vroeë Christelike en Bisantynse Monumente van Thessaloniki is in 1988 deur UNESCO as wêrelderfenisgebiede gelys.



</doc>
<doc id="53371" url="https://af.wikipedia.org/wiki?curid=53371" title="Persiese Ryk">
Persiese Ryk

Die Persiese Ryk (Persies: شاهنشاهی ایران, "Šâhanšâhiye Irân", letterlik: "Keiserlike Iran") was 'n ryk in die Oudheid op die gebied van die huidige Iran en aangrensende lande, wat tussen Thracië in die noordweste, Egipte in die suidweste en Indië in die ooste geleë was. Dit het tussen 550 v.C. en 330 v.C. as Achaemenidiese Ryk of Oud-Persiese Ryk, tussen 305 v.C. en 129 v.C. as Seleukidiese Ryk, tussen 204 v.C. en 240 n.C. as Partiese Ryk of Arsakidiese Ryk en tussen 224 n.C. en 651 n.C. as Sassanidiese Ryk of Nieu-Persiese Ryk bestaan. Die vernaamste nedersetting is Persepolis en die belangrikste godsdiens Zoroastrisme. Die Persiese Ryk was oor eeue heen die mededinger van die Griekse stadstate, die Romeinse Ryk en die Bisantynse Ryk, onderskeidelik. Die Persiese Ryk het geëindig met die uitbreiding van Islam deur Arabiere en die daaropvolgende Islamisering van die gebied. Die uitbreiding van die Persiese Ryk het die verspreiding van beide die Irannese tale en Irannese volke teweeggebring.

Dareios I van Persië of Darius soos hy in die Bybel bekend staan, is opgevolg deur sy seun Xerxes I van Persië of Ahasveros. Hy was van plan om sy vader se beoogde verowering van Griekeland uit te voer. Hy het byna daarin geslaag maar is in 481 v.C. deur die Atheners verslaan. Xerxes is in 465 v.C. vermoor.

Na die moord op Xerxes het die Persiese Ryk vinnig agteruitgegaan. 'n Eeu van volslae wanorde het gevolg en in 331 v.C. het Alexander die Grote die Perse vernietigend verslaan in die Slag van Gaugamela.

Codomannus (Darius III), die laaste koning van Persië, het gevlug. Hy het op die pad na Baktrië omgekom. Die Persiese Ryk het dus uiteindelik in die hande van sy mees gedugte vyand, Griekeland, geval.




</doc>
<doc id="53376" url="https://af.wikipedia.org/wiki?curid=53376" title="Jodie Foster">
Jodie Foster

Jodie Foster (gebore 19 November 1962 in Los Angeles, Kalifornië, (VSA) is 'n Amerikaanse aktrise, regisseur en vervaardiger, asook 'n voormalige kinderaktrise.

Sy het haar loopbaan as kind begin deur op te tree in Disneyfilms en TV-reekse. Een van haar eerste rolle was dié van 'n prostituut in Martin Scorsese se film "Taxi Driver" (1974). Sy het voortgegaan met rolle in prente met lae begrotings, totdat sy in die film "The Accused" (1988) die rol van Sarah Tobias vertolk het, 'n vrou wat wreed verkrag is deur 'n groep mans in 'n kroeg.

Sy het 'n Oscar ontvang vir die film "The Silence of the Lambs". 

In die 1990's lewer sy goeie vertonings in "Maverick" (1994) met Mel Gibson, "Nell" (1994) waar sy 'n doofstom vrou gespeel het, asook "Contact" (1997). 

Een van haar beste rolle was in die 2002 film, "Panic Room", waarin sy haar moet versteek vir misdadigers in haar huis.

Jodie Foster het haar stem verleen aan Maggie Simpson in 'n episode van die animasiereeks "The Simpsons".



</doc>
<doc id="53377" url="https://af.wikipedia.org/wiki?curid=53377" title="Nunavut">
Nunavut

Nunavut is die grootste en ylbevolkste territorium van Kanada. Die gebied beslaan meer as 'n vyfde van Kanada. Nunavut het 'n oppervlakte van 2 093 190 km² en 29 474 inwoners (2009). Die hoofstad en grootste stad is Iqaluit. Nunavut was op 1 April 1999 uit die Noordwestelike Gebiede gestig en is die jongste territorium van Kanada.


</doc>
<doc id="53379" url="https://af.wikipedia.org/wiki?curid=53379" title="Yukon">
Yukon

Yukon is een van Kanada se grootste en ylbevolkste gebiede en provinsies. Die hoofstad en grootste van die gebied is Whitehorse. In 2010 het Yukon 'n bevolking van 34 246 mense gehad en het 'n oppervlakte van 482 443 km². Die gebied is vernoem ná die Yukonrivier.


</doc>
<doc id="53393" url="https://af.wikipedia.org/wiki?curid=53393" title="Carel Boshoff">
Carel Boshoff

Professor Carel Willem Hendrik Boshoff (9 November 1927 - 16 Maart 2011) was die stigter van Orania en die skoonseun van die voormalige SA eerste minister Hendrik Verwoerd.

Carel Willem Hendrik Boshoff is op 9 November 1927 op die plaas Doornfontein naby Nylstroom gebore. Hy was die tweede kind van Willem Sterrenberg Boshoff en Anna Maria (Annie) Boshoff. Annie was Willem se tweede vrou en Carel was een van sewe kinders. Willem en sy eerste vrou het ses kinders gehad.

Boshoff het teologie aan die Universiteit van Pretoria gestudeer en het sy BA-graad in 1948 ontvang. In 1951 het hy sy Baccalaureus Divinitatis graad behaal en in 1961 'n meestersgraad in missiologie behaal met die titel van sy proefskrif "Streeksontwikkeling in die Sekokoro-, Mamathola- en Mametsa-gebied deur die Departement van Bantoe-Administrasie en -Ontwikkeling, sosiologies en volkekundig beoordeel".

In 1967 het hy die departement Sending- en Godsdienswetenskap aan die Fakulteit Teologie van die UP tot stand gebring. Voor die tyd het hy in verskeie afgeleë plekke in die Transvaal sendingwerk gedoen en het gevolglik vlot Sepedi (Noord-Sotho) gepraat. Hy was ook die Sekretaris van Sendingwerk van die Nederduitse Gereformeerde Kerk in Suid-Transvaal.

Boshoff se vrou Anna, met wie hy in 1954 getrou het, is in 2007 oorlede. Sy was die dogter van dr. Hendrik en mev. Betsie Verwoerd. Van 1981 tot 1989 was Boshoff die leier van die Voortrekkerbeweging en was tot sy 'n ere-lid van dié organisasie. Hy was verder ook die voorsitter van die Afrikaner Broederbond (van 1980 tot 1983) en van SABRA van 1970 tot 2007. Hy was ook leier van die Vryheidsfront Plus in die Noord-Kaap sedert 1994, totdat hy deur sy seun in die pos opgevolg is.

In 1988 was Boshoff een van die Afrikaner Vryheidstigting (AVSTIG), alhoewel hy hoofsaaklik bekend is as die stigter van Afrikanerdorp, Orania, in 1990. Dit is gestig met die doel om dit in 'n volkstaat uit te brei. Tot en met 2007 was Boshoff die president van die Orania Beweging, toe hy ook deur sy seun, Carel Boshoff IV, opgevolg is.

Boshoff is op 16 Maart 2011 op 83-jarige ouderdom aan kanker oorlede. Hy is aanvanklik vir dermkanker gediagnoseer, maar dit het sowat twee weke voor sy dood na sy ander organe versprei.

Boshoff het die volgende ampte beklee:


</doc>
<doc id="53399" url="https://af.wikipedia.org/wiki?curid=53399" title="Fukushima-Daiichi-kernaanleg">
Fukushima-Daiichi-kernaanleg

Die Fukushima-Daiichi-kernaanleg (Japannees: 福島第一原子力発電所), "Fukushima daiichi genshiryoku hatsudensho" "Fukushima-kernaanleg nommer 1", kort Fukushima I) is een van die grootste kernkragsentrales in Japan. Die aanleg is sowat 250 km noord van Tokio vlakby die Stille Oseaankus geleë. Die Fukushima-Daini- of Fukushima II-kernaanleg is twaalf kilometer verder geleë.

Fukushima I is die oudste kernaanleg wat deur die energieverskaffer "Tōkyō Denryoku" ("Tokyo Electric Power Company" – kort "Tepco") bedryf word. As gevolg van die Tōhoku-aardbewing op 11 Maart 2011 en die daaropvolgende tsoenami is die kernaanleg deur 'n reeks ontploffings geruk nadat sy verkoelingstelsel ingegee het.

Op 12 April het die Japanse owerhede toegegee dat die ongeluk tot dieselfde hoë kategorie (7) behoort as die Tsjernobil-kernramp in die destydse Sowjetunie.


</doc>
<doc id="53400" url="https://af.wikipedia.org/wiki?curid=53400" title="Hallstatt">
Hallstatt

Hallstatt is 'n nedersetting en markdorp in die Oostenrykse deelstaat Opper-Oostenryk met 'n bevolking van 757 (soos op 1 Januarie 2016).

Hallstatt, wat aan die gelyknamige meer geleë is, is deur Unesco saam met die Dachstein-bergmassief en die Salzkammergut-streek as wêrelderfenisgebied gelys. Argeoloë het bo-op Hallstatt op 'n uitgestrekte grafveld afgekom, en na 'n periode van die vroeë Ystertydperk word as Hallstatt-periode verwys. 



</doc>
<doc id="53404" url="https://af.wikipedia.org/wiki?curid=53404" title="Schelde">
Schelde

Die Schelde (Nederlands: "Schelde", Frans: "Escaut", Engels: "Scheldt") is 'n Wes-Europese rivier, wat sy oorsprong vind in Frankryk en deur België na Nederland vloei, waar die Schelde se monding is, in die nabyheid van Breskens en Vlissingen, en waar die rivier in die Noordsee uitmond. Syriviere van die Schelde sluit Leie, Dender, Durme en Rupel in. Syriviere van die Rupel sluit Nete, Zenne en Dyle in.

Die uitgestrekte hawe van Antwerpen vorm 'n belangrike handelsentrum. Die stad is die grootste langs die Schelde.

By die Nederlandse grens, was die Schelde oorspronklik vertak in 'n westelike loop (die Westerschelde) en 'n oostelike loop (die Oosterschelde). Teenswoordig gaan die Schelde aan die grens slegs oor in die Westerschelde en is die Oosterschelde nie meer verbind met die Schelde-rivier nie.




</doc>
<doc id="53405" url="https://af.wikipedia.org/wiki?curid=53405" title="CANDU-reaktor">
CANDU-reaktor

Die CANDU-reaktor is 'n Kanadees-ontwerpte drukwaterreaktor wat in kernaanlegte vir kragopwekking uit kernbrandstof gebruik word. 

Die akroniem "CANDU" ("CANada Deuterium Uranium") is 'n handelsmerk van "Atomic Energy of Canada Limited (AECL)" en verwys reeds na die reaktortipe wat swaar water (deuteriumoksied, DO) vir verkoeling en moderasie en natuurlike uraan as brandstof gebruik.

CANDU-reaktors is oorspronklik in die laat 1950's en 1960's deur 'n vennootskap tussen "AECL", die "Hydro-Electric Power Commission of Ontario" (tans "Ontario Power Generation"), die Kanadese filiaal van "General Electric" (tans "GE Canada") en ander private ondernemings ontwikkel. Tans maak alle Kanadese kernaanlegte gebruik van hierdie reaktortipe wat ook internasionaal bemark word.

CANDU-reaktors is drukpypreaktors wat in tegniese opsig maklik opgerig kan word en sodoende as uiters geskik vir nuut geïndustrialiseerde en ontwikkelende lande beskou word. Nogtans hou hierdie reaktors ook 'n gevaar in - die moontlike verspreiding van kernwapens: CANDU-reaktors kan maklik ingespan word om plutonium vir wapendoeleindes te ontgin. 


</doc>
<doc id="53413" url="https://af.wikipedia.org/wiki?curid=53413" title="Reaktant">
Reaktant

'n Reaktant is 'n chemiese stof wat aan 'n reaksie deelneem. Die reaktante reageer met mekaar om die reaksieprodukte te vorm.

Een voorbeeld: Waterstof (H) en Suurstof (O) reageer. Die eindproduk is dat water (HO) gevorm word.


</doc>
<doc id="53415" url="https://af.wikipedia.org/wiki?curid=53415" title="Reaksieproduk">
Reaksieproduk

'n Reaksieproduk ontstaan tydens 'n chemiese reaksie as reaktante met mekaar reageer.

'n Reaksie kan een produk oplewer soos in:

Maar daar kan ook meer produkte wees, soos in:

Dit is ook moontlik dat meer as een reaksie optree en dat daar -dikwels ongewenste- byprodukte gevorm word. Dit veroorsaak dat die opbrengs van gewenste reaksieprodukte partykeer nie 100% van die verbruikte reaktante weerspieël nie. Die mengsel sal dan ook gesuiwer moet word om die gewenste produk vry te stel.

'n Ander komplikasie is dat reaksies wat verdunde spesies betref (gasse, opgeloste stowwe) dikwels nie geheel aflopend is nie, maar 'n ewewigstoestand bereik. Daarin is die reaksieprodukte self reaktante van die terugwaartse reaksie. Die verskil tussen reaktante en produkte is in hierdie geval arbitrêr.


</doc>
<doc id="53416" url="https://af.wikipedia.org/wiki?curid=53416" title="Enschedese Boys">
Enschedese Boys

Enschedese Boys (of 'De Boys') is 'n amateursokkerspan in die Nederlandse stad Enschede. Die klub is in 1906 gestig as "Lotisico", maar na een jaar is die naam na "Excelsior" verander. Sedert 1910 het die klub "Enschedese Boys" geheet. Die professionele afdeling van die klub het in 1965 met Sportclub Enschede saamgesmelt om FC Twente te vorm.




</doc>
<doc id="53421" url="https://af.wikipedia.org/wiki?curid=53421" title="Neil Abercrombie">
Neil Abercrombie

Neil Abercrombie (* 26 Junie 1938 in Buffalo, New York) het tussen 2010 en 2014 as die sewende goewerneur van die Amerikaanse deelstaat Hawaii gedien.
Hy was die Demokratiese afgevaardigde van die Eerste Kongressionele Distrik van Hawaii wat die stadsgebied van Honolulu behels. Hy het sy setel in die Amerikaanse Kongres tussen 1991 en 2010 gehou toe hy as kandidaat in die Hawaise goewerneursverkiesing gestaan het. Hy het hierdie amp vanaf 6 Desember 2010 tot 1 Desember 2014 beklee.

Abercrombie was vroeër ook 'n afgevaardigde in die Hawaise parlement en 'n lid van Honolulu se stadsraad.


</doc>
<doc id="53422" url="https://af.wikipedia.org/wiki?curid=53422" title="Philips">
Philips

Koninklijke Philips Electronics N.V. (Engels "Royal Philips Electronics N.V.", kort: Philips) is een van die grootste vervaardigers van elektronika ter wêreld.

Die multinasionale aandelemaatskappy met sowat 121 900 medewerkers en sakebelange in meer as sestig lande het sy hoofkwartier in die Nederlandse hoofstad Amsterdam. Sy omset het in 2011 22,58 miljard € beloop.

Philips is tans in drie afdelings verdeel:


"Philips Suid-Afrika" het sy hoofkwartier in Martindale, 'n voorstad wes van Johannesburg, en verskaf tans werk aan sowat 250 personeellede. Daar is streekkantore in Durban, Bloemfontein en Kaapstad.

Op 15 Mei 1891 het Gerard Philips in Eindhoven, Nederland sy onderneming "Philips & Co." gestig. Die eerste produkte, wat in die volgende jaar deur die nuwe maatskappy met tien medewerkers vervaardig is, was elektriese gloeilampe. "Philips" het sy bedrywighede in die volgende jare verder uitgebrei, en in 1895 het ook Gerard se broer, Anton Philips, tot die onderneming toegetree.

Teen die eeuwisseling was "Philips" een van die belangrikste ontwikkelaars en verskaffers van beligtingstegnologie – 'n mark wat stewige groei getoon het. In 'n nuwe navorsingslaboratorium, wat in 1914 ingewy is, het "Philips"-navorsers fisiese en chemiese fenomene bestudeer om die ontwikkeling van nuwe produkte te bevorder. Plaaslike bemarkingsmaatskappye in Frankryk en die Verenigde State is nog voor die Eerste Wêreldoorlog gestig, terwyl die Belgiese mark in 1919 gevolg het.

"Philips" is op 29 Augustus 1912 in 'n aandelemaatskappy (Nederlands: "naamloze vennootschap") omgeskep en die naam is gewysig na "N.V. Philips Gloeilampenfabrieken". Hierdie naam het tot 1991 onveranderd gebly.

In 1918 het Philips sy eerste radiobuis op die internasionale mark ingevoer. Op hierdie tydstip het die aantal werknemers reeds 4 000 beloop, en "Philips"-produkte het op alle belangrike internasionale markte begin meeding. In 1926 is die Duitse filiaal "Deutsche Philips G.m.b.H." in Berlyn gestig. Die produkprogram was destyds nog beperk tot luidsprekers, gelykrigters, elektriese aansluiters en buise.

Met die oorname van die Hamburg-gebaseerde onderneming "C. H. F. Müller", 'n vervaardiger van röntgen-buise, het Philips in 1927 tot die mark van geneeskundige tegnologie toegetree. Saam met hierdie oorname is ook die "Valvo"-handelsmerk vir elektronebuise aan "Philips" oorgedra. In dieselfde jaar het "Philips" sy eerste radio-ontvanger bekend gestel – die beginpunt van "Philips" se bedrywighede as belangrike Europese vervaardiger van elektroniese verbruikersware.

Ná 'n besonder suksesvolle periode in die 1920's het ook "Philips" gedurende die Groot Depressie moeilike tye beleef. So is die onderneming onder meer gedwing om sy distribusienetwerk te herorganiseer. In hierdie periode het "Philips" ook begin om sy uitvindings – veral op die gebied van radio- en röntgenstraal-tegnologie – deur patente te beskerm. Ná die invoering van geneeskundige röntgenstraal-tegnologie in 1918 het "Philips" in 1925 met sy eerste toetse op die gebied van televisie begin. "Philips"-radio-ontvangers is vanaf 1927 vervaardig, en reeds in 1932 is die een-miljoen-verkoopskerf oorskry. In die volgende jaar is daar met die produksie van geneeskundige röntgenstraal-toerusting in die VSA begin.

Weens die groeiende belangstelling in die Suid-Afrikaanse mark is in 1929 'n plaaslike filiaal van "Philips", "Philips South Africa Electrical Company (Pty) Limited", met sy hoofkwartier in Commissionerstraat, Johannesburg gestig. Philips het sy belange en bedrywighede in Suid-Afrika in die volgende jare uitgebrei. Aanvanklik is elektriese en elektroniese onderdele uit Europa ingevoer, maar in 1938 is daar met die plaaslike vervaardiging van radio-ontvangers begin.
Reeds in 1934 het "Philips" 'n nuwe radio-ontvangerfabriek in die Duitse stad Aken geopen. Hier is onder meer bekende radio-modelle soos die "Aachen Super" en die eerste droë elektriese skeermes "Philishave" vervaardig – twee produkte wat grootliks tot "Philips" se sukses op die Duitse mark bygedra het.

In 1928 het die onderneming in verskillende Europese stede sy eerste televisietoestelle aan die publiek bekend gestel. Op hierdie tydstip het "Philips" se personeel tot sowat 45 000 gestyg. In 1939 is 'n nuwe tipe elektriese skeermes, die eerste "Philishave" met roterende lemme, op die mark ingevoer, terwyl die totale jaarlikse omset tot 152 miljoen Nederlandse gulden gestyg het. Die spesiale roterende lemme vorm tot vandag toe die tegniese basis vir elektriese "Philips"-skeermesse.

In Duitsland is die "Allgemeine Deutsche Philips Verwaltungs GmbH" ("Alldephi") gestig om "Philips" se sakebelange en regte in dié land waar te neem, tog is die verdere uitbreiding van bedrywighede in Duitsland voorlopig deur die uitbreek van die Tweede Wêreldoorlog stopgesit. Die voorsitter van "Philips" in Duitsland, Theodor Graf von Westarp, is vanweë sy uitlatings oor die politieke situasie in Duitsland uit sy pos ontslaan.

Die direkteurs van "Philips" is op 9 Mei 1940 daarvan in kennis gestel dat die Duitsers op die volgende dag Nederland sou binneval. Hulle het besluit om die land te verlaat en na die Verenigde State te vlug. Sodoende was hulle ook in staat om 'n groot deel van "Philips" se bates saam te neem. Die onderneming het sy internasionale bedrywighede gedurende die oorlog as "North American Philips Company" vanuit die VSA bestuur, alhoewel die hoofkwartier – ten minste op papier – na die Nederlandse Antille verskuif is om sy onafhanklikheid van Amerikaanse invloed te bewaar.

Ná die Duitse besetting van Nederland het die "Philips"-nywerhede as sogenaamde "vyandelike besittings" onder Duitse dwangbestuur gekom. Die moederfabriek in Eindhoven het destyds onderdele en toerusting vir die Duitse weermag vervaardig en het so gedurende die oorlog verskeie kere die teiken van geallieerde lugaanvalle geword. Die hoofkwartier is deur bomme vernietig.

Die vervaarding van "Philips"-produkte in Aken het met die ontruiming van dié stad tot stilstand gekom. In die konsentrasiekamp Herzogenbusch (Nederlands: "Kamp Vught") moes gevangenes dwangarbeid verrig, tog het die bestuurslede van "Philips" moeite gedoen om met hierdie arbeid die deportasie van mense te verhinder en sover moontlik hulp aan hulle te verleen.

Ná die oorlog is die onderneming vinnig heropgebou en nuwe filiale en nywerhede dwarsoor die wêreld geopen. Graf von Westarp is reeds kort ná die einde van die Tweede Wêreldoorlog deur die geallieerdes weer as voorsitter van die "Deutsche Philips GmbH" benoem. Die Duitse hoofkwartier is in 1946 vanuit Berlyn na Hamburg verskuif, terwyl in Aken 'n nuwe gloeilampe-fabriek ontstaan het.

In die volgende jare het Philips tot 'n veelsydige verskaffer van elektronika en tegnologie ontwikkel wat sy navorsings- en ontwikkelingsaktiwiteite, vervaardigingsbasis en distribusienetwerk steeds verder uitgebrei het. In Duitsland is in 1947 'n nuwe glasfabriek in Aken en in 1948 'n nuwe aanleg in Berlyn opgerig waar radio-ontvangers, elektriese skeermesse, plaatspelers en bandopnemers vervaardig is.

In 1950 het Philips tot die musiekbedryf toegetree en onder meer 80 persent aandele in die Duitse etiket "Deutsche Grammophon Gesellschaft" (later hernoem tot "PolyGram") gekoop. In Krefeld, Duitsland het "Philips" in 1951 met die vervaardiging van televisietoestelle begin, terwyl ook die aanlegte in Hamburg en Aken verder uitgebou is. In Hamburg is halfgeleiers ontwikkel en vervaardig, in Aken is daar in 1954 met die produksie van beeldbuise begin.

In 1955 is die Duitse "Philips"-navorsingsentrum in Aken gestig. Die navorsingsaktiwiteite is in 1957 met die opening van 'n nuwe laboratorium in Hamburg uitgebrei.

In Suid-Afrika het "Philips" ná die oorlog die plaaslike vervaardiging van verbruikerselektronika hervat. Ter geleentheid van "Philips Suid-Afrika" se 25-jarige jubileum is bekend gemaak dat op daardie tydstip byna alle radio-ontvangers plaaslik vervaardig is. Nuwe produksielyne is deurlopend bygevoeg sodat ook stereo-platespelers, motorradio's en draagbare toestelle aan die Kaap geproduseer kon word.

Die na-oorlogse tydperk was deur snelle vooruitgang op die gebied van wetenskap en tegnologie gekenmerk. "Philips" het baanbrekende navorsing oor transistore en geïntegreerde stroombane gedoen waaruit in die 1960's belangrike ontdekkings soos lading-gekoppelde toestelle (LGT's) en "LOCOS" ("local oxidation of silicon") voortgespruit het.

"Philips" het daarnaas ook 'n beduidende bydrae tot die ontwikkeling van televisietegnologie (die opname, uitsaai en reproduksie van televisiebeelde) gelewer. Sy eie ontwikkelings op hierdie gebied sluit die "Plumbicon"-televisiekamerabuis en verbeterde fosfoor vir beelde van hoër gehalte in. Kompakte oudiokasset-bandopnemers is in 1963 en die eerste selfvervaardigde geïntegreerde stroombane in 1965 op internasionale markte ingevoer.

Ook in die 1970's het "Philips" deurlopend innoverende produkte ontwikkel. So het uit navorsing op die gebied van beligtingstegnologie nuwe energiebesparende lampe voortgespruit, terwyl ook nuwe tegnologieë vir die bewerking, stoor en oordrag van beelde ontwikkel is. "Philips Research" het baanbrekende werk by die ontwikkeling van die "LaserVision"-laserskyf, die kompakskyf ("CD", in samewerking met "Sony") en optiese telekommunikasiestelsels gelewer. Die navorsingslaboratorium in Hamburg het in 1984 geskiedenis gemaak toe hulle die eerste beelde van 'n menslike hoof getoon het wat met behulp van kernspin-tomografie gemaak is – 'n diagnostiese metode wat sonder röntgenstrale toegepas kan word.

In Suid-Afrika was "Philips" in April 1974 – twee jaar voordat die Suid-Afrikaanse Uitsaaikorporasie (SAUK) met die uitsaai van 'n gereelde televisiediens begin het – die eerste plaaslike vervaardiger van televisietoestelle. Strawwe mededinging en die noodsaaklikheid om groter produksie-aanlegte te bedryf het daartoe gelei dat die plaaslike televisie-fabriek in Martindale in Maart 1996 gesluit is. In dieselfde jaar is ook produksie by die PABX-aanleg in Wadeville, Johannesburg gestaak.

Ook op internasionale vlak het groot veranderinge gekom. In die 1990's het "Philips" 'n grootskaalse herstruktureringsprogram begin. Weens strawwe internasionale mededinging is "Philips" aan die begin van die 21ste eeu gedwing om hom op sy kernbedrywighede toe te spits om optimale wins te maak.

"Philips" het op 18 April 2011 bekend gemaak dat sy televisie-segment (met 'n jaarlikse omset van drie miljard € in 2010) in 'n gemeenskaplike onderneming met die Chinese vervaardiger "TPV Technology" ingebring sal word.

"Philips" se eienaarskap in die nuwe maatskappy sal tot dertig persent van die aandele beperk bly. Aan die nuwe onderneming sal ook die regte oorgedra word om die "Philips"-handelsmerk vir televisietoestelle in die volgende vyf jaar te gebruik. Vanaf 2013 sal die maatskappy hiervoor jaarliks 50 € lisensiegelde aan "Philips" moet betaal. Ná ses jaar sal "Philips" dan oor die moontlike verkoop van sy aandele kan besluit.

Dit was juis die TV-segment wat nog in die eerste kwartaal van 2011 tot 'n 31 persent daling in wins bygedra het. Die verlies voor belasting het in hierdie kwartaal 106 miljoen € beloop. Volgens analiste het "Philips" in sy TV-segment weens strawwe mededinging van onder meer "Samsung" en "Sony" sedert 2007 'n jaarlikse verlies van een miljard € aangeteken. So het "Philips" sy bedrywighede op die Amerikaanse televisiemark reeds in 2008 gestaak.

Die eerste reeks televisietoestelle, wat deur die nuwe onderneming "TP Vision" bemark word, maar steeds die "Philips"-kenteken dra, is in Februarie 2012 bekend gestel.


</doc>
<doc id="53424" url="https://af.wikipedia.org/wiki?curid=53424" title="Noordwestelike gebiede">
Noordwestelike gebiede

Die Noordwestelike gebiede (Engels: "Northwest Territories", Frans: "Territoires du Nord-Ouest") is een van Kanada se grootste en ylbevolkste gebiede en provinsies. Die hoofstad en grootste van die gebied is Yellowknife. In 2010 het die Noordwestelike gebiede 'n bevolking van 43 529 mense gehad en het 'n oppervlakte van 1 346 106 km².


</doc>
<doc id="53430" url="https://af.wikipedia.org/wiki?curid=53430" title="Regina">
Regina

Regina (uitgespreek /rɪˈdʒaɪnə/) is die hoofstad en tweede grootste stad (naas Saskatoon) van die Kanadese provinsie Saskatchewan.


</doc>
<doc id="53432" url="https://af.wikipedia.org/wiki?curid=53432" title="Saskatoon">
Saskatoon

Saskatoon (uitgespreek /ˌsæskəˈtuːn/) is die grootste stad van die Kanadese provinsie Saskatchewan.


</doc>
<doc id="53440" url="https://af.wikipedia.org/wiki?curid=53440" title="Iqaluit">
Iqaluit

Iqaluit (uitgespreek /ɪˈkæluːɪt/, voor-1987: Frobisher Bay) is die hoofstad en grootste nedersetting van die Kanadese gebied Nunavut. Met 'n bevolking van sowat 6 699 (2011), is Iqaluit die kleinste hoofstad in Kanada. Dit is aan die suidoostelike kus van die Baffin-eiland geleë. Die naam van die stad beteken "plek met baie vis".


</doc>
<doc id="53443" url="https://af.wikipedia.org/wiki?curid=53443" title="Nagaland">
Nagaland

Nagaland is 'n deelstaat in oostelike Indië. Die hoofstad is Kohima en die grootste nedersetting is Dimapur. Die deelstaat het 'n bevolking van sowat 2 miljoen en met 'n oppervlakte van 16 579 km² is Nagaland een van die kleinste deelstate van die land.



</doc>
<doc id="53446" url="https://af.wikipedia.org/wiki?curid=53446" title="Benghazi">
Benghazi

Benghazi (Arabies: بنغازي‎, Italiaans: "Bengasi") is, met sowat 760,000 inwoners, die tweede grootste stad van die Noord-Afrika land Libië. Volgens die 2011-sensus het die stad 'n bevolking van 631 555 gehad.


</doc>
<doc id="53447" url="https://af.wikipedia.org/wiki?curid=53447" title="Misrata">
Misrata

Misrata, Misratah of Misurata (Arabies: مصراتة) is die derde grootste stad (naas Tripoli en Benghazi) in Libië. Die stad het 'n bevolking van sowat 550,000 mense in 2006 gehad.


</doc>
<doc id="53452" url="https://af.wikipedia.org/wiki?curid=53452" title="Sirte">
Sirte

Sirte, Sirt of Surt (Arabies: سرت, Frans: "Syrte") is 'n stad in Libië, omtrent halfpad tussen Tripoli en Benghazi. Die stad is bekend as die geboorteplek van Moeammar al-Ghaddafi.


</doc>
<doc id="53463" url="https://af.wikipedia.org/wiki?curid=53463" title="Tobroek">
Tobroek

Tobroek (Arabies: طبرق‎) is 'n stad in oostelike Libië, met 'n bevolking van ongeveer 300 000 mense.

Daar het verskeie gevegte hier plaasgevind vroeg in die Tweede Wêreldoorlog. Eers het die Geallieerde Magte die stad beset gedurende Desember 1940. Daarna word dit verower deur die Duitse en Italiaanse Magte in Junie 1942 en weer herower deur die Geallieerde Magte gedurende November van dieselfde jaar. Die dorpie was aanvanklik ontwikkel deur die Italiaanse magte as 'n militêre hawe. Die dorpie beskik oor 'n natuurlike diep hawe, alhoewel effens klein.



</doc>
<doc id="53464" url="https://af.wikipedia.org/wiki?curid=53464" title="Naloet">
Naloet

Naloet (Arabies: نالوت‎) is 'n nedersetting in westelike Libië, met 'n bevolking van 26 256 mense.


</doc>
<doc id="53469" url="https://af.wikipedia.org/wiki?curid=53469" title="Sean Connery">
Sean Connery

Sir Thomas Sean Connery (* 25 Augustus 1930 in Edinburg, Skotland) is 'n Britse akteur en vervaardiger.

Connery is veral bekend vir sy vertolking van die geheime Britse agent James Bond; hy het die rol tussen 1962 en 1983 in altesaam sewe rolprente vertolk. Gedurende sy loopbaan het hy ook in 'n reeks ander suksesvolle rolprente soos "Marnie", "The League of Extraordinary Gentlemen", "Indiana Jones and the Last Crusade", "The Hunt for Red October", "Highlander", "Murder on the Orient Express", "Dragonheart" en "The Rock" verskyn.

Sy werk as akteur is met 'n aantal toekennings bekroon, waaronder 'n Oscar, twee Baftas en drie Golden Globes. In Julie 2000 is hy tot ridder geslaan. Connery het in 2005 aangekondig dat hy uit die rolprentbedryf tree.

Sean Connery is op 25 Augustus 1930 in die Skotse hoofstad, Edinburg, gebore. Hy het gedurende die Groot Depressie grootgeword, en sy gesin het geldelik 'n opdraande stryd gevoer. Sy vader het as vragmotorbestuurder en sy moeder as huishoudster gewerk. Connery het die skool reeds in die ouderdom van vyftien verlaat om sy gesin finansieel te ondersteun. Op die leeftyd van sestien het hy by die Britse Vloot aangesluit.

Ná sy militêre loopbaan het hy aanvanklik geleentheidswerk verrig en in sy vrye tyd sport beoefen. Dit was juis sy fiksheid wat hom 'n ekstra inkomste as model by die Edinburgse Kunsskool besorg en uiteindelik 'n modelloopbaan laat begin het. In 1953 het hy op die Mnr. Heelal-wedstyd 'n derde plek in die kategorie vir mans met 'n lengte van meer as 1,8 meter behaal.

Van 1953 af het Connery ook sy akteursloopbaan met rolle in 'n aantal toneelstukke begin. Drie jaar later het hy sy eerste filmrol vertolk. Ondanks die feit dat hy nooit opleiding as akteur ontvang het nie, is Connery deur die rolprentvervaardigers Harry Saltzman en Albert R. Broccoli vir die rol van die geheime agent James Bond gekies. Met die Bond-riller "Dr. No", waarin Connery saam met Ursula Andress die hoofrol gespeel het, het sy internasionale deurbraak as akteur gekom. Reeds in die volgende jaar het hy in sy tweede Bond-riller, "From Russia with Love", gespeel.

Uiteindelik sou Connery die rol van James Bond sewe keer vertolk. Een van sy suksesvolste rolprente in hierdie reeks was "Goldfinger" (1964) met die Duitse akteur Gert Fröbe in die titelrol. In 1962 het Connery met die Australiese aktrise Diane Cilento getrou. Die huwelik sou elf jaar duur; sy seun Jason Connery is in 1963 gebore.

Danksy die regisseur Alfred Hitchcock het Connery in 1964 met die rolprent "Marnie" die geleentheid gekry om sy talent as akteur ook buite die Bond-reeks te bewys. In 1975 het hy met sy tweede vrou, die skilderes Micheline Roquebrune, getrou. Hierdie huwelik sou kinderloos bly. In die volgende jare sou Connery 'n repertoire van suksesvolle karakterrolle opbou.

So het hy in 1977 'n rol in die oorlogsdrama "A Bridge Too Far" vertolk. In 1984 het hy in die nie-amptelike Bond-riller "Never Say Never Again" saam met Klaus Maria Brandauer en Kim Basinger nog eens as geheime agent 007 opgetree.

Dit was veral Connery se talent om in uiteenlopende rolle en genres uit te blink wat van hom 'n uiters gewilde akteur by rolprentvervaardigers gemaak het. So het hy in 1986 as die monnik Willem van Baskerville saam met Christian Slater in die historiese drama "The Name of the Rose" gespeel. Sy byspelerrol in "The Untouchables" (1987) is met twee toekennings, die Golden Globe en Oscar, bekroon.

Sy geboortestad, Edinburg, het hom in 1991 met vryheid tot die stad vereer. Ander toekennings sluit sy lidmaatskap in die Franse "Légion d'Honneur" (Erelegioen) en die Cecil B. DeMille-prys in. Die grootste waardering teenoor sy werk as akteur is egter deur koningin Elizabeth II betuig wat hom in 2000 tot ridder geslaan het.

Op politieke gebied het Connery hom vir die onafhanklikwording van Skotland beywer. Met sy stigting die Skotse Internasionale Opvoedingstrust bevorder Connery die loopbaan van jong talent.

Ná sy aftrede in 2005 is Connery met die Europese Rolprentprys (2005) en die AFI-lewenstoekenning bekroon.




</doc>
<doc id="53479" url="https://af.wikipedia.org/wiki?curid=53479" title="Hipotermie">
Hipotermie

Hipotermie (verkluiming) is 'n toestand waarin die sentrale liggaamstemperatuur (die hoogste temperatuur in die middel van die lyf) van 'n persoon so ver gedaal het dat die normale metabolisme in gevaar kom. Liggaamstemperatuur wissel by normale gesonde mense tussen ongeveer 37,5 ºC (soms hoër by inspanning) en 35,5 ºC, of soms laer, soos vroeg in die môre tydens slaap. Liggaamstemperature onder 32 ºC veroorsaak dat funksies afneem, en enigiets onder 30 ºC is uiters skadelik.

Hipotermie begin as die liggaamstemperatuur daal tot onder 35 °C. As die liggaamstemperatuur onder 32 °C daal, word die situasie kritiek. Liggaamstemperature onder 27 °C is sonder mediese ingryping byna altyd dodelik, hoewel daar gevalle bekend is waar 'n persoon met 'n liggaamstemperatuur van 14 °C oorleef het.

Hipotermie kan ook lewensreddend wees. Die brein sterf naamlik reeds af wanneer die sirkulasie slegs enkele minute stop, maar by laer temperatuur kan dat veel langer duur (ander organe is minder in gevaar, aangesien hulle 'n sirkulasiestilstand langer kan oorleef). Hierdeur is dit soms moontlik om verdrinking in baie koue water te oorleef. Die slagoffer verloor bewussyn en die hartklop (bloedsomloop) stop. Die slagoffer lyk klinies dood. Deur die koue van die water raak die brein egter nog nie so vinnig onherroeplik beskadig nie. In sommige gevalle is dit nog moontlik om sulke slagoffers te laat herleef.

Daar is twee soorte hipotermie te onderskei, akute en chroniese. Akute hipotermie is die gevaarlikste; die liggaamstemperatuur daal vinnig, dikwels binne sekondes of minute as 'n slagoffer bv. deur die ys van 'n bevrore meer sak. 

Chroniese hipotermie vind plaas as die liggaam oor 'n lang tyd verkoel word. Iemand wat in yskoue water beland, sal oor die algemeen binne enkele minute te koud wees om self aktief te kan swem. Die gevaar van 'n fatale einde word ook vergroot deur hewige uitputting van die sparteling.


</doc>
<doc id="53480" url="https://af.wikipedia.org/wiki?curid=53480" title="Rooiborslaksman">
Rooiborslaksman

Die rooiborslaksman, "Laniarius atrococcineus", is 'n insekvretende, kleurvolle voël met 'n karmosynrooi bors, maar in uitsonderlike gevalle 'n gele. Atrococcineus beteken swartrooi. Dit is 'n bosveldvoël wat in doringveld, dikwels in droër sanderige omgewings in suidelike Afrika voorkom.

Die Swartkoekoek, 'n broeiparasiet, gebruik onder andere hierdie voël as broeigasheer vir sy kleintjies.




</doc>
<doc id="53484" url="https://af.wikipedia.org/wiki?curid=53484" title="Pous Benedictus XIV">
Pous Benedictus XIV

Benedictus XIV was die 247ste pous van die Rooms-Katolieke Kerk vir 17 jaar, 9 maande en 17 dae, van 1740 tot 1758. Hy word gesien as die grootste pous uit die 18de eeu. Hy het 'n groot aantal briewe en ensiklieke geskrywe. Vir die twee teenpouse met dieselfde naam sien Teenpous Benedictus XIV.

Pous Benedictus XIV is gebore as Prospero Lorenzo Lambertini (ook Prosper Lambertini) op 31 Maart 1675 in Bologna, Italië. Hy stam uit 'n adellike familie, sy pa was Marcello Lambertini en sy ma Lucrezia Bulgarini. Hy kry sy skoolopleiding by die Somaschi priesters in Bologna. Vanaf 1688 studeer hy retorika, filosofie en teologie aan die "Collegium Clementinum" in Rome. Op 11 September 1694 behaal hy sy doktorsgraad aan die La Sapienza universiteit in Rome, hy was toe 19 jaar oud. Op 12 Junie 1724 word hy titulêr biskop van Theodosia. Op 9 Desember 1726 word hy kardinaal en op 20 Januarie 1727 word Lambertini aartsbiskop van Ancona, daarna kardinaal-priester van Santa Croce in Gerusalemme op 10 Mei 1728 en op 30 April 1731 aartsbiskop van Bologna en raadgewer van Pous Clemens XII. Op 17 Augustus 1740 volg hy Pous Clemens XII op en word gekroon op 21 Augustus 1740 deur kardinaal Carlo Maria de' Marini. Hy regeer tot sy dood op 3 Mei 1758 en word opgevolg deur Pous Clemens XIII.
Die naam ‘Benedictus’ beteken 'geseënde'.


Na 'n moeisame konklaaf van meer as ses maande word Lambertini verkies as Pous Benedictus XIV. Sy pontifikaat is gekenmerk deur groot hervormingsgesindheid. Hy hervorm veral die opleiding van priesters en die pouslike instellings. Op 22 Desember 1741 verbied hy in die bul "Immensa Pastorum pricipis" die verslawing van die inheemse volke van Amerika (Indiane). In die ritestryd tussen die Jesuïte aan die een kant en die Franciskane en Dominikane aan die ander kant kies hy die kant teen die Jesuïte. Hy verbied in die bulle "Ex quo singulari" van 11 Julie 1742 en "Omnium sollicitudinum" die Chinese rites en die verering van voorvaders en Confusius. Baie Chinese bekeerlinge het die Roomse Kerk toe verlaat. Die verbod is later deur Pous Pius XII in 1939 aangepas. In sy bul "De servorum Dei Beatificatione" bevestig hy die bemiddelaar rol van Maria. Hy is die eerste pous die ensiklieke gebruik. In sy ensikliek "Allatae sunt" van 26 Julie 1755 steun hy egter die Unitate om hulle eie Oosterse rites te behou. Op 16 Oktober 1756 veroordeel hy in die bul "Ex Omnibus" die gebruik om die sakrament van die sterwendes te weerhou van Franse geestelikes wat hulle nie by die bul "Unigenitus" (teen die Jansenisme) neer lê nie.

In die pouslike staat verminder hy die belastingdruk, moedig die landbou aan en steun vryhandel. In die stryd met die wêreldlike owerhede oor wie biskoppe mag aanstel tree hy versoenend op. Hy doen baie toegewings in die konkordate van Napels (1741), Spanje (1753) en Oostenryk (1757). Hy erken ook Frederik II van Pruise as koning.

Die opkoms van 'n stedelike bestuurselite naas die ou feodale adel het dit noodsaaklik gemaak om die bestuur van stede te verander. Op 12 Januarie 1746 vaardig die pous sy bul "Urbem Romanam" uit wat 'n streng adelstatuut bevat en vandag (2011) nog geld in Rome.

Benedictus was die eerste pous wat die huwelik tussen katolieke en protestante erken het. Die bul "Benedictina" van 4 November 1741 verklaar sulke huwelike geldig. Die pous was oral gewild, ook by protestante. Voltaire het sy toneelstuk Mohammed aan hom opgedra en Charles Montesquieu het by hom dispensasie vir die vastyd gekry. Hy het streng reëls vir heiligverklarings opgestel wat tans (2011) nog gebruik word en het ook die heiligekalender hersien en die aantal heiligefeeste beperk.

Benedictus was sy lewe lank aktief as geleerde en het verskeie akademies opgerig. Hy het 'n aantal wetenskaplike werke geskrywe, waaronder "De beatificone et canonisatione", "De synode diocesana", "Opera" (in 17 dele) en "Opera inedita".
Pous Benedictus XIV het 64 nuwe kardinale aangestel in sewe konsistories. Weens die omvang van die lys word dit hier gehou.






Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="53485" url="https://af.wikipedia.org/wiki?curid=53485" title="Lys van kardinale aangestel deur Pous Benedictus XIV">
Lys van kardinale aangestel deur Pous Benedictus XIV

Pous Benedictus XIV die 247ste pous van die Rooms-Katolieke Kerk van 1740 tot 1758 het 64 nuwe kardinale aangestel in sewe konsistories.










</doc>
<doc id="53490" url="https://af.wikipedia.org/wiki?curid=53490" title="Zenon van Elea">
Zenon van Elea

Zenon van Elea (Grieks: Ζήνων ὁ Ἐλεάτης) (ca. 490 v.C. – ca. 430 v.C.) was 'n Voorsokratiese Griekse filosoof van suid-Italië en 'n lid van die Eleatiese skool wat deur Parmenides gestig is. Aristoteles het hom die uitvinder van die dialektiek genoem. Hy is besbekend om sy paradokse, wat deur Bertrand Russell beskryf is as "onmeetlik subtiel en diepsinnig".

Min is bo enige twyfel omtrent Zenon se lewe bekend. Alhoewel dit byna 'n eeu na Zenon se dood opgestel is, is die hoofbron vir biografiese inligting aangaande Zenon die dialoog van Plato genaamd die "Parmenides". In die dialoog, beskryf Plato 'n besoek aan Athene deur Zenon en Parmenides, op 'n tyd toe Parmenides "omtrent 65" was, Zenon "bykans 40" was ("Parmenides" 127b) en Sokrates "’n baie jong man" was ("Parmenides" 127c). Deur Sokrates se ouderdom op sowat 20 jaar te skat, en deur Sokrates se geboortedatum as 469 v.C. te neem, kan 490 v.C. voorgestel word as 'n benaderde geboortejaar vir Zenon.

Plato meld dat Zenon "lank en aanvallig" was, en dat hy "in die dae van sy jeug … na bewering Parmenides se beminde was" ("Parmenides" 127b).

Ander, miskien minder betroubare detail van Zenon se lewe word deur Diogenes Laërtios verskaf in sy "Lewens en Menings van Vooraanstaande Filosowe", waar dit gemeld word dat hy die seun van Teleutagoras was, maar die aangenome seun van Parmenides, wat "bedrewe was in beredenering van beide kante van enige vraagstuk, die universele kritikus," en dat hy gearresteer is en moontlik gedood is deur die toedoen van 'n tiran van Elea.

Volgens Plutarchus, het Zenon gepoog om die tiran Demylos om die lewe te bring, en toe hy misluk, "sy eie tong deurgebyt, en dit in die tiran se gesig gespoeg."

Alhoewel vele antieke skrywers na Zenon se lektuur verwys, het geen van sy geskrifte intakt behoue gebly nie.

Plato sê dat Zenon se geskrifte "vir die eerste keer na Athene gebring is, by geleentheid van" die besoek van Zenon en Parmenides ("Parmenides" 127c). Zenon, soos deur Plato aangehaal, sê dat hierdie werk "bedoel is om die argumente van Parmenides te bestendig" ("Parmenides" 128c). Dit is in Zenon se jeug opgestel, van hom gesteel, en gepubliseer sonder sy toestemming ("Parmenides" 128e). In Plato word die "eerste stelling van die eerste argument" van Zenon se werk as volg deur Sokrates weergegee: "as bestaan veelvuldig is, moet dit beide eenders en verskillend wees, en dit is onmoontlik, want nòg kan die eenderse verskil, òf die verskillende eenders wees" ("Parmenides" 127d,e).

Proklos meld in sy "Kommentaar op Plato se Parmenides", dat Zenon "nie minder as veertig argumente wat teenstrydighede onthul" voortgebring het nie (p. 29). Tans is egter slegs nege bekend.

Zenon se argumente is moontlik die eerste voorbeelde van 'n bewysmetode bekend as "reductio ad absurdum", wat letterlik beteken "om tot die absurde te reduseer". Hierdie argumentvorm het gou bekendgeword as die "epicheirema" (ἐπιχείρημα). In Boek VII van sy Topika, sê Aristoteles dat 'n epicheirema "’n dialektiese sillogisme" (beredeneerde sluitrede) is. Dit is 'n aaneenlopende redenasiestuk wat deur 'n teenparty as waar voorgehou word. Die betwister se oogmerk is om die beredeneerde sluitrede tot 'n val te bring. Hierdie "aftakelende redenasiemetode" is dermate deur hom gehandhaaf dat Seneca die jongere 'n paar eeue later sou opmerk, "As ek toegee aan Parmenides bly daar niks oor as die Een nie; as ek toegee aan Zenon, bly selfs die Een nie oor nie."

Zenon se paradokse het filosowe, wiskundiges, en fisici vir meer as twee millennia verwar, uitgedaag, beïnvloed, geïnspireer, gekoggel en vermaak. Die mees beroemde is die sogenaamde "argument teen beweging" wat deur Aristoteles in sy "Fisika" beskryf word.





</doc>
<doc id="53493" url="https://af.wikipedia.org/wiki?curid=53493" title="Project Gutenberg">
Project Gutenberg

Project Gutenberg is 'n poging deur vrywilligers om kulturele materiaal, grootliks boeke, in digitale vorm om te sit, en sodoende 'n digitale biblioteek van sogenaamde e-boeke of elektroniese boeke tot stand te bring en te versprei.
Michael S. Hart het hierdie oudste digitale biblioteek in 1971 gestig. Die meeste items in die versameling is volledige tekste uit die openbare domein. Die projek beoog om hierdie tekste so vrylik moontlik beskikbaar te stel in langdurige ope formaat vir amper enige rekenaar of e-leser. Daar is vele geaffilieerde projekte om addisionele streeks- en taal-spesifieke inhoud vry te stel. Geskandeerde publikasies wemel gewoonlik van foute, en meeste van PG se werk word vrywilliglik deur Distributed proofreaders versorg, om te verseker dat die gehalte so hoog moontlik bly.

Hart, terwyl hy nog gestudeer het, kon universiteits-rekenaartyd grootskaals gebruik om hierdie projek op die been te bring. Hart vertel dat hy graag hierdie gawe wou "teruggee" in die vorm van iets wat van groot waarde geskat sou word. Sy oorspronklike doel was om die tien-duisend mees nageslaande boeke openbaar beskikbaar te maak teen min of geen koste, hopelik teen die einde van die twintigste eeu.

Hart het geglo dat rekenaars in die toekoms beskikbaar sou wees vir die algmene publiek; hy besluit toe om letterkundige werke gratis te begin beskikbaar stel. Hy het sy eie kopie van die Verenigde State se Verklaring van Onafhanklikheid gebruik om die eerste Projek Gutenberg e-teks te skep.

Hy het die projek vernoem na Johannes Gutenberg, die vyftiende-eeuse Duitse drukker.

Teen middel-1990, met vrywille hulp, het hy die materiaal begin inskandeer (tot 1989 is dit nog per hand ingetik) toe optiese karakter-herkennings sagteware bruikbaar begin word het. Volgens 'n reëling met Carnegie Mellon University, het die universiteit die finansies van die projek begin administreer.

Beginnende in 2004, het 'n verbeterde aanlyn-katalogus dit vergemaklik om die Project Gutenberg materiaal te gebruik.

Project Gutenberg se stigter, Michael Hart, is op 6 September 2011 op 64 oorlede, tuis in Urbana, Illinois.

Charles Franks het Distributed proofreaders (DP) in 2000 op die been gebring. Dit het die proeflees van die geskandeerde materiaal oor die internet oor baie vrywilligers versprei. Hierdeur is die aantal en verskeidenheid van tekste beskikbaar vanaf Projek Gutenberg heelwat verhoog. Dit was ook heelwat makliker vir nuwe vrywilligers om by hierdie projek betrokke te raak. DP is amptelik geaffilieer aan Projek Gutenberg in 2002. Teen 2007 beslaan die meer as tien duisend boeke vanaf DP amper een-derde van die bykans 42 000 boeke in Projek Gutenberg.

In Februarie 2013 beweer Projek Gutenberg dat daar meer as 42 000 items in hul versameling is, waarby 'n gemiddeld van oor die vyftig nuwe e-boeke elke week gevoeg word. Dit is hoofsaaklik letterkundige werke uit die Westerse kultuur-tradisie. Benewens literatuur soos romans, digkuns, kortverhale en drama, het Projek Gutenberg ook kookboeke, naslaanwerke en nommers van tydskrifte. Die versameling bevat ook 'n klompie nie-teks items soos klank- en musiek-notasielêers.

Die meeste vrystellings is in Engels, maar daar is ook aansienlike hoeveelhede in baie ander tale. Teen Februarie 2013 is Frans, Duits, Fins, Nederlands, Portugees en Sjinees van die bes-verteenwoordige tale.

Waar moontlik is Gutenberg vrystellings beskikbaar in plain text, bestaande uit hoofsaaklik US-ASCII character encoding maar dikwels uitgebrei na ISO-8859-1 (benodig, byvoorbeeld, vir spesiale karakters in ander tale). Afgesien van die vereiste dat tekste kopiereg-vry moet wees, het Michael Hart dit voorop gestel dat 'n Latin (karakterstel) teks-weergawe van die vrystelling beskikbaar moet wees, want hy het geglo dat hierdie formaat mees waarkynlik in die verre toekoms nog leesbaar sal wees. Die aansienlike versameling tekste uit Oos-Asië, soos Sjinees an Japannees, noop die gebruik van UTF-8 ook.

Wanneer vrywilligers ander formate produseer word die ook vrygestel. Die mees algemene is HTML. Daar is soms 'n aanvraag na meer gevorderde formate, maar praktiese oorwegings sluit hulle partykeer uit. Projek Gutenberg het twee opsies vir meester-formate waaruit alle ander lêers gegenereer kan word – aangepaste weergawes van die Text Encoding Initiative standaard sedert 2005, and reStructuredText, since 2011.

In 2004 het Michael Hart gesê, "Die roeping van Projek Gutenberg is eenvoudig: 'Om die skep en verspreiding van e-boeke aan te moedig'". Sy doel was, "om soveel moontlike e-boeke in soveel formate as moontlik te lewer vir die hele wêreld om in soveel moontlike tale te lees". So ook, is 'n projek-slagspreuk om "die beletsels van onkunde en ongeletterdheid te vernietig", aangesien die vrywilligers beoog om geletterdheid en waardering vir letterkundige erfenisse te vestig, presies soos openbare biblioteke aan die einde van negentiende eeu begin doen het.

Projek Gutenberg is doelbewus gedesentraliseer. As 'n voorbeeld, is daar nie 'n keuringsbeleid wat voorskryf watter tekste bygevoeg moet word nie. Individuele vrywilligers werk met wat hulle wil, of met wat hulle beskikbaar het. Die Projek Gutenberg versameling se doel is om items op die lang duur te bewaar, sodat dit nie deur een spesifieke ongeluk verlore kan gaan nie. Om dit te weeg te bring, word van die hele versameling gereeld terugvalkopieë gemaak, en mirrored op verkillende plekke.

Projek Gutenberg bevestig die status van hul e-boeke baie noukeurig volgens die kopiereg-wet in die Verenigde State. Materiaal word slegs bygevoeg tot hulle argief na die kopiereg uitgeklaar is; hierdie uitklarings word bewaar vir latere verwysing.
Projek Gutenberg eis nie nuwe kopiereg op die titels wat hulle vrystel nie. Hulle moedig egter gratis duplisering en verspreiding aan.

Meeste boeke in die Projek Gutenberg versameling word as openbare domein boeke versprei onder die Verenigde State se kopiereg-wet. Die lisensie-voorwaardes wat tot elke boek gevoeg word, beperk wat met die boek gedoen kan word (soos verspreiding in veranderde vorm, of met kommersiële bedoelings) mits die Projek Gutenberg handelsmerk gebruik word. As die lisensie-voorwaardes uitgehaal word, en die handelsmerk nie gebruik word nie, is daar geen beperkings op die hergebruik van die tekste nie.

Projek Gutenberg versprei sommige nadruk-verbode tekste met toestemming. Hulle word verder beperk soos deur die kopiereg-houer bepaal.

Die teks het lyne van 65-70 karakters, en elke nuwe paragraaf word voorafgegaan deur 'n blanko-lyn. Die teks is dus toeganklik vir enigiemand met 'n teks-leser; dit is egter redelik futloos.

Alhowel die Projek Gutenberg materiaal waardevolle voorbeelde is van publikasies oor etlike eeue, is daar probleme met taalkundige ontledings.
Die transkribeerder het dalk materiaal verander volgens redaksie-reëls, of om ooglopende drukfoute uit te skakel. Selfs die spelling kon gemoderniseer gewees het (alhoewel die bedoeling van Projek Gutenberg, en van Distributed proofreaders, is om die oorspronklike text en formattering waar moontlik te behou. As mens dus ouer grammatikale gebruike probeer navors, kan daar probleme wees. Dit is ook moontlik dat sekere versamelde werke dalk meer vertoonwoordig is as ander (soos Charles Dickens).

'n Nuwe onderneming, in Maart 2004, van Michael Hart en John S. Guagliardo om goedkoop materiaal te verskaf, by name "Projek Gutenberg 2" (PG II), het 'n geskil onder PG vrywilligers ontketen, oor die hergebruik van die Projek se handelsmerk vir 'n kommersiële onderneming.

Geaffilieerde projekte is onafhanklike organisasies, met dieselfde ideale, wat toestemming verleen is om die "Project Gutenberg" handelsmerk te gebruik. Hulle het dikwels 'n besondere nasionale of taal-fokus.





</doc>
<doc id="53494" url="https://af.wikipedia.org/wiki?curid=53494" title="Oxford University Press">
Oxford University Press

Oxford University Press (afkorting OUP) is die grootste universiteitsuitgewer ter wêreld. Dit beslaan 'n departement van die Oxford-universiteit en word bestuur deur 'n groep van 15 akademici, bekend as die "Delegates of the Press", wat deur die visekanselier aangewys word. Hul hoof is die "Secretary to the Delegates", wat waarneem as OUP se uitvoerende bestuurder en hul hoofverteenwoordiger is op ander universiteitsliggame. Oxford-universiteit het reeds vanaf die 17de eeu 'n soortgelyke stelsel in gebruik vir oorsig oor die drukkery.


</doc>
<doc id="53495" url="https://af.wikipedia.org/wiki?curid=53495" title="Dialektiek">
Dialektiek

Dialektiek (ook bekend as denkleer, redeneerkunde of die dialektiese metode) is 'n beredeneringsmetode, wat sedert antieke tye sentraal staan tot die Indiese asook Europese filosofie. Die woord "dialektiek" het sy ontstaan in antieke Griekeland, en is deur Plato gepopulariseer in sy Sokratiese dialoë. Dialektiek berus op 'n dialoog tussen twee of meer persone, wat ten spyte van die verskillende sienswyses wat hulle mag handhaaf, tog wens om die waarheid van 'n saak na te speur deur die uitruil van beskouings en oortuigings, onderhewig aan beredenering. Dit verskil van 'n debat, waarin albei partye tot hul sienswyses verbind is, en oorgehaal is om die debat in hul guns te beklink deur oortuiging of 'n bewys van hul juistheid (of van die teenparty se onjuistheid) – waarin 'n jurie of arbiter gevolglik dikwels benodig word om die saak te beslis. Dit verskil ook van retoriek, 'n spraakkuns wat hom beroep op logos, pathos of ethos. Retoriek is kommunikasie gemik op oorreding van 'n gehoor tot die aanhang van 'n spesifieke argument of aksie.

Die Sofiste het geleer dat "arête" (Grieks: ἀρετή, oftewel kwaliteit of uitnemendheid) die hoogste waarde en bepaler van 'n mens se lewenswandel was. Die Sofiste het lering verskaf in die artistieke gehalte van redenaarskap (soos ons iemand kan leer om beide te skryf en 'n treffende of motiverende monoloog te lewer), as (een) wyse waardeur iemand sy "arête" kon aandui. Hulle het redenaarskap as 'n kunsvorm aangebied, wat beide vir plesier en beïnvloeding van ander aangewend word deur die voortreflikheid van jou voordragte (in teenstelling met die gebruik van logiese argumente). (Die Sofiste se lering was dat 'n persoon moet strewe na arête in alles wat hy doen, en nié slegs in redenaarskap nie).

Sokrates het "waarheid" gehuldig as die hoogste waarde, menend dat dit ontdek kan word deur redenasie en logika in redevoering: oftewel, dialektiek. Sokrates het beredenering hooggeag, d.i. beroeping op die logiese, eerder as emosionele aansporing, as die gepaste middel tot oorreding, die ontdekking van waarheid, en as die bepaler van aksie. Vir Sokrates was waarheid, nié arête nie, die hoëre verdienstelikheid, en elke persoon sou bowenal moes strewe na waarheid as riglyn vir sy lewe. Sokrates het daarom die Sofiste en hul lering van retoriek as artistieke, emosionele redekuns teëgestaan, wat nie logika of bewyse vereis het nie. Verskillende vorme van dialektiese redenasie het in die Indosfeer en die Weste ontstaan, uit verskillende tydvakke onderskeidelik. Onder die vernaamste vorme van dialektiese redenasie is die Sokratiese, Hindoe, Boeddhistiese, Middeleeuse, Hegeliaanse, Marxistiese, Talmoediese en die Neo-ortodoksie.


</doc>
<doc id="53496" url="https://af.wikipedia.org/wiki?curid=53496" title="Retoriek">
Retoriek

Retoriek, of "redekuns", is die kuns en studie van die aanwending van taal met oortuigende effek. In Aristoteles se sistematisering van retoriek, was een belangrike aspek van retoriek die bestudering en teoretisering van die drie aansporings tot oortuiging van 'n gehoor, naamlik logos, pathos en ethos, benewens die vyf kanons van retoriek: uitvinding of ontdekking, ordening, styl, geheue en voordrag. Tesame met grammatika en logika of dialektiek, is retoriek een van die drie antieke kunste in redevoering. Van antieke Griekeland tot die laat 19de eeu, was dit sentraal tot die Westerse opvoeding, deurdat dit die behoefte vervul het om publieke sprekers en skrywers op te lei om gehore tot aksie te oorreed deur argumente. 



</doc>
<doc id="53497" url="https://af.wikipedia.org/wiki?curid=53497" title="Smolensk">
Smolensk

Smolensk (Russies: Смоленск) is die hoofstad van die Smolensk-oblast in Wes-Rusland. Volgens die 2014-sensus het die stad 'n bevolking van 330 961.


</doc>
<doc id="53498" url="https://af.wikipedia.org/wiki?curid=53498" title="Alter Bridge">
Alter Bridge

Alter Bridge is ’n Amerikaanse rockgroep wat in 2004 gestig is in Orlando deur Mark Tremonti (hoofkitaar), Bryan Marshall (baskitaar), Scott Philips (tromme), destyds voormalige lede van Creed, en Myles Kennedy, voorheen van die groep The Mayfield Four. Sedert die stigting van die groep is al die oorspronklike lede nog daar. Die groep se naam is ontleen aan ’n werklike brug wat bestaan het in Detroit, Michigan naby waar Tremonti se huis was langs Alterweg.

Na die ontbinding van Creed in 2004 het Tremonti, Marshall en Phillips met Kennedy begin saamwerk. Die groep het vier albums vrygestel—"One Day Remains" (2004), "Blackbird" (2007), "AB III" (2010) en "Fortress" (2013)—twee konsertrolprente—"Live from Amsterdam" en "Live at Wembley"—en het steeds opnames gedoen en getoer ten spyte van Creed se reünie in 2009. Sedertdien het die twee groepe gelyktydig gewerk. Die lede van Alter Bridge is ook betrokke by verskeie ander projekte insluitend Creed, solo- en sessiewerk en Kennedy se samewerkings met die voormalige kitaarspeler van Guns N’ Roses, Slash.

Alter Bridge se hoofkitaarspeler en stiter Mark Tremonti, baskitaarspeler Brian Marshall en tromspeler Scott Phillips was lede van Creed saam met die hoofsanger Scott Stapp sedert 1997. Na die vrystelling van twee suksesvolle albums het Marshall die groep in 2000 verlaat, gevolg deur die vrystelling van hulle derde album in 2001. Die groep het in 2003 ’n breek geneem na afloop van ’n kontroversiële toer. Daardie jaar het Tremonti nuwe liedjies begin skryf met die oog op die stigting van ’n nuwe groep met Phillips en Marshall. Hulle het gehou van Myles Kennedy se vorige groep, The Mayfield Four en het vir Kennedy genooi om as die nuwe hoofsanger op te tree. Hulle het die nuwe groep Alter Bridge genoem na ’n werklike brug wat bestaan het naby Tremonti se huis langs Alterweg in Detroit, en het daarna begin met opnames vir hul debuutalbum.

Creed het hul ontbinding in Junie 2004 aangekondig en kreatiewe verskille en toenemende spanning tussen Stapp an die ander groeplede as redes aangevoer. Die stigting van Alter Bridge en van hul debuutalbum en die album se eerste enkelspeler, “Open Your Eyes”, het saamgeval met hierdie aankondiging. Die groeplede het gevoel dat Creed sy eindpunt bereik het en was vasberade om te fokus op hulle toekoms met die nuwe sanger. Alter Bridge se debuutalbum, "One Day Remains" is op 10 Augustus 2004 vrygestel deur Wind-up Records en het gemengde resensies ontvang. Die album is vervaardig deur Ben Grosse (wat ook albums vir kunstenaars soos Filter, Fuel en Sevendust vervaardig het), en het 750,000 eksemplare wêreldwyd verkoop en slegs goue status bereik, baie minder as die multi-platinum sukses wat Creed bereik het. Dit #5 op die "Billboard" 200 bereik en vir veertien weke daar gebly. Na “Open Your Eyes,” is nog twee enkelspeler van die album vrygestel: “Find the Real” en “Broken Wings.” Hierdie album is ook die enigste waarop Kennedy nie kitaar speel nie aangesien die album naby aan klaar was teen die tyd wat Kennedy by die groep aangesluit het. Kennedy het wel op toer met verskeie liedjies saamgespeel. Al die musiek en die meeste van die lirieke is deur Tremonti geskryf met Kennedy wat van die oorblywende liedjies se lirieke self geskryf het of ten minste gehelp skryf het.

Verskeie liedjies van "One Day Remains" het ’n affiliasie met WWE gevestig, “Metalingus” in besonder aangesien dit deur voormalige WWE-superster Edge in 2004 aangeneem is as sy intreelied en dit het so gebly tot sy uittrede in 2011. Alter Bridge het later saam met Edge in ’n agter-die-skerms-insetsel verskyn in ’n episode van "WWE Raw" in 2005. Alter Bridge het in 2005 ook ’n buitengewone instrumentale lied getiteld “Ahavo Rabo Taco Salad” vrygestel vir "Total Guitar"-tydskrif. Dit was aanvanklik slegs ’n projek van Tremonti maar die res van die groep het hulle by hom aangesluit. ’n Lied getiteld “Save Me” is ingesluit in die klankbaan vir die rolprent "Elektra" in 2005. Die klankbaan vir ’n ander rolprent van Marvel, "Fantastic Four" het ook ’n lied van Alter Bridge, “Shed My Skin,” ingesluit. Daardie jaar het die groep ’n EP, "Fan EP", vrygestel met vier liedjies op wat hulle as ’n promosionele CD in Europa gebruik het.

Voor die laaste been van die "One Day Remains"-toer in 2006 het Alter Bridge se verhouding met Wind-up Records begin versleg omdat die platemaatskappy nie die groep se visie gedeel het nie. Die groep het sedert die vrystelling van "One Day Remains" gevra om vrygestel te word maar is tot April 2006 geweier toe alle opname-, publiserings- en bevoorradingsooreenkomste uiteindelik beëindig is. Alter Bridge het egter steeds kritiek ervaar, insluitend kritiek oor die ontbinding van Creed, druk om Creed weer op die been te bring en verskeie vals aantygings dat Creed herenig sou word. Sommige kritici het so ver gegaan as om te sê dat Alter Bridge se musiek klink soos dié van Creed met ’n ander sanger. Ten spyte daarvan dat Creed in 2009 weer ’n album uitgegee het, het Tremonti gesê dat “Creed as ’n groep nooit weer sal bestaan nie.”

In 2007 het Alter Bridge aangekondig dat hulle ’n kontrak met Universal Republic Records onderteken het. Tremonti het van die groep se nuwe liedjies gesê: “Ek dink dit is die beste werk wat ons nóg gedoen het.” Alter Bridge se tweede album, "Blackbird", met die suksesvolle enkelspelers “Rise Today” en “Watch Over You” is op 9 Oktober 2007 vrygestel. “Watch Over You” was in 2008 te sien in VH1 se "Celebrity Rehab with Dr. Drew" en die musiekvideo bevat grepe van die reeks. ’n Ander weergawe van die lied met Cristina Scabbia van Lacuna Coil is beskikbaar in iTunes Store. "Blackbird" is goed ontvang deur kritici en het ’n gradering van 9,4 uit 10 gekry op die Ultimate Guitar Archive. Die album het ook die hoogaangeskrewe titelsnit bevat met die kitaarsolo wat later deur "Guitarist" aangeprys is en no. 1 op hulle lys van beste kitaarsolo’s van alle tye bereik het

Die groep het ’n suksesvolle wêreldtoer onderneem ter ondersteuning van "Blackbird" en het hul konsert in die Heineken Music Hall in Amsterdam op 7 Desember 2008 opgeneem vir ’n konsertrolprent getiteld "Live from Amsterdam". Die DVD is eksklusief verkoop by lokale gedurende Creed se reünietoer in 2009 en op Amazon.com. Die DVD is besonder goed ontvang en het “by die duisende” verkoop in teenstelling met Amazom se verwagting van “honderde”. Dit het die no. 1-plek bereik op Amazon se “Topverkopers in Musiekvideo’s en Konserte” en vir ’n aantal weke daar gebly. ’n Blu-ray-weergawe en ’n luukse weergawe wat in winkels verkoop sou word het egter in ’n kontroversie uitgeloop omdat dit telke male deur Universal Republic vertraag is, wat ondersteuners en groeplede gefrustreerd gelaat het. Dit is uiteindelik op 11 Januarie 2011 in winkels regoor Noord-Amerika vrygestel na twee jaar se gesloer.

Myles Kennedy het sedert 2008 groot lof ontvang toe daar gerugte ontstaan het dat hy saam met voormalige lede van Led Zeppelin gewerk het. Hoewel die gerugte dat Kennedy met Led Zeppelin sou saamwerk onwaar was, Kennedy het later bevestig dat hy saam met Jimmy Page, John Paul Jones en Jason Bonham liedjies geskryf en geoefen het.

In 2009 het Alter Bridge ’n ruskans geniet na die bekendmaking van Creed se reünie-toer en nuwe album. Terwyl Tremonti, Marshall en Phillips saam met Scott Stapp as Creed getoer het, het Kennedy gewerk aan sy eerste solo-album en het hy breedvoerig met die kitaarspeler van Velvet Revolver, Slash, begin saamwerk, soveel so dat hy in 2010 en 2011 as hoofsanger saam met Slash getoer het. Alter Bridge het egter steeds regdeur 2009 musiek geskryf en tussen Februarie en Mei 2010 het hulle begin met opnames vir hul derde album.

Op 17 Julie 2010 het "Billboard" geskryf dat Alter Bridge ’n platekontrak met Roadrunner Records onderteken het an dat hulle in 2011 saam met Godsmack sou toer. Hoewel die groep ontken het dat hulle saam met Godsmack sou toer, het hulle die titel van die nuwe album as "AB III" bekendgemaak saam met ’n snitlys op hul webblad vroeg in Augustus en die gerugte dat ’n kontrak met Roadrunner onderteken is, is deur die maatskappy in ’n persverklaring bevestig. Die persverklaring het ook ’n aankondiging ingesluit dat "AB III" op 8 Oktober 2010 vrygestel sou word. Op 6 September 2010 het Roadrunner die eerste enkelspeler, "Isolation", op hul webblad bekendgestel waar aangekondig is dat die enkelspeler op 26 September 2010 in die Verenigde Koninkryk beskikbaar gestel sou word, Die lied het uiteindelik die groep se mees suksesvolel lied geword deur no. 1 op "active rock"-radio te bereik en ook op die Hot Mainstreak Rock Tracks, ’n eerste vir Alter Bridge. "AB III" is deur Roadrunner Records op 8 Oktober 2010 in Australië en Duitsland vrygestel en op 11 Oktober in die Verenigde Koninkryk. Op 9 November 2010 is dit in Noord-Amerika vrygestel deur Alter Bridge Recordings via EMI. Die album het sy buiging op no. 17 op die "Billboard" 200 gemaak. Die musiekvideo vir “Isolation” is vir die eerste keer op 6 Desember 2010 op Noisecreep vertoon. Op 11 Januarie 2011 is die langverwagte konsertrolprent en -album, "Live from Amsterdam" in winkels vrygestel. “I Know It Hurts” is later op 21 Januarie 2011 slegs in Australië as die tweede enkelspeler vrygestel. “Ghost of Days Gone By” is op 18 April 2011 as die volgende enkelspeler vrygestel, gevolg deur “Wonderful Life” op 5 Junie 2011 in die Verenigde Koninkryk.

Die groep het bekendgemaak dat "AB III" veel “donkerder” en wat die lirieke betref verder verwyderd sou wees van hul vorige albums en dit is ook bevestig dat die album saamgestel is as ’n konsepalbum. "AB III" is met vrystelling met “oorweldigende toejuiging” deur professionele resensente ontvang met MusicRadar wat dit “een van dié kitaaralbums van die jaar” genoem het. Artistdirect het die album ’n perfekte telling gegee en dit ’n “meesterstuk” genoem. ’n Huldigingsalbum aan Alter Bridge getiteld "String Tribute to Alter Bridge" met klassieke verwerkings van verskeie Alter Bridge-liedjies is op 8 Maart 2011 vrygestel. Op 25 Oktober 2011 het Alter Bridge ’n spesiale uitgawe van "AB III", getiteld "AB III.5", bekendgestel waarop drie bonussnitte en ’n uurlange dokumentêr getiteld "One by One" was.

IN 2010 het die groep saam met Slaves of Gravity in die Verenigde Koninkryk en Teddy Porter en Like a Storm in die Verenigde State getoer ter ondersteuning van "AB III". In 2011 het hulle saam met Black Stone Cherry en Like a Storm in die Verenigde State getoer. In die middel van 2011 het Alter Bridge by verskeie Europese feeste opgetree, insluitend die Rock am Ring en Rock am Park-feeste, Die Nova Rock-fees, Die 2011 Download-fees, die 2011 Hellfest Summer Open Air en verskeie ander. Op 25 April 2011 het Alter Bridge ’n gratis konsert op "Jimmy Kimmel Live" gehou wat op die ABC-netwerk uitgesaai is. Die groep was medehoofkunstenaar saam met Theory of a Deadman tydens die tweede jaarlikse Carnival of Madness-toer in 2011, met ondersteunende groepe soos Black Stone Cherry, Adelitas Way en Emphatic. Die toer is verleng tot Januarie 2012 toe die groep in Australië by onder meer die Soundwave-fees gespeel het. Die groep het ’n aantal webisodes vrygestel wat hul toer uiteensit en deur DC3 Music Group vervaardig is. In aansluiting hierby is ’n tweede konsertrolprent getiteld "Live at Wembley" op 29 November 2011 opgeneem in die Wembley-arena tydens die groep se grootste optrede tot nog toe. Dit is op 26 Maart 2012 wêreldwyd vrygestel en sal later in 3D vrygestel word.

Daar word dikwels van Alter Bridge se musiek gesê dat dit “swaar, dog melodies” is. Hulle musiek word onder verskeie genres ingedeel insluitend rock, hardrock, alternatiewe metal, post-grunge, heavy metal en progressiewe metal.

Alter Bridge se musiek word deur Kennedy en Tremonti geskryf en deur Alter Bridge verwerk met die lirieke wat hoofsaaklik deur Kennedy geskryf is. Tremonti het egter die meeste van die lirieke en al die musiek op "One Day Remains" self geskryf. Die lirieke op die eerste twee albums gaan grootliks in op hoop en die oorwinning van berou, hartseer, verdriet, eensaamheid, pyn en verslawing. Die onderwerpe op "AB III" is aansienlik donkerder met liriese temas wat gebaseer is op ’n geworstel met geloof en die verlies van onskuld.

Die groep is bekend vir hul konserte en speel gewoonlik nie in groot lokale soos arenas en amfiteaters nie. Hulle speel eerder in kleiner lokale soos House od Blues, soos wat hul bedoeling aanvanklik was. Myles Kennedy het in ’n onderhoud met Artistdirect gesê “Alter Bridge is definitief ’n konsertgroep. Dit is waaroor dit vir ons gaan. Ons maak albums sodat ons vir mense kan gaan speel.” Die groep het opgetree saam met verskeie gaste insluitend Slash Paul Reed Smith, Wolfgang Van Halen, Eric Friedman en verskeie noemenswaardige musikante soos Eddie Van Halen, Jimmy Page en John Paul Jones, het al na Alter Bridge se konserte gaan kyk. Alter Bridge se konsertoptredes word oor die algemeen hoog aangeslaan.

Alter Bridge het vroeg in 2010 by die Rolstoelstigting, DC3 Music Group en ander kunstenaars soos Scott Stapp, Godsmack en New Kids on the Block aangesluit om by te staan met die "Plane to Haiti"-projek, ’n hulpverleningsprojek vir die slagoffers van die aardbewing in Haïti in 2010. Die groep het ook by die stryd teen kanker aangesluit in 2011 deur die “Play for Life”-organisasie te help met insamel van fondse vir die City of Hope Mediese Sentrum, ’n leidende kankernavorsingsentrum.

In Oktober 2010 is die groep se lied “Ties That Bind” van "Blackbird" deur "Total Guitar" gelys as die 41ste grootste kitaarlied van die dekade met Ultimate Guitar wat "AB III" in Desember 2010 benoem het as die sewende beste album van daardie jaar. In Maart van die volgende jaar is die dubbele kitaarsolo in die hoogaangeskrewe lied “Blackbird” deur "Guitarist" benoem as die grootste kitarsolo van alle tye, bo liedjies deur kunstenaars soos Led Zeppelin, Guns N’ Roses, Van Halen, Pink Floyd en andere. Myles Kennedy het hierop gereageer deur te sê dat hy “effens ongemaklik is met die idee dat dit as die ‘beste’ benoem is” maar hy en Tremonti het albei genoem dat hule geëerd voel. In Mei 2011 het die groep groepe soos Avenged Sevenfold, Linkin Park, Three Days Grace en ander verslaan in Fuse TV se peiling vir “Battle of the Fans”. Daar het soveel as 7,2 miljoen stemme ingekom vir die peiling.

Alter Bridge se musiek is in hul vroeë jare nie goed deur resensente ontvang nie maar hul eerste album "One Day Remains" het volgens die Amerikaanse Opname-industrievereniging goue status behaal in November 2004. Dit is die groep se enigste RIAA-gesertifiseerde album. Sedertdien is die groep se volgende albums oor die algemeen goed ontvang. Die groep se … en konsertrolprent, "Live from Amsterdam" is ook goed ontvang: dit is oorspronklik via Amazon.com vrygestel waar dit in slegs agt uur 15 000 plekke opgeklim het in Amazon se “Topverkopers in Musiekvideo’s en Konserte” bo kunstenaars soos Michael Jackson en Bon Jovi, tot heel bo waar dit vir ’n aantal weke gebly het. Dit is gedoen ten spyte van enige amptelike promosie of die ondersteuning van enige platemaatskappy. In laat 2009 is Alter Bridge deur die Ultimate Guitar Archive benoem as die 36ste beste heavy metal groep van die dekade.





</doc>
<doc id="53502" url="https://af.wikipedia.org/wiki?curid=53502" title="Lewisteorie">
Lewisteorie

Die Lewisteorie was een van die eerste teorieë wat gepoog het om die kovalente binding in chemie te verklaar. Hierdie teorie is deur Gilbert Lewis geformuleer en het oorspronklik berus op die waarneming dat die atome in die meeste stabiele chemiese verbindings oor 'n edelgaskonfigurasie beskik. Vir waterstofatome beteken dit dat hulle twee valenselektrone besit, en by al die ander gevalle, agt valenselektrone.

Die Lewisteorie stel mens in staat om op 'n heel eenvoudige wyse vas te stel watter elektronstruktuur die mees waarskynlike sal wees vir verskillende chemiese stowwe. Saam met die VSEPR-teorie is dit ook moontlik om te voorspel watter driedimensionale struktuur 'n molekuul of ioon waarskynlik sal besit. Dit dui in vele gevalle ook aan watter chemiese reaksies die molekuul kan ondergaan.

Die teorie gaan van die aanname uit dat die stabielste elektronstruktuur van 'n molekuul die volgende eienskappe sal besit:

Die Lewisteorie poog "nie" om te verklaar waarom die stabielste struktuur aan die bostaande eise moet voldoen nie, maar berus slegs op die empiriese waarneming dat dit vir vele molekules wel die geval is.

Die aannames maak dit moontlik om te "bereken" wat die waarskynlike elektroniese struktuur van 'n molekuul of ioon sal wees. Die berekening is baie eenvoudig.


Vir stap 7 is dit nodig om te weet hoe elektrone om 'n atoom getel word

Daar is, wat die elektrone om 'n atoom betref, drie verskillende wyses van boekhouding onderskeibaar. Die enkelpare word altyd in geheel aan die atoom toegeken, maar die wyse waarop gedeelde pare behandel word, verskil.

Om te sien of die oktetreël toegepas word, word "alle" elektronpare om 'n atoom wel tot daardie selfde atoom gereken, ook dié wat gedeel word met 'n buuratoom. Die gedeelde pare word dus dubbeld getel: nie net by die een atoom nie, maar ook by die buurman.

Om die formele lading van 'n atoom te bepaal word 'n gedeelde paar nie dubbeld getel nie, maar weer in tweë opgesplyt. Dan word die getal elektrone om die atoom opgetel en vergelyk met die getal valenselektrone wat die atoom bygedra het. Die verskil is die formele lading. 

In 'n ideale geval is alle formele ladings op die molekuul nul in die molekuul se stabielste toestand, maar vir talle molekules is dit nie moontlik nie. 

Om die oksidasietoestand van 'n atoom binne 'n molekuul te bepaal is dit belangrik om die elektronegatiwiteit van twee atome te vergelyk wat 'n elektronpaar deel. Die gedeelde elektronpaar word in geheel aan die elektro-negatiefste atoom toegeken. Dan word die elektrone om 'n atoom opgetel en vergelyk met die valensie-elektrone wat die atoom bygedra het. Die verskil is die oksidasiegetal. 

Indien die buuratome dieselfde elektro-negatiewiteit besit word die gedeelde elektronpaar opgesplyt, en word elke atoom 'n elektron toegeken.

Die oksidasiegetal is nie belangrik vir bepaling van watter struktuur die stabielste is nie, maar bepaal wel watter redoksreaksies die stof kan ondergaan.

In water bestaan die molekuul uit twee waterstofatome en een suurstofatoom.


Daar is net een moontlike toedeling van die gedeelde pare en enkelpare oor die atome in hierdie geval, maar vir andere molekules kan daar meer as een moontlikheid wees.

Die oktet-telling bevestig dat alle atome 'n edelgaskonfigurasie bereik het: die gedeelde pare word dubbeld getel. Suurstof het agt elektrone en elke waterstof twee.

Die gedeelde pare word nou opgesplyt en dit lewer beide waterstofatome met slegs een elektron elk. Hulle het dus 'n formele lading van nul. Ook die suurstofatoom is neutraal, want dit het ses elektrone.

Suurstof is elektro-negatiewer as waterstof: alle elektrone word daarom aan suurstof toegeken. Die suurstofatoom het agt elektrone en die waterstofatome nul. Dit maak die oksidasiegetalle +1 vir H, en -2 vir O.

In laggas NO is die situasie iewat anders. Die berekening word:

Die 4+4 elektronpare kan in hierdie geval op verskillende maniere toegedeel word, soos die afbeelding aantoon. Een moontlikheid is om 'n driedubbelbinding aan te neem tussen die stikstofatome, en 'n enkelbinding tussen stikstof en suurstof (N≡N-O). 'n Ander moontlikheid is om twee dubbelbindings aan te neem (N=N=O). Beide moontlikhede kom ooreen met GP=4.

Die oktettelling bevestig dat alle atome 'n oktet besit, maar die formele lading is nie nul vir alle atome soos by water die geval was nie. Die sentrale stikstofatoom het altyd een formele lading van +1. Die negatiewe formele lading behoort op die elektro-negatiewere suurstofatoom geplaas te word en dit maak N≡N-O die stabielste struktuur.

Daar is in beginsel nog 'n derde moontlikheid (N-N≡O) maar die formele lading is baie ongunstig met 'n positiewe lading op O.

Die stabielste struktuur N≡N-O het 'n oksidasiegetal van -2 vir die suurstofatoom omdat dit elektro-negatiewer is as stikstof en alle elektrone aan suurstof toegeken word. Die twee stikstofatome het dieselfde elektro-negtiwiteit. Die driedubbelbinding word gesplyt en die sentrale N-atoom het dan net drie elektrone en 'n oksidasiegetal van +2. Die eindstandige stikstofatoom het vyf elektrone (drie van die driedubbelbinding plus een enkelpaar) en 'n oksidasiegetal van nul. 

Die berekening van die oksidasietoestand gee darem 'n "afsonderlike" waarde vir elke atoom en in dié geval verskil die getal by die twee stikstofatome. Ons sien verder dat die oksidasiegetal ook nul kan wees vir stowwe wat nie 'n chemiese element is nie.

Die aannames van Lewis lewer goeie resultate vir baie molekules en mulekulêre ione, maar daar is ook talle uitsonderings en probleemgevalle:

Vir vele molekules is die Lewisteorie nie geskik nie en moet dit vervang word deur die latere golfmeganiese teorieë wat moeiliker is om toe te pas. By organiese chemie is die Lewisteorie egter dikwels voldoende en is dit die rede waarom die teorie nog altyd baie toegepas word.



</doc>
<doc id="53517" url="https://af.wikipedia.org/wiki?curid=53517" title="HIM">
HIM

HIM is 'n musiekgroep wat uit vier Finse jongelinge vanaf Helsinki bestaan.




</doc>
<doc id="53518" url="https://af.wikipedia.org/wiki?curid=53518" title="Children of Bodom">
Children of Bodom

Children of Bodom is 'n musiekgroep wat uit vier Finse jongelinge vanaf Espoo bestaan.




</doc>
<doc id="53519" url="https://af.wikipedia.org/wiki?curid=53519" title="Elizabeth Taylor">
Elizabeth Taylor

Dame Elizabeth Rosemond Taylor (27 Februarie 1932 – 23 Maart 2011), ook bekend as Liz Taylor, was ’n Engels-Amerikaanse aktrise, sakevrou en filantroop. Sy het haar loopbaan as aktrise in die vroeë 1940's begin en was een van die gewildste sterre van die klassieke Hollywood van die 1950's. Sy het tot in die 1960's ’n suksesvolle loopbaan gehad en vir die res van haar lewe ’n bekende openbare figuur gebly. In 1999 het die Amerikaanse Rolprentinstituut haar as die sewende grootste vroulike silwerdoeklegende van die klassieke Hollywood aangewys.

Taylor is in Londen gebore as die dogter van ryk, vooraanstaande Amerikaanse ouers. Die gesin het in 1939 teruggetrek na Los Angeles en sy het gou ’n kontrak by Universal Pictures gekry. Haar eerste fliekrol in 1942 was klein en haar kontrak is nie hernu nie. Sy het daarna by Metro-Goldwyn-Mayer aangesluit en haar deurbraak in "National Velvet" (1944) gemaak. Sy was een van die ateljee se gewildste tienersterre en het in die vroeë 1950's volwasse rolle begin vertolk. Die eerste was in die komedie "Father of the Bride" (1950), en sy het goeie resensies gekry vir haar spel in die drama "A Place in the Sun" (1951).

Sy het in dié tyd nie gehou van die rolle wat sy gekry het en van die ateljee se beheer oor haar lewe nie en het oorweeg om haar loopbaan te beëindig. Van die middel 1950's af het sy egter rolle begin kry wat sy meer geniet het, soos in die epiese drama "Giant" (1956). In die volgende jare was sy in verskeie prente te sien wat kommersieel suksesvol was en goeie resensies gekry het. Dit sluit in twee verwerkings van toneelstukke deur Tennessee Williams: "Cat on a Hot Tin Roof" (1958) en "Suddenly, Last Summer" (1959); vir laasgenoemde het sy ’n Golden Globe gewen. Hoewel sy nie gehou het van haar rol as ’n hoëklasprostituut in "BUtterfield 8" (1960), haar laaste rol vir MGM, nie het sy ’n Oscar vir haar spel gewen.

Taylor is toe ’n rekordbedrag van $1 miljoen betaal vir haar rol in die epiese geskiedenisfliek "Cleopatra" (1963), in daardie stadium die duurste prent wat nog gemaak is. Tydens die verfilming het Taylor en haar medester Richard Burton ’n buite-egtelike verhouding aangeknoop wat ’n skandaal veroorsaak het. Ondanks openbare afkeer, het hulle hul verhouding voortgesit en is hulle in 1964 getroud. Die media het hulle "Liz en Dick" gedoop, en hulle het in 11 prente saam verskyn, insluitende "The V.I.P.s" (1963), "The Sandpiper" (1965), "The Taming of the Shrew" (1967) en "Who's Afraid of Virginia Woolf?" (1966). Taylor het die beste resensies van haar loopbaan vir "Woolf" gekry, asook haar tweede Oscar en verskeie ander pryse. Sy en Burton is in 1974 geskei, maar het kort daarna versoen geraak en is in 1975 weer getroud. Die tweede huwelik is in 1976 beëindig.

Taylor se loopbaan het in die laat 1960's begin agteruitgaan, hoewel sy tot in die middel 1970's nog in rolprente te sien was. Daarna het sy gefokus op die loopbaan van haar sesde man, senator John Warner. In die 1980's het sy haar eerste beduidende verhoogrol vertolk en in verskeie TV-prente en verskyn en was sy die eerste beroemde wat haar eie parfuum bekend gestel het. Nadat sy emosioneel geraak is deur die afsterwe van haar vriend Rock Hudson, wat in 1985 aan vigs oorlede is, was sy een van die eerste sterre wat aan MIV/vigs-aktivisme deelgeneem het. Sy was in 1985 ’n medestigter van die American Foundation for AIDS Research en het in 1991 die Elizabeth Taylor-vigsstigting op die been gebring. Van die vroeë 1990's tot met haar dood het sy haar tyd aan filantropiese werk bestee. Sy het verskeie pryse daarvoor ontvang, onder meer die Presidensiële Burgersmedalje van Amerika.

Deur Taylor se loopbaan was haar persoonlike lewe die onderwerp van konstante media-aandag. Sy het agt keer met sewe mans getrou, ernstige siektes oorleef en ’n stralerjakkerlewe gelei; sy het onder meer een van die duurste juweliersversamelings in die wêreld gehad. Ná baie jare van swak gesondheid is sy in 2011 op 79-jarige ouderdom aan kongestiewe hartversaking dood.

Taylor is op 27 February 1932 in Londen gebore. Haar ouers, Francis Lenn Taylor, ’n kunshandelaar, en die afgetrede verhoogaktrise Sara Sothern (gebore Sara Viola Warmbrodt), was Amerikaanse burgers van Kansas, maar het in 1929 na Londen getrek en ’n kunsgalery geopen.

In die lente van 1939 het die Taylors besluit om na Amerika terug te keer weens die toenemende politieke spanning in Europa. Vroeg in 1940 het Francis ’n nuwe galery in Los Angeles geopen en die familie het hulle eindelik in Beverly Hills gevestig.

Nadat verskeie mense opgemerk het Taylor moet oudisies vir rolprente aflê, het sy in April 1941 ’n klein rol in Universal Pictures se "There's One Born Every Minute" (1942) gekry, asook ’n jaarkontrak by hulle. Sy het geen ander rolle gekry nie en haar kontrak is ná ’n jaar beëindig.
Laat in 1942 het sy ’n tweede kans gekry toe ’n aktrise met ’n Engelse aksent gesoek is vir "Lassie Come Home" (1943). Sy het aan die begin van die volgende jaar ’n standaardkontrak vir sewe jaar geteken.

Taylor was 12 toe sy haar eerste groot rol kry in "National Velvet". MGM was op soek na ’n aktrise met ’n Engelse aksent wat kon perdry en Taylor het aan albei kriteria voldoen. "National Velvet" was ’n groot sukses toe dit op Kersdag 1944 uitgereik word en resensente het Taylor se lof besing.

Taylor het later gesê haar kinderjare het geëindig toe sy ’n ster word, want MGM het elke aspek van haar lewe beheer. Sy het daarna ’n klein rol in die derde Lassie-rolprent, "Courage of Lassie" (1946), gekry.

Toe Taylor in 1947 15 word, het MGM ’n meer volwasse beeld van haar begin skep en fotosessies gereël waarin sy as ’n "normale" tiener uitgebeeld is. Sy is in die pers met ouer aktrises soos Ava Gardner en Lana Turner vergelyk. Ná nog twee rolle, in "Cynthia" (1947) en "Life with Father" (1947), het sy byrolle gekry as ’n "mansteler" in "A Date with Judy" (1948) en ’n bruid in die romantiese komedie "Julia Misbehaves" (1948). Laasgenoemde was ’n groot sukses. In 1949 het die tydskrif "Time" haar op sy voorblad geplaas en haar die leier onder Hollywood se volgende geslag sterre genoem, ’n "juweel met goeie waarde, ’n ware saffier".

Toe sy in 1950 18 word, het Taylor meer volwasse rolle begin speel, soos in "Conspirator" (1949) en "The Big Hangover" (1950). Laasgenoemde is in Mei uitgereik en in dieselfde jaar is Taylor met die hotelerfgenaam Conrad Hilton jr. getroud in ’n seremonie wat baie publisiteit gekry het.
In 1951 was sy saam met Montgomery Clift en Shelley Winters te sien in "A Place in the Sun". Volgens haar was dit die eerste keer dat sy gevra is om toneel te speel en nie net haarself te wees nie. Sy is geloof vir haar spel, vir die eerste keer sedert "National Velvet". Die prent was ook ’n groot sukses.

In Januarie 1951 is sy van Hilton geskei en dit het ’n openbare skande veroorsaak. Sy het haar eerste kontrak by MGM afgesluit met ’n rol in "The Girl Who Had Everything" (1953). Sy het daarna nog ’n kontrak vir sewe jaar met hulle aangegaan. Hoewel sy interessanter rolle wou hê, het sy die geld nodig gehad, want sy is kort tevore met die Britse akteur Michael Wilding getroud en was swanger. Weens haar finansiële afhanklikheid het die ateljee nou nog meer beheer oor haar gehad.

Een van haar volgende rolle was in "The Last Time I Saw Paris", wat geskoei was op ’n kortverhaal deur F. Scott Fitzgerald. Hoewel eers teensinnig, het sy die rol geniet. Hoewel dit nie so ’n groot sukses was nie, het dit positiewe resensies gekry. Taylor het tydens die vervaardiging daarvan weer swanger geraak en moes instem om haar dienstydperk met ’n jaar te verleng om op te maak vir die tyd op swangerskapsverlof.

Teen die middel 1950's het die Amerikaanse rolprentbedryf ernstige kompetisie van die televisiebedryf gekry, met die gevolg dat minder rolprente gemaak is en eerder op gehalte gefokus is. Die verandering was tot voordeel van Taylor, wat eindelik weer interessante rolle begin gekry het ná ’n paar jaar van teleurstellings. Nadat sy die regisseur George Stevens genader het, het sy die vroulike hoofrol in "Giant" (1956) gekry; dit was ’n epiese drama oor ’n boeredinastie met ook Rock Hudson en James Dean. Taylor het nie goed met Stevens klaargekom nie en was dikwels siek, wat tot oponthoude gelei het. Boonop is Dean in ’n motorongeluk dood dae nadat sy werk aan die rolprent voltooi was; ’n hartseer Taylor moes egter nog reaksieskote doen vir hul gesamentlike tonele. Toe "Giant" ’n jaar later uitgereik word, was dit ’n groot sukses, wat lof van resensente gekry het. Hoewel Taylor nie soos haar medesterre vir ’n Oscar benoem is nie, het sy ook lof gekry vir haar spel, wat deur "Variety" "verbasend slim" genoem is en deur "The Manchester Guardian" "’n verstommende openbaring van onverwagte gawes". Dié koerant het haar een van die prent se sterkste punte genoem.

MGM het Taylor weer saam met Montgomery Clift geplaas in "Raintree County" (1957), ’n burgeroorlogsdrama wat die ateljee gehoop het so gewild soos "Gone with the Wind" (1939) sou wees. Hoewel dit nie heeltemal so suksesvol was nie, is Taylor vir die eerste keer vir ’n Oscar benoem.
Taylor het haar volgende rol, as Maggie die kat in die rolprentweergawe van Tennessee Williams se toneelstuk "Cat on a Hot Tin Roof" (1958), as ’n hoogtepunt in haar loopbaan beskou, hoewel dit saamgeval het met een van die moeilikste tydperke in haar persoonlike lewe. Ná die voltooiing van "Raintree Country" is sy van Wilding geskei en met die vervaardiger Mike Todd getroud. Sy het net twee weke aan die prent gewerk toe Todd in Maart 1958 in ’n vliegongeluk sterf. Hoewel sy verpletter was, het druk van die ateljee en die wete dat Todd groot skuld gehad het, haar genoop om net drie weke later terug te keer werk toe. Sy het later gesê sy het "op ’n manier Maggie geword", en dat wanneer sy gewerk het die enigste tye was wat sy in die weke ná Todd se dood kon funksioneer.
Tydens die verfilming het Taylor se persoonlike lewe nog meer aandag gekry toe sy ’n affair aanknoop met die sanger Eddie Fisher, wie se huwelik met die aktrise Debbie Reynolds in die media opgehemel is as ’n verbintenis van "Amerika se lieflinge". Die verhouding – en Fisher se daaropvolgende egskeiding – het Taylor se beeld verander van ’n rouende weduwee in ’n vrou wat huwelike opbreek. MGM het die skandaal tot hul voordeel ingespan deur ’n foto van Taylor wat in ’n négligé in ’n bed poseer, op die prent se reklameplakkate te gebruik. Sy het lof vir haar toneelspel gekry en is vir ’n Oscar en Bafta benoem.

Taylor se volgende prent, Joseph L. Mankiewicz se "Suddenly, Last Summer" (1959), was ook op ’n boek van Tennessee Williams geskoei. Haar mede-akteurs was Montgomery Clift en Katharine Hepburn. Hoewel dit oor geestesteurings, kindertydtraumas en homoseksualiteit handel, is dit weer met Taylor se seksuele aantrekkingskrag bemark; die lokprent en plakkaat toon haar albei in ’n wit baaikostuum. Die strategie het gewerk en die prent was ’n finansiële sukses. Taylor is vir die derde keer vir ’n Oscar en vir haar eerste Golden Globe benoem.

Teen 1959 moes Taylor in nog ’n prent vir MGM verskyn, en hulle het besluit dit sou "BUtterfield 8" (1960) wees, ’n drama oor ’n hoëklasprostituut. Die ateljee het reg voorspel Taylor se openbare beeld sou maak dat gehore haar maklik met dié rol sou kon vereenselwig. Om dieselfde rede het sy die prent gehaat, maar sy het geen sê in die saak gehad nie. Die ateljee het egter ingestem tot haar versoek dat die prent in New York geskiet word en Eddie Fisher ook ’n rol kry. Soos voorspel, was "BUtterfield 8" ’n groot kommersiële sukses. Bosley Crowther het geskryf Taylor "lyk soos ’n miljoen dollar, óf in pels óf in ’n negligée". Sy het haar eerste Oscar vir haar toneelspel in dié prent gewen.

Nadat haar kontrak met MGM verstryk het, het Taylor in 20th Century-Fox se "Cleopatra" (1963) gespeel – dit was ’n epiese geskiedenisprent wat haar volgens die rolprenthistorikus Alexander Doty beroemder as ooit gemaak het. Sy was die eerste aktrise wat meer as $1 miljoen vir ’n rol betaal is; Fox het haar ook 10% van die prent so profyt gegee en die fliek geskiet in Todd-AO, ’n wyeskermformaat waarvan sy die regte van Mike Todd geërf het. Die verfilming – wat gekenmerk is deur duur stelle en kostuums, voortdurende vertragings en ’n skandaal wat veroorsaak is deur Taylor se buite-egtelike affair met haar medespeler Richard Burton – is fyn deur die media dopgehou. Volgens "Life" was dit die rolprent waaroor die meeste nog gepraat is. Die verfilming het in 1960 die eerste keer in England begin, maar moes verskeie kere weens gure weer en Taylor se swak gesondheid gestaak word. In Maart 1961 het sy lewensgevaarlike longontsteking opgedoen en ’n lugpypinsnyding moes gedoen word; een nuusagentskap het selfs verkeerdelik berig dat sy gesterf het. Ná haar herstel het Fox die filmmateriaal wat reeds geskiet is, weggegooi en die verfilming na Rome geskuif. Joseph Mankiewicz is as die nuwe regisseur aangestel en Burton in die rol van Mark Antony. Die prent is eindelik in Julie 1962 voltooi. Teen ’n koste van $62 miljoen was dit in dié tyd die duurste prent wat nog gemaak is.

"Cleopatra" was in Amerika die grootste treffer van 1963 by die loket; dit het $15,7 miljoen geïn, maar dit het jare geduur voordat die vervaardigingskoste gedek is en die prent het Fox byna bankrot gemaak. Die ateljee het Taylor in die openbaar die skuld vir die probleme gegee, en het Burton en Taylor onsuksesvol gedagvaar omdat hul gedrag na bewering die prent skade berokken het. Die resensies van die fliek was gemeng tot negatief; Taylor was daarvolgens oorgewig en haar stem te skraal, en sy is ongunstig met haar klassiek opgeleide Britse medesterre vergelyk. Taylor het "Cleopatra" later ’n laagtepunt in haar loopbaan genoem en beweer die ateljee het die tonele uitgesny wat die "kern van die karakterisering" weergegee het.
Vervaardigers was gretig om munt te slaan uit die skandaal om Taylor en Burton. Hul volgende fliek saam was Anthony Asquith se "The V.I.P.s" (1963), wat die opskrifte oor hulle weerspieël het. Taylor het die rol gespeel van ’n beroemde model wat haar man probeer verlaat vir ’n minnaar en Burton het die rol van haar vervreemde miljoenêrman gespeel. Dit is kort ná "Cleopatra" uitgereik en was ’n lokettreffer.

Ná "The V.I.P.s" het Taylor ’n blaaskans van twee jaar van rolprente geneem. In dié tyd is sy en Burton van hul onderskeie gades geskei en het hulle met mekaar getrou. Die superpaartjie het in die middel 1960's in verskeie rolprente saam verskyn en oor die volgende dekade ’n gesamentlike $88 miljoen verdien.

Hul eerste gesamentlike projek ná haar blaaskans was Vincente Minnelli se romantiese drama "The Sandpiper" (1965), oor ’n ongeoorloofde affair tussen ’n boheemse kunstenaar en ’n getroude kerklike. Die resensies was grootliks negatief, maar dit was ’n treffer by die loket.

Vir hul volgende prent, "Who's Afraid of Virginia Woolf?" (1966), het Taylor die grootste lof in haar loopbaan ontvang. Sy en Burton het die rolle vertolk van Martha en George, ’n middeljarige paartjie wat ’n huwelikskrisis beleef. Om die rol van die 50-jarige Martha oortuigend te vertolk het Taylor gewig aangesit, ’n pruik gedra en haar grimeer sodat sy oud en moeg lyk – in teenstelling met haar openbare beeld as ’n glansryke rolprentster. Op Taylor se voorstel is die teaterregisseur Mike Nichols aangestel om die prent te regisseer, ondanks sy gebrek aan rolprentondervinding. Die produksie het verskil van enigiets wat sy al gedoen het, want Nichols wou hê al die tonele moes eers gerepeteer word voordat verfilming begin het. "Woolf" is beskou as grondverskuiwend vanweë sy volwasse tema en ongesensorde taal, en dit het uitstekende resensies gekry. "Variety" het geskryf Taylor se "karakterisering is tegelyk sensueel, leedvermakerig, sinies, jammerenswaardig, afstootlik, lustig en sag", en Stanley Kauffmann van "The New York Times" het gemeen dis die "beste werk van haar loopbaan". Die prent was ook een van die grootste kommersiële suksesse van die jaar. Taylor het vir haar spel haar tweede Oscar gewen, asook ’n Bafta, ’n National Board of Review- en ’n New York City Film Critics Circle-prys.

Taylor en Burton se "The Taming of the Shrew" (1967) van Franco Zeffirelli was ’n uitdaging vir Taylor: Sy was die enigste aktrise in die rolverdeling wat geen ondervinding van Shakespeare-toneelstukke gehad het nie. Zeffirelli het later gesê dit het haar toneelspel interessant gemaak, want sy "het die rol van voor af geskep". Resensente het gemeen die toneelstuk se materiaal pas by die paartjie en die prent was ’n lokettreffer wat $12 miljoen geïn het.

Taylor se derde prent van 1967, John Huston se "Reflections in a Golden Eye", was haar eerste een sonder Burton sedert "Cleopatra". Dit was ’n drama oor ’n homoseksueel wat sy seksuele oriëntasie onderdruk en sy ontroue vrou. Taylor se ou vriend Montgomery Clift sou eers die manlike hoofrol vertolk, maar sy loopbaan was al ’n paar jaar lank aan die agteruitgaan weens middelmisbruik. Taylor was egter vasbeslote om hom in die prent te hê en het selfs aangebied om sy versekering te betaal. Clift is egter aan ’n hartaanval dood voordat die verfilming begin het en hy is deur Marlon Brando vervang. "Reflections" was ’n kommersiële mislukking en het swak resensies gekry.

Taylor en Burton se laaste prent van die jaar was Graham Greene se weergawe van "The Comedians", wat gemengde resensies gekry het en teleurstellend by die loket gevaar het.

Taylor se loopbaan was teen die laat 1960's aan die agteruitgaan. Sy het gewig aangesit, was op pad na haar middeljare en het nie ingepas by Nuwe Hollywood-sterre soos Jane Fonda en Julie Christie nie. Ná verskeie jare van byna konstante media-aandag was die publiek ook moeg vir haar en Burton, en die twee se stralerjakkerleefstyl is gekritiseer.

In 1968 het Taylor in twee prente van die regisseur Joseph Losey gespeel – "Boom!" en "Secret Ceremony". Albei was mislukkings. Haar derde prent met George Stevens as regisseur, "The Only Game in Town" (1970), waarin sy die rol van ’n Las Vegas-verhoogmeisie speel wat ’n verhouding met ’n kompulsiewe dobbelaar (Warren Beatty) het, was onsuksesvol.
Die drie prente waarin sy in 1972 gespeel het, was effens meer geslaagd: "Zee and Co.", met Michael Caine, "Under Milk Wood", waarin sy net ’n klein rol gespeel het, en Peter Ustinov se "Faust"-parodie "Hammersmith Is Out", haar 10de prent saam met Burton.

Taylor en Burton se laaste prent saam was "Divorce His, Divorce Hers" (1973), nogal ’n gepaste naam omdat hulle die volgende jaar geskei is. Haar ander prente wat in 1973 uitgereik is, was die Britse riller "Night Watch" en die Amerikaanse drama "Ash Wednesday". Vir laasgenoemde, waarin sy die rol speel van ’n vrou wat verskeie plastiesechirurgie-operasies ondergaan in ’n poging om haar huwelik te red, het sy ’n Golden Globe-benoeming gekry. Haar enigste prent van 1974, die Italiaanse "The Driver's Seat", was ’n mislukking.

Taylor het in die middel 1970's minder rolle vetolk en daarop gefokus om haar sesde man, die Republikeinse politikus John Warner, te steun. In 1976 het sy gespeel in die Sowjet-Amerikaanse fantasieprent "The Blue Bird", nog ’n mislukking, en ’n klein rol gehad in die televisieprent "Victory at Entebbe" (1976). In 1977 het sy gesing in die gekritiseerde rolprentweergawe van Stephen Sondheim se "A Little Night Music".

Ná ’n tydperk waarin sy half afgetree as aktrise was, het Taylor gespeel in "The Mirror Crack'd" (1980), wat ’n verwerking is van ’n misterieroman deur Agatha Christie; haar medespelers was ’n groep akteurs uit die ateljee-era, soos Angela Lansbury, Kim Novak, Rock Hudson en Tony Curtis.
In ’n poging om haarself uit te daag, het sy daarna verskyn in haar eerste beduidende verhoogrol, as Regina Giddens in ’n Broadway-produksie van Lillian Hellman se "The Little Foxes". In plaas daarvan om Giddens in ’n negatiewe lig uit te beeld soos dikwels in vorige produksies, was Taylor se weergawe van Giddens ’n slagoffer van haar omstandighede. Die première was in Mei 1981 en dit is gevolg deur uitverkoopte sitplekke vir die volgende ses maande, ondanks gemengde resensies. Dan Sullivan van die "Los Angeles Times" het gemeen: "Taylor verteenwoordig ’n moontlike Regina Giddens, soos gesien deur die persona van Elizabeth Taylor. Daar is ’n mate van toneelspel in, sowel as ’n mate van persoonlike vertoon." In November 1981 het Taylor die rol van die sosiale vlinder Helena Cassadine in die sepie "General Hospital" vertolk. Daarna het sy weer in Londen se Weseinde in "The Little Foxes" gespeel, maar het grootliks negatiewe resensies van die Britse pers gekry.

Aangespoor deur die aanvanklike sukses van "The Little Foxes" het Taylor en die vervaardiger Zev Buffman die Elizabeth Taylor Repertory Company gestig. Die eerste en enigste produksie daarvan was ’n nuwe weergawe van Noël Coward se komedie "Private Lives", met Taylor en Burton. Die Bostonse première was in die Amerikaanse lente van 1983 en hoewel dit kommersieel suksesvol was, het dit oor die algemeen negatiewe resensies gekry. Resensente het opgelet albei sterre se gesondheid is taamlik swak. Taylor het haar ná die speelvak van die toneelstuk in ’n rehabilitasiesentrum laat opneem en Burton is die volgende jaar oorlede. Ná die mislukking van "Private Lives" het Taylor haar teatergeselskap ontbind. Haar enigste ander projek daardie jaar was die televisieprent "Between Friends".

Van die middel 1980's af was Taylor hoofsaaklik in TV-produksies te sien. Sy het in 1984 kamees in die sepies "Hotel" en "All My Children" vertolk en was in 1985 ’n bordeeleienares in die historiese minireeks "North and South". Sy het ook in verskeie TV-prente gespeel, soos "Malice in Wonderland" (1985), "There Must Be a Pony" (1986) en "Poker Alice" (1987). Sy was te sien in Franco Zeffirelli se Frans-Italiaanse prent "Young Toscanini" (1988) en haar laaste toneelspelrol was in ’n TV-weergawe van "Sweet Bird of Youth" (1989), haar vierde Tennessee Williams-toneelstuk. In dié tyd het sy erepryse begin ontvang vir haar loopbaan: die Cecil B. DeMille-prys in 1985 en die Film Society of Lincoln Center se Chaplin-prys in 1986.

In die 1990's het Taylor op MIV/vigs-aktivisme gefokus. Haar paar rolle sluit in karakters in die animasiereekse "Captain Planet and the Planeteers" (1992) en "The Simpsons" (1992, 1993), en kamees in die CBS-reekse "The Nanny", "Can't Hurry Love", "Murphy Brown" en "High Society". Haar laaste prent wat in teaters uitgereik is, was "The Flintstones" (1994), waarin sy Pearl Slaghoople in ’n kort byrol vertolk. Dit het swak resensies gekry, maar was gewild by die loket. Taylor het Amerikaanse en Britse erepryse vir haar loopbaan gekry: die AFI Life Achievement Award in 1993, die Screen Actors Guild Life Achievement Award in 1997 en ’n BAFTA Fellowship in 1999. In 2000 het koningin Elizabeth II haar ’n dame gemaak.

Ná byrolle in die TV-prent "These Old Broads" (2001) en in die animasiesitkom "God, the Devil and Bob" (2001) het Taylor haar aftrede as aktrise aangekondig om haar tyd aan filantropie te wy. Haar laaste openbare optrede was in 2007, toe sy en James Earl Jones die toneelstuk "Love Letters" opgevoer het by ’n Paramount Studios-funksie ten bate van vigs.

Taylor was een van die eerste bekendes wat aan MIV/vigs-aktivisme deelgeneem het; sy het gehelp om meer as $270 miljoen vir die saak in te samel. Sy het haar filantropiese werk in 1984 begin nadat sy gefrustreerd geraak het omdat daar so min aan die siekte gedoen word, hoewel dit wyd bespreek word. Sy het later aan "Vanity Fair" verduidelik sy "het besluit ek kan met my naam sekere deure oopsluit, dat ek op sigself ’n verbruiksartikel is – en ek praat nie as ’n aktrise nie. Ek kan die roem vat waaroor ek gegrief was en waarvan ek vir so baie jare probeer wegkom het – maar jy kan nooit daarvan wegkom nie – en dit gebruik om iets goeds te doen. Ek wou aftree, maar die poniekoerante wou my nie toelaat nie. Toe dink ek: As julle my wil gebruik, gaan ek julle gebruik."
Taylor het haar filantropiese werk begin deur die eerste geldinsameling vir vigs in Los Angeles te help reël en die gasvrou daarvan te wees. In Augustus 1985 het sy saam met dr. Michael Gottlieb die Nasionale Vigsnavorsingstigting gestig nadat haar vriend en voormalige medester Rock Hudson aangekondig het dat hy aan die siekte sterf. Die volgende maand het die stigting met dr. Mathilde Krim se vigsstigting saamgesmelt om die Amerikaanse Stigting vir Vigsnavorsing (amfAR) te vorm. Terwyl amfAR op geld vir navorsing gefokus het, het Taylor in 1991 die Elizabeth Taylor-vigsstigting (ETAF) gestig om bewustheid te kweek en steundienste aan mense met MIV/vigs te verskaf; sy het self vir die oorhoofse koste betaal. Haar trust gaan steeds voort met sy werk. Taylor het ook gehelp om amfAR se operasies na ander lande te versprei; ETAF werk ook internasionaal.

Taylor het in 1986, 1990 en 1992 voor die Amerikaanse Senaat en Kongres getuig vir die Ryan White Care Act, die grootste nasionaal befondsde program in Amerika vir MIV/vigs. Sy het president Ronald Reagan oortuig om vir die eerste keer in 1987 in ’n toespraak erkenning aan die siekte te gee, en sy het presidente George H.W. Bush en Bill Clinton gekritiseer oor ’n gebrek aan belangstelling om die siekte te beveg. Taylor het ook ’n sentrum gestig wat gratis toetsing doen, asook die Elizabeth Taylor Endowment Fund vir navorsing en opvoeding aan UCLA. In 2015 het Taylor se sakevennoot, Kathy Ireland, beweer Taylor was in die 1980's aan die hoof van ’n onwettige netwerk wat medisyne onder Amerikaners met MIV/vigs versprei het voordat die medisyne goedgekeur was. Die bewering is deur verskeie mense ontken.
Taylor is met verskeie pryse vereer vir haar filantropiese werk. Sy is in 1987 ’n ridder van die Franse Erelegioen gemaak en het die Jean Hersholt- Humanitêre Prys in 1993 ontvang, asook die Screen Actors' Guild Lifetime Achievement Award vir humanitêre diens in 1997, die GLAAD Vanguard Award in 2000 en die Presidensiële Burgersmedalje in 2001.

Taylor was die eerste bekende wat haar eie versameling geurmiddels geskep het. In samewerking met Elizabeth Arden het sy twee trefferparfuums bekend gestel: Passion in 1987 en White Diamonds in 1991. Sy was persoonlik aan die hoof van die skepping en vervaardiging van elk van die 11 geure wat in haar naam bemark is. Volgens die biografieskrywers Sam Kashner en Nancy Schoenberger het sy meer met haar parfuums verdien as deur haar hele loopbaan as aktrise. Met haar dood het die Britse koerant "The Guardian" berig die grootste deel van haar boedel van ’n geraamde $600 miljoen tot $1 miljard bestaan uit inkomste uit haar parfuums. In 2005 het Taylor ook ’n juweliersmaatskappy, House of Taylor, saam met Kathy Ireland en Jack en Monty Abramov begin.

Deur haar hele volwasse lewe het Taylor se persoonlike lewe, en veral haar agt huwelike, groot belangstelling van die media en afkeer van die publiek ontlok. Volgens die biografieskrywer Alexander Walker was "die huwelik die kern van die mite wat Elizabeth Taylor omring het [vandat sy 16 jaar oud was], of sy daarvan gehou het of nie". MGM het in 1948 gereël dat sy met die voetbalkampioen Glenn Davis uitgaan, en die volgende jaar het sy vir ’n kort rukkie verloof geraak aan William Pawley jr., seun van die Amerikaanse ambassadeur William D. Pawley. Die rolprentmagnaat Howard Hughes wou ook met haar trou en het haar ouers ’n sessyferbedrag aangebied as sy sy vrou sou word. Taylor het die aanbod van die hand gewys, maar was andersins gretig om jonk te trou omdat haar "taamlik puriteinse opvoeding en geloofstelsel" haar laat glo het "liefde is sinoniem aan die huwelik". Taylor het later gesê sy was in dié tyd "emosioneel onvolwasse" vanweë haar beskutte kinderjare en dat sy geglo het sy kan onafhanklikheid van haar ouers en MGM kry deur middel van ’n huwelik.

Taylor was 18 toe sy op 6 Mei 1950 in Beverly Hills trou met Conrad "Nicky" Hilton jr., erfgenaam van die Hilton-hotelketting. MGM het die groot, duur bruilof gereël en dit het ’n groot mediamakietie geword. In die weke ná die troue het Taylor besef sy het ’n fout gemaak; sy en Hilton het nie net net min belangstellings gedeel nie, maar hy was ook krenkend en ’n groot drinker. Sy het in Januarie 1951, agt maande ná die troue, ’n egskeiding gekry.

Taylor is op 21 Februarie 1952 in Londen met haar tweede man, die Britse akteur Michael Wilding, getroud; hy was 20 jaar ouer as sy. Sy het hom in 1948 die eerste keer ontmoet tydens die verfilming van "The Conspirator" in Engeland. Hul verhouding het begin toe sy in 1951 terugkeer om "Ivanhoe" te skiet. Taylor het gehou van die ouderdomsgaping, want sy wou die "rustigheid en sekuriteit van vriendskap" uit hul verhouding hê; hy het gehoop die huwelik sou sy loopbaan in Hollywood bevorder. Hulle het twee seuns gehad: Michael Howard (1953) en Christopher Edward (1955). Namate Taylor meer selfvertroue gekry het, het sy en Wilding uitmekaargedryf; sy mislukkende loopbaan was ook ’n bron van onmin. Terwyl sy in 1955 van die huis af weg was tydens die verfilming van "Giant", het die skindertydskrif "Confidential" ’n skande veroorsaak deur te beweer hy onthaal ontkleedanseresse tuis. Taylor en Wilding het in 1956 aangekondig hulle gaan skei en hulle is die volgende jaar uitmekaar.
Taylor is op 2 Februarie 1957 met haar derde man, die teater- en rolprentvervaardiger Mike Todd, getroud. Hulle het ’n dogter, Elizabeth "Liza" Frances (1957), gehad. Todd, wat bekend was vir sy reklametruuks, het die media se aandag in hul huwelik aangewakker; hy het byvoorbeeld in Junie 1957 ’n verjaardagpartytjie in Madison Square Garden gehou wat deur 18 000 gaste bygewoon en op CBS uitgesaai is. Sy dood in ’n vliegongeluk op 22 Maart 1958 het Taylor verpletter. Sy is getroos deur hul vriend die sanger Eddie Fisher, met wie sy gou ’n verhouding aangeknoop het. Aangesien Fisher steeds met die aktrise Debbie Reynolds getroud was, het die affair ’n skandaal veroorsaak. Taylor en Fisher is op 12 Mei 1959 getroud; sy het later beweer sy het slegs weens haar hartseer met hom getrou.

Terwyl sy in 1962 in Italië aan "Cleopatra" geskiet het, het Taylor ’n verhouding met haar medester die Walliese akteur Richard Burton begin, hoewel hy ook getroud was. Gerugte oor die verhouding het in die pers begin verskyn en is bevestig deur ’n paparazzi-foto van hulle op ’n jag. Volgens die sosioloog Ellis Cashmore was die foto ’n keerpunt – dit het ’n nuwe era ingelui waarin dit moeilik vir sterre was om hul persoonlike en beroepslewe van mekaar te skei. Die skandaal het veroorsaak dat Taylor en Burton deur die Vatikaan veroordeel is en tot ’n beroep in die Amerikaanse Kongres om hulle te verbied om die land weer binne te gaan. Taylor en Fisher is op 6 Maart 1964 in Mexiko geskei, sy is nege dae later met Burton getroud. Burton het Liza Todd daarna aangeneem, asook Maria Burton (gebore op 1 Augustus 1961), ’n Duitse weeskind wie se aanneming Taylor begin het terwyl sy nog met Fisher getroud was.
Taylor en Burton, wat deur die media "Liz en Dick" gedoop is, het in 11 rolprente saam verskyn en ’n stralerjakkerleefstyl gelei. Hulle het miljoene op "pelse, diamante, skilderye, ontwerpersklere, reis, kos, drank, ’n jag en ’n straler" uitgegee. Die twee is in Junie 1974 die eerste keer geskei, maar het versoen geraak en op 10 Oktober 1975 weer in Botswana getrou. Die tweede huwelik het minder as ’n jaar gehou en hulle is in Julie 1976 weer geskei. Die media het hul verhouding dikwels "die huwelik van die eeu" genoem. Sy het later gesê: "Ná Richard was die mans in my lewe net daar om my jas vas te hou, om die deur oop te maak. Al die mans ná Richard was eintlik net geselskap."

Kort ná haar tweede egskeiding van Burton het Taylor haar sesde man, die Republikeinse politikus John Warner, ontmoet. Hulle is op 4 Desember 1976 getroud en hierna het Taylor daarop gekonsentreer om vir sy verkiesingsveldtog te werk. Nadat Warner tot die Senaat verkies is, het haar lewe as ’n politikus se vrou in Washington, D.C. vir haar vervelig en eensaam geword, en sy het gewig aangesit, depressief geraak en al hoe meer op voorskrifmedisyne en alkohol gesteun. Taylor en Warner is in Desember 1981 uiteen en in November 1982 geskei.

Ná haar egskeiding van Warner het Taylor met die akteur Anthony Geary uitgegaan, en was sy in 1983 tot 1984 verloof aan die Mexikaanse prokureur Victor Luna en in 1985 aan die New Yorkse sakeman Dennis Stein. Sy het haar sewende – en laaste – man, die konstruksiewerker Larry Fortensky, in 1988 in die Betty Ford-sentrum ontmoet. Hulle is op 6 Oktober 1991 op die ranch Neverland van haar vriend van ’n lang tyd Michael Jackson getroud. Die troue was weer aan groot mediabelangstelling onderworpe; een fotograaf het met ’n valskerm op die ranch neergedaal. Taylor het die troufoto's vir $1 miljoen aan die tydskrif "People" verkoop; sy het die geld gebruik om haar vigsstigting te begin. Taylor en Fortensky is in Oktober 1996 geskei.

Taylor het as ’n Christian Scientist grootgeword, maar in 1959 die Joodse geloof aangeneem. Hoewel twee van haar mans, Mike Todd en Eddie Fisher, Joods was, het sy gesê dit is nie die rede hoekom sy van geloof verander het nie; sy wou dit "al lank" doen en dat daar "gerusstelling en waardigheid en hoop vir my in hierdie antieke godsdiens is wat 4 000 jaar lank behoue gebly het … Ek voel of ek my hele lewe lank al ’n Jood is." Walker het gemeen Taylor is beïnvloed deur haar peetpa, die Britse politikus Victor Cazalet, en haar ma wat in haar kinderjare aktiewe ondersteuners van Sionisme was.

Taylor was daarna ’n aktiewe ondersteuner van Joodse en Sionistiese sake. Sy het in 1959 Israelse obligasies ter waarde van $100 000 gekoop, wat daartoe gelei het dat Moslem-lande in die Midde-Ooste en Afrika haar rolprente verbied het. Sy is ook in 1962 toegang tot Egipte geweier om "Cleoptara" daar te skiet, maar die verbod is twee jaar later opgehef nadat Egiptiese amptenare besef het die prent het positiewe publisiteit vir die land gebring. Taylor het ook geld help insamel vir organisasies soos die Joodse Nasionale Fonds en sy was in die trusteeraad van die Simon Wiesenthal-sentrum.

Sy het ook help pleit vir die reg van Jode van die Sowjetunie om na Israel te emigreer, ’n besoek aan die USSR gekanselleer weens sy veroordeling van Israel oor die Sesdaagse Oorlog en ’n brief onderteken wat protes aanteken teen ’n 1975-resolusie van die Algemene Vergadering van die Verenigde Nasies waarvolgens Sionisme veroordeel is as ’n vorm van rassisme. Sy was die verteller in "Genocide" (1981), ’n dokumentêr oor die Holocaust wat ’n Oscar gewen het.

Taylor is as ’n mode-ikoon beskou vir beide haar rolprentkostuums en persoonlike styl. By MGM is die meeste van haar kostuums ontwerp deur Helen Rose en Edith Head, en in die 1960's deur Irene Sharaff. Haar bekendste kostuums sluit in ’n wit aandrok in "A Place in the Sun" (1951), ’n Griekse rok in "Cat on a Hot Tin Roof" (1958), en ’n onderrok en ’n pelsjas in "BUtterfield 8" (1960). Haar grimering in "Cleopatra" (1963) het ’n modeneiging vir "katooggrimering" met swart oogomlyner van stapel gestuur.

Taylor het deur haar hele lewe juweliersware versamel en het die Krupp-diamant van 33,19 karaat, die Taylor-Burton-diamant van 69,42 ka en die La Peregrina-pêrel van 50 ka besit; laasgenoemde het eens aan koningin Maria I van Engeland behoort. Al drie juwele was geskenke van Richard Burton. Sy het in 2002 ’n boek oor haar versameling gepubliseer met die naam "My Love Affair with Jewelry". Sy het gehelp om die werk van die mode-ontwerpers Valentino Garavani en Halston gewild te maak. In 1997 het sy ’n ereprys van die Amerikaanse Mode-ontwerpersraad ontvang vir haar lewenslange bydrae tot glans. Haar juweliers- en modeversameling is ná haar dood deur Christie's opgeveil ten bate van haar vigsstigting, ETAF. Haar juwele is vir die rekordbedrag van $156,8 miljoen verkoop en haar klere en bykomstighede vir nog $5,5 miljoen.

Taylor het vir die grootste deel van haar lewe gesondheidsprobleme gehad. Sy is met skoliose (sywaartse ruggraatverkromming) gebore en het in 1944 haar rug gebreek tydens die verfilming van "National Velvet". Die breuk het haar chroniese rugpyn besorg, maar is eers jare later opgespoor. In 1956 het sy ’n rugoperasie ondergaan waartydens van haar rugskywe met geskenkte been vervang is. Taylor het ook ander siektes en beserings gehad wat dikwels tot operasies gelei het. In 1961 het sy byna-noodlottige longontsteking gehad en ’n lugpypinsnyding benodig.

Sy was ook verslaaf aan alkohol en voorskrifmedisyne. Sy is van Desember 1983 tot Januarie 1984 in die Betty Ford-sentrum behandel en was die eerste bekende wat haarself in die kliniek laat opneem het. Sy het later in die dekade ’n terugslag beleef en is weer in 1988 opgeneem. Taylor het ook ’n stryd met haar gewig gehad – sy het oorgewig geraak tydens haar huwelik met senator John Warner en het ’n dieetboek oor haar ondervinding, "Elizabeth Takes Off" (1988), geskryf. Sy het baie gerook totdat sy in 1990 weer ernstige longontsteking gekry het.

Taylor se gesondheid het gedurende die laaste twee dekades van haar lewe al hoe meer agteruitgegaan en sy het in die 2000's selde openbare geleenthede bygewoon. Sy het in 1990 en 2000 ernstige longontsteking gehad, in die middel 1990's ’n heupvervanging ondergaan, ’n goedaardige breingewas in 1997 laat verwyder en is in 2002 suksesvol vir velkanker behandel. Sy het ’n rolstoel gebruik weens haar rugprobleme en is in 2004 met kongestiewe hartversaking gediagnoseer. Ses weke nadat sy vir dié siekte in die hospitaal opgeneem is, is sy op 23 Maart 2011 op 79-jarige ouderdom in Los Angeles oorlede. Sy is die volgende dag tydens ’n private Joodse seremonie begrawe. Op versoek van Taylor het die seremonie 15 minute laat begin, want volgens ’n verteenwoordiger "wou sy selfs vir haar eie begrafnis laat wees".

Taylor was een van die laaste sterre van die klassieke Hollywood, maar ook een van die eerste moderne sterre. In die tyd toe ’n paar groot ateljees die toneel in Hollywood oorheers het, was sy die verpersoonliking van die klassieke filmster. Sy is uitgebeeld as anders as "gewone" mense en MGM het haar openbare beeld versigtig uitgewerk en beheer. Toe die klassieke tydperk in die 1960's eindig en paparazzi-fotografie ’n normale deel van die mediakultuur word, was Taylor die definisie van ’n nuwe soort ster wie se werklike lewe die fokus van openbare belang was. Volgens Adam Bernstein van "The Washington Post" het sy, "meer as vir enige fliekrol, beroemd geword ter wille van roem en het sy ’n voorbeeld gestel vir latere geslagte vermaakkunstenaars, modelle en enigiemand wat halfberoemd is".
Ondanks die pryse wat Taylor gedurende haar loopbaan ingepalm het, is haar toneelspel dikwels deur resensente van haar tyd misgekyk, volgens die rolprenthistorikus Jeanine Basinger. "Geen aktrise het nog ooit ’n moeiliker taak gehad om resensente sover te kry om haar op die silwerdoek te aanvaar as iemand anders as Elizabeth Taylor Haar persona het haar lewend opgeëet." Haar fliekrolle het dikwels haar persoonlike lewe weerspieël en baie resensente het geglo sy speel maar net haarself, eerder as om toneel te speel. In teenstelling hiermee reken Mel Gussow van "The New York Times" "die omvang van [Taylor se] toneelspel was verbasend groot", al het sy nooit professionele opleiding ontvang nie. Volgens die resensent Peter Bradshaw was die sexy Taylor "terselfdertyd swoel en vorstelik" en "in haar later jare ’n uitgeslape, intelligente, intuïtiewe teenwoordigheid" op die doek. Die resensent David Thomson meen "sy het die omvang, moed en instink gehad wat net Bette Davis voor haar gehad het – en nes Davis was Taylor monster en vorstin, liefling en feeks, idioot en wyse vrou". Drie rolprente waarin sy te sien was – "National Velvet", "Giant" en "Who's Afraid of Virginia Woolf?" – is opgeneem in die National Film Registry, en die Amerikaanse Rolprentinstituut het haar aangewys as die sewende grootste vroulike silwerdoeklegende van die klassieke Hollywood.

Taylor is ook al bespreek deur joernaliste en geleerdes wat belangstel in die rol van vroue in die Westerse beskawing. Die akademikus en sosiale kritikus Camille Paglia skryf Taylor was ’n "pre-feministiese vrou" wat "die seksuele mag uitgeoefen het wat feminisme nie kan verklaar nie en probeer vernietig het. Deur sterre soos Taylor voel ons die wêreldversteurende impak aan van legendariese vroue soos Delila, Salome en Helena van Troje." In teenstelling hiermee noem die kulturele kritikus M.G. Lord haar ’n "toevallige feminis". Hy sê hoewel sy nie as ’n feminis geïdentifiseer het nie, het baie van haar prente feministiese temas gehad en "het dit die groot publiek aan feministiese idees bekend gestel". Ook Ben W. Heineman jr. en Cristine Russell skryf in "The Atlantic" dat haar rol in "Giant" "stereotipes oor vroue en minderheidsgroepe afgebreek het".

Taylor word as ’n gay-ikoon beskou en het groot erkenning gekry vir haar MIV/vigs-aktivisme. Ná haar dood het die organisasie GLAAD ’n verklaring uitgereik wat lui "sy was nie net in Hollywood ’n ikoon nie, maar ook in die LGBT-gemeenskap, waar sy gewerk het om te verseker almal word met die respek en waardigheid behandel wat ons almal verdien". Sir Nick Partridge van die Terrence Higgins-trust het haar genoem "die eerste groot ster wat vrees en vooroordeel jeens vigs openlik beveg het". Volgens Paul Flynn van "The Guardian" was sy ’n "nuwe soort gay-ikoon, een wie se posisie nie op tragedie geskoei was nie, maar op haar werk vir die LGBTQ-gemeenskap".

Toe oudpresident Bill Clinton met haar dood oor haar liefdadigheidswerk praat, het hy gesê "Elizabeth se nalatenskap sal bly voortleef in baie mense dwarsoor die wêreld wie se lewens langer en beter sal wees danksy haar werk en die voortgesette pogings van dié wat sy geïnspireer het."




</doc>
<doc id="53524" url="https://af.wikipedia.org/wiki?curid=53524" title="Saint Johns">
Saint Johns

Die term Saint Johns, "St. Johns", of Saint John's, "St. John's" kan verwys ná:


</doc>
<doc id="53526" url="https://af.wikipedia.org/wiki?curid=53526" title="Saint Georges">
Saint Georges

Die term Saint Georges, "St. Georges", of Saint George's, "St. George's" kan verwys ná:


</doc>
<doc id="53534" url="https://af.wikipedia.org/wiki?curid=53534" title="Victoria">
Victoria

Die term Victoria of Viktoria kan verwys ná:

Astronomie:

Geografie:

Geskiedenis:

Persone:

Sport:


</doc>
<doc id="53540" url="https://af.wikipedia.org/wiki?curid=53540" title="Hibberdene">
Hibberdene

Hibberdene is 'n klein kusdorp in KwaZulu-Natal, Suid-Afrika en setel van die Umzumbe Plaaslike Munisipaliteit. Die dorp is na C Maxwell-Hibberd vernoem, die voormalige posmeester-generaal van KwaZulu-Natal. Die N2 nasionale pad gaan naby Hibberdene verby.

Hibberdene is naby die Umzimai- of Mzimayirivier waar dit in die Indiese Oseaan uitmond by .



</doc>
<doc id="53541" url="https://af.wikipedia.org/wiki?curid=53541" title="Port Edward">
Port Edward

Port Edward is 'n kusdorp in suidelike KwaZulu-Natal, Suid-Afrika. Die Mtamvunarivier, die grens tussen KwaZulu-Natal en die Oos-Kaap is 4 km suid van Port Edward.

TK Pringle het in 1925 grond gekoop om daarop af te tree. Hy het dit Banner Rest gedoop. Die dorpie wat later uitgelê is, is Port Edward genoem ter ere van die Prins van Wallis, wat later koning Edward III geword het.

Daar is skulpneerslae by Mzambastrand, naby die mond van die Mzambarivier, wat tot wetenskaplike en natuurlike monumente verklaar is. Dit is sowat 10 km suid van Port Edward. 




</doc>
<doc id="53542" url="https://af.wikipedia.org/wiki?curid=53542" title="Cedarville">
Cedarville

Cedarville is 'n klein landboudorpie in die Oos-Kaap (was vroeër in suidwestelike KwaZulu-Natal) in Suid-Afrika. Die dorp is formeel in 1912 gestig en vernoem na die Cedarberg (1 932m) wat die suidelike ingang tot die vallei van die Mzimvuburivier bewaak. Die naaste groot dorp is Kokstad en die R56 hoofpad gaan deur die dorp.




</doc>
<doc id="53543" url="https://af.wikipedia.org/wiki?curid=53543" title="Dalton">
Dalton

Dalton is 'n klein dorp in KwaZulu-Natal, Suid-Afrika en is 11 km oos van New Hanover geleë. Dalton is in 1850 gestig. Dit het plaasgevind nadat Henry Boast van North Dalton in Yorkshire, Engeland die emigrasie na die destydse Natal georganiseer het. Die spoorlyn het die dorp gedurende 1900 bereik.




</doc>
<doc id="53544" url="https://af.wikipedia.org/wiki?curid=53544" title="Westonaria">
Westonaria

Westonaria is 'n dorp in westelike Gauteng, Suid-Afrika wat bestaan uit 10 saamgeflanste townships met ongeveer 156 598 inwoners. Die dorp lê 18 km suid van Randfontein. Die naam is afgelei van sy ligging, Wesrand, en Western Areas, die maatskappy wat die meeste grond in die omgewing besit het.

Die dorp is 'n samestelling van verskeie myndorpe. Eerstens het Venterspos en Westonaria, wat eers onder die Randfontein munisipale gebied geval het, saamgesmelt. Westonaria het eers in 1952 'n onafhanklike munisipaliteit geword. Glenharvie en Hillshaven is onderskeidelik in 1965 en 1969 ingelyf.

Daar word gemengde boerdery op die kleinhoewes in die omgewing beoefen. Johannesburg se eerste water kom uit 'n boorgat digby Zuurbekom, net noord van Lenasia. Hierdie boorgat word deur Rand Water bestuur en lewer nog steeds water. Daar is verskeie goudmyne in die distrik.




</doc>
<doc id="53545" url="https://af.wikipedia.org/wiki?curid=53545" title="Iridium">
Iridium

Iridium is 'n chemiese element met die chemiese simbool Ir en 'n atoomgetal van 77.


</doc>
<doc id="53547" url="https://af.wikipedia.org/wiki?curid=53547" title="Rayton">
Rayton

Rayton is 'n dorp in noordoostelike Gauteng, Suid-Afrika en is naby Cullinan.

Die dorp is in 1903 gestig toe die Montrose Mynmaatskappy 'n deel van die plaas Elandshoek verkry het en is vernoem na mev Ray Wollaston. Sy was die eggenote van kol. Wollaston, hoofbestuurder van die myn. Die dorp dien tans as 'n slaapdorp vir mense wat in Pretoria werk.




</doc>
<doc id="53548" url="https://af.wikipedia.org/wiki?curid=53548" title="Olga Kirsch">
Olga Kirsch

Olga Kirsch (*23 September 1924, Koppies –†5 Junie 1997, Rehovot) was 'n Afrikaanse digteres. Naas Elisabeth Eybers, is sy die tweede vroulike Afrikaanse digteres. Sy maak grootliks van haar Joodse afkoms en ervaringe gebruik as inspirasie vir haar digkuns. Kirsch emigreer in die 1940's na Israel, en dig 24 jaar lank nie in Afrikaans nie. Eers ná 'n besoek aan Suid-Afrika verbreek breek sy in die 1970's haar stilte en begin weer in Afrikaans dig.

Olga Kirsch was op 23 September 1924 op Koppies, in die Oranje-Vrystaat in Suid-Afrika gebore, waar sy grootgeword het. Sy studeer aan die Universiteit van die Witwatersrand in Johannesburg en verwerf 'n B.A. (Hons.) met Afrikaans-Nederlands en Geskiedenis as hoofvakke. Sy debuteer in 1944 op 20-jarige ouderdom met die bundel "Die Soeklig" en publiseer haar tweede bundel, "Mure van die hart", op ouderdom vier-en-twintig Sy is die middelste van vyf kinders, drie dogters en twee seuns. Haar pa was ’n Jiddisj-spreker wat voor die Eerste Wêreldoorlog uit Litaue na Suid-Afrika emigreer en haar ma, Eva, was ’n Engelssprekende Suid-Afrikaanse Jodin wat op Volksrust groot geword het. Die algemene handelaar Gordon en Kirsch op die dorp het aan haar pa behoort. Hy is oorlede toe sy twaalf jaar oud was en hy was slegs 35. Engels is haar huistaal, maar al haar skoolmaats in die laerskool op Koppies is Afrikaans en sy sê later dat die Afrikaans wat sy so geleer het, die Engels van haar huis oorheers het. Aan die sinagogeskool op Koppies leer sy ook om Hebreeus te lees en skryf. Haar ouer broer en suster matrikuleer op Koppies, maar sy ontvang haar hoërskoolopleiding in Engels aan die Eunice Girls High School in Bloemfontein. Die gesin verhuis later na Johannesburg waar sy verder studeer aan die Universiteit van die Witwatersrand. Sy begin as ’n mediese student, maar verander gou van studierigting en behaal die B.A.-graad met Afrikaans-Nederlands en Geskiedenis as hoofvakke en dan die B.A. Honneurs-graad in Afrikaans en Nederlands onder leiding van C.M. van den Heever.

Hierna werk sy onder meer by die Joodse Raad van Afgevaardigdes in Johannesburg, gee onderwys en is ook verbonde aan die redaksies van "Suid-Afrika" en "Horison". Sy ontmoet vir Elisabeth Eybers in Johannesburg, met wie sy ’n lewenslange vriendskap sluit. In 1948 tydens die Onafhanklikheidsoorlog emigreer sy na Israel, waar sy allerhande vryskutwerk doen, totdat sy op ’n kibboets teregkom. Op besoek by vriende in Rehovot ontmoet sy haar toekomstige man. Hy is dr. Joseph Gillis, later professor in Wiskunde aan die Weizman Instituut vir Natuurwetenskappe, wat ook in 1948 vanuit Brittanje na Israel geëmigreer het. Hy het in die noorde van Engeland groot geword op Sunderland naby Berwick-on-Tweed en het aan die Universiteit van Cambridge gestudeer. In Julie 1949 is hulle getroud en uit die huwelik word twee dogters gebore, onderskeidelik in 1950 en 1953. Sy doseer vanaf 1959 Engels in Rehovot, eers as onderwyser en later as universiteitsdosent by die Weizman Instituut. Sy verwerf ook ’n M.A.-graad in Engels aan die Universiteit van Jerusalem.

In 1975 besoek Olga Kirsch Suid-Afrika weer vir die eerste keer sedert 1948 wanneer sy saam met Lina Spies die enigste twee digters is wat uitgenooi word om die opening van die Taalmonument naby Paarl by te woon. Haar besoek is moontlik gemaak deur die bemiddeling van Dirk Richard, destyds redakteur van "Die Vaderland", en die Joodse Raad van Afgevaardigdes wat haar besoek geborg het. Tydens hierdie kort besoek besigtig sy ook haar geboortedorp, Koppies, en bring tyd deur met Jan Rabie en Marjorie Wallace op Onrus.

Sy besoek Suid-Afrika weer in 1979 vir die Afrikaanse Radiodiens se boekeveiling en weer in 1981. Die laaste besoek is aan haar sterwende moeder, ’n gebeurtenis wat neerslag vind in die bundel "Afskeide". Haar man is op 18 November 1993 oorlede. Die digter en radioman Daniël Hugo besoek Israel in 1994 om ’n dokumentêre radioprogram oor haar lewe en werk te maak, ’n besoek wat hy as ’n hoogtepunt in sy lewe beskou. Hy stel ook ’n keur uit haar gedigte saam in "Nou spreek ek weer bekendes aan" wat in 1994 ten tyde van haar sewentigste verjaarsdag verskyn. Kirsch korrespondeer hierna nog vir ’n rukkie met Hugo totdat sy ernstig siek word.

Sy ontwikkel in die negentigerjare ’n kwaadaardige breingewas wat lei tot haar dood op 5 Junie 1997 in Rehovot in Israel.

As baie jong vrou (skaars twintig) debuteer sy in 1944 met "Die soeklig" om ná Elisabeth Eybers slegs die tweede gebundelde vrouedigter in Afrikaans te word en die eerste belangrike digter om die Joodse belewenis in die Afrikaanse letterkunde te verwoord. Haar eerste bundel staan nog onder die invloed van die Dertigers, maar toon in enkele verse reeds ’n woordvaardigheid wat groot belofte toon. Die Tweede Wêreldoorlog figureer in hierdie bundel, veral in verse van die vrou wat agterbly terwyl die geliefde gaan veg (vergelyk "Iets het gesterf in my met jou vertrek" en "Dagbreek"). Sy word die eerste vroulike digter wat oorlogspoësie skryf en daardeur  ’n unieke perspektief verskaf. In hierdie verse slaag sy daarin om die teenstelling tussen liefdesdrome en die wrede werklikheid van oorlog uit te beeld, terwyl dit ook ’n belangrike tematiese verruiming vir die Afrikaanse digkuns is. Die oorlog vind reeds uiting in die bundeltitel, wat op sy beurt terug gevind kan word in die gedig "Eens, lank gelede". Hierin word die nagte van geluk voor die oorlog gekontrasteer met die oorlogsgeweld. "Die voetsoldaat" bevat reeds die soberder taalgebruik wat haar latere poësie kenmerk en beskryf die vernietiging van die menslike gees wat deur oorlogsgeweld meegebring word. Die sonderlinge liefdesverse in hierdie bundel maak ’n belangrike bydrae tot die Afrikaanse letterkunde (veral "Illusie" met sy blye verwagting van die weersiens van die afwesige geliefde), terwyl daar ook gedigte is oor die gevoelens van geluk, weemoed en pyn en die menslike verganklikheid ("Aan ’n ou vrou", "Die gestorwene" en "Die jong moeder"). Natuurstemmings word kundig gebruik om die eie gemoedslewe te tipeer, soos in "Die najaar". "Galatea" is deur die Griekse mitologie geïnspireer, na aanleiding van die standbeeld wat Pygmalion gemaak het en wat toe deur Aphrodite lewend gemaak is. Vir "Gaza" is die geskiedenis van Simson uit die Bybel se liefde en wraak as boustof gebruik. Haar Jodinskap sorg dat met hierdie bundel ’n unieke verwysingswêreld in die Afrikaanse digkuns sy beslag kry.

In "Die Huisgenoot" van 21 Junie 1946 publiseer sy gedigte oor die Joodse ervaring van die Tweede Wêreldoorlog (wat later in "Mure van die hart" opgeneem word) naamlik "Twee Paassange" en twee ander gedigte wat nooit gepubliseer is nie, "Palestynse sange" ("Lied van die terroriste" en "Voor die vuurpeloton"). Die bundel "Mure van die hart" ontgin die Sionistiese verlange wat na die Tweede Wêreldoorlog by Jode posvat vir ’n eie vaderland, terwyl die verlies van ’n minnaar op die slagveld ook betreur word. In die tyd waarin dit geskryf word, direk na die Tweede Wêreldoorlog, bevat die bundel ’n aantal gedigte oor die oorlogsituasie wat nie beperk is tot hierdie oorlog nie en universele toepassing verkry. Die eerste, ongetitelde afdeling is gewy aan sober gedigte oor die dood van die minnaar, met veral "Rouweek" en "Na-oorlogse lente" wat die emosies kernagtig saamvat. Die tweede afdeling, "By die riviere van Babel", se titel verwys na Psalm 137 en die Israelitiese ballingskap in Babel en hulle verlange na die vaderland. Hierdie afdeling bevat drie gedigte met vereenselwiging met die lotgevalle van die Joodse volk, met die Babiloniese ballingskap en die Egiptiese slawerny wat die gebeure tydens en ná die Tweede Wêreldoorlog in ’n historiese perspektief plaas. "Die wandelende Jood" het die eeue-oue pelgrimstog van die Israeliete as tema, voortgesit in die anti-Semitisme en Jode-vervolging van net voor en tydens die Tweede Wêreldoorlog. ’n Hoogtepunt is "Die erfenis van Israel", wat as boodskap en verduideliking gerig is aan die nog ongebore kind, terwyl "Heimwee" die hunkering na die terugkeer na Jerusalem beskryf. Daar is ook gedigte oor die tipies Joodse ervaringswêreld in die afdeling "Twee Paassange". "Die uittog" verwys na die verlossing van die Israeliete uit Egipte, met die slotstrofes wat ook die huidige bestaan as ’n woestynsbestaan suggereer, terwyl "Koms van die Messias" uiting gee aan die Joodse volk se verlange na die Messias en die verlange na ’n eie vaderland. Die afdeling "Drie sonnette" het mislukte verhoudings as tema. As lid van ’n volk wat deur die eeue heen verdruk en vervolg is, het sy ook groter gevoeligheid as haar tydgenote vir die rasse onreg in Suid-Afrika en die afdeling "Blokhuis" bevat gedigte oor hierdie onderwerp. "Geloofsbelydenis" neem standpunt in teen die gewaande meerderwaardigheid van die witmense wat hulle op valse godsdienstige gronde probeer regverdig. Die gedig is ’n wrang verklaring van die wit spreker se geloof dat sy ras meerderwaardig is op grond van ’n waninterpretasie van die gebeure beskryf in Genesis 9:24-27, waarvolgens die witman skynbaar die reg het om wandade te pleeg teen die swart mense. "Gedagtewisseling" is ’n effektiewe aanwending van die uittelrympie om die swart kind se uiteinde aan te dui. Die bundel sluit af met die kwatryn "Blokhuis", waarin die beeld mooi uitgewerk word en knap met die dubbelbetekenis van die skrif teen die muur speel. Hierdie bundel is ’n hoogtepunt in Kirsch se oeuvre. Weens haar verhuising na Israel en haar digterlike stilswye in hierdie tyd, word daar vermoed dat haar Afrikaanse digterskap afgeloop is.

Ná ’n stilte van 24 jaar verskyn "Negentien gedigte" in 1972, ’n mirakel in die kleine omdat sy glad nie intussen Afrikaans kon praat nie. Met haar man praat sy Engels en met haar kinders Hebreeus. Sy skryf glad nie gedigte nie, behalwe vir enkele gedigte in Engels oor die Eerste Israeliese Onafhanklikheidsoorlog, wat in 1966 in die New Yorkse Sionistiese tydskrif "Jewish Frontiers" gepubliseer word. As voorspel vir "Negentien gedigte" vertaal sy egter wel twee gedigte van die Israeliese digteres Leah Goldberg uit Hebreeus in Afrikaans en dit verskyn in Junie 1971 in die tydskrif "Buurman" (die kwartaalblad van die Suid-Afrikaanse Joodse Raad van Afgevaardigdes). Hierdie twee gedigte, "Sesdaagse oorlog" en "By die lees van Solzhenitsyn", word nie in "Negentien gedigte" opgeneem nie en is klaarblyklik vingeroefeninge vir die nuwe bundel. "Negentien gedigte" bevat veral verse waarin kontraste geskep word tussen die verlede en hede, tussen ver en naby, sodat haar bestaan in ’n verre land waar sy afgesonder is van haar land en taal gekontrasteer word met die lewe wat was. Die getal negentien dra in die ou Joodse misteries die betekenis van lig, wat werklik en lewegewend is. Aangrypend is die herinneringe van "Vyf sonnette aan my vader", wat hulde bring aan ’n ontslape vader en hierdie herinneringe terselfdertyd tot ’n rekenskap en ontdekking van die self lei. Die eerste van hierdie vyf sonnette, "Omdat ek my geskaam het vir jou spraak", beskryf hoe die Jiddisj-sprekende vader gesukkel het om in die Afrikaans en Engels van sy omgewing te kommunikeer en die impak daarvan op sy verhouding met sy kind. Kontemporêre Israel word beskryf in "Ou Jerusalem", terwyl die versugting na durende vrede ter beskerming van ’n dogter die onderwerp is van "By die aantrek van ’n nuwe kleed". In "Sy naam was Sasha" dokumenteer Kirsch die lotgevalle van ’n Rus wat tydens die Russiese Rewolusie van 1918 vyf jaar in die gevangenis moes deurbring weens sy deelname aan die Tsaar se leër en eindelik op gevorderde leeftyd na Israel uitgewyk het. Hier herinner die spreker hoe hy ’n kring wit klippies rondom elke struik in sy tuin gepak het, simbool van die gevangenis. In sy nuwe vaderland verkry hy dan ook nie werklik aanvaarding en vryheid nie en word as Rus in die erf van die Russiese kerk begrawe, met slegs sy vrou wat sy graf steeds gereeld kom besoek. Sonder om eksplisiete uitleg te gee, beeld die spreker dus hier die lewe van ’n gewone man uit, wat in hierdie wêreld tevergeefs na aanvaarding en vryheid gesoek het.

Kirsch se drie reise na Suid-Afrika stimuleer haar passie vir Afrikaans en het die digbundels "Geil gebied", "Afskeide" en ten slotte "Ruie tuin" tot gevolg. "Geil gebied" se titel verwys na die vrugbaarheid van liefde en die digkuns en die bundel bevat dan ook talle verse oor hierdie onderwerpe. Die titel kom voor in "Gedigte kan nie vergoed", waarin die vrugbaarheid van die poësie vergelyk word met ’n klein stuk vrugbare grond wat omring word deur die lewe se woestyn, wat spoedig die tuin verwoes. Die gedigte ontgin die spanning tussen metrum en spreekritme, om sodoende op subtiele wyse uiting te gee aan die ingeperktheid van ballingskap in ’n vreemde land. Die digter se blootstelling aan Suid-Afrika vind neerslag in gedigte oor die natuur, haar tuisdorp en die rassesituasie. Hoewel nie al die gedigte fyn afgerond is nie, word in van die bestes geslaag om geheel en al verskillende dinge met mekaar te versoen, soos die goddelike en alledaagse en die tere en ruwe. Die openingsgedig, "Nou spreek ek weer bekendes aan", gee uiting aan die gevoel van isolasie wat die spreker voel in ’n ander taalgemeenskap en die vreugde om weer in persoonlike kontak te kom met mense wat haar ken en verstaan. Gedigte oor verlatenheid en pyn (byvoorbeeld "Op die blank marmerblad") is van die sterkstes in die bundel. Hierdie gedig skets veral sterk kontras tussen die warmte en lig van die gedenkdagkers en die verlate winterlandskap van die dood wat dit oproep. "Die tuin is kaal" en "Die eensaam hemele van my kindertyd" ontgin die teenstellings tussen die hede en verlede en die twee lande. Daar is ook etlike treffende verse oor die daaglikse lewe van die vrou en haar verhouding tot kind en man. Noemenswaardig is "Alleen", "Noudat jy weg is", "Hoe edel maak die hartstog jou gesig", "Wanneer jy weg is", "My verse hoort aan jou" en veral "Huwelik" (verhouding met die man) en "Jy was van kleins af soos ’n wilde loot" (verhouding met die kind). "Ek wat nooit heel was" beskryf die versoening tussen moeder en dogter nadat hulle daarin geslaag het om eerlik met mekaar te wees en só ’n geslagtelange verhoudingsprobleem in die familie oorkom. "Teater" (geskryf na aanleiding van Athol Fugard se drama "Boesman and Lena", waarin die swaarkry van anderskleuriges in Suid-Afrika die tema is) gee uiting aan ’n voortgesette bekommernis oor die rassesituasie in Suid-Afrika.

"Oorwinteraars in die vreemde" word geskryf tydens en nadat sy en haar man ’n jaar lank in die Verenigde State van Amerika bly terwyl haar man ’n besoekende professor is.Hierin dig sy oor die verhouding tussen mense en ook binne die ruimte wat die geskiedenis en die natuur skep. Sy dig oor dinge soos ontdekkingsreisigers wat vreemde plekke aandoen, huurders wat niks besit in die huis waar hulle bly nie, winter in ’n vreemde land. Die mens is dus tydelik, verganklik en ’n vreemdeling binne hierdie wêreld, maar tog die middelpunt van lewe. Die onrus oor die oorlog in Israel gee aanleiding tot "Oktober 1973" en "Dalk kom sy nooit tot ewewig nie". In laasgenoemde gedig word die voortdurende onstabiliteit in die land vergelyk met ’n ewig afhanklike kind wat altyd rede gee tot kommer, met die strydkreet “Hierosolyma est perdita” wat beteken “Jerusalem is gedoem”. "Oorgangsjare" skep ’n mooi kontras tussen die afgetakelde blare enersyds (as simbool van ouderdom) en die vrugbare appelboom (simbool van jeug, groei en romanse). "Ek sal jou nooit kan volg" beskryf die verwydering wat daar bestaan tussen geliefdes as gevolg van die aard van hulle passie, vir hom die wiskunde en vir haar die Afrikaanse digkuns. Hierdie verwydering en tog intimiteit word vergelyk met bome wat weerskante van ’n pad geplant is, met die takke wat nogtans aan die bopunt ineengestrengel word.

"Afskeide" ontstaan nadat sy Suid-Afrika besoek om verlaas haar sterwende moeder te groet.Die bundel staan dan ook in die teken van ondersoek na die dood en die aard daarvan en die afskeid van ’n geliefde, sodat die bundel met die elegiese deurtrek is. Die gedigte herroep die laaste dae voor die dood, ondersoek die moeder-dogter verhouding en poog ook in ’n enkele gedig om die essensie van lewe en dood saam te vat.

"Ruie tuin" is die laaste van haar gepubliseerde Afrikaanse digbundels, waarin sy die ruie tuin of die paradys van herinneringe ontgin, wetende dat die einde naby is. Die gedigte bevat vele gesprekke met geliefdes (man, kinders, afgestorwenes), wat op ’n intieme en gemaklike gesprekstoon weergegee word. Die gestroopte liefdesvers "Voordat ons inslaap" (met sy treffende beskrywing van die wisselwerking tussen man en vrou in hulle samesyn en afsonderlikheid) is ’n hoogtepunt in die bundel. Die natuurskoon van Israel, onderhou deur ywerige hande, word beskryf in "Sonsondergang. Vure wat niks verteer". "Kom my beminde, laat ons ry" is nog ’n liefdesvers, waarin die versugting uitgespreek word om weg te kom van die besoedeling van die stad en in die natuur weer die ander te ontdek, soos in die Paradys van weleer.

Haar laaste gepubliseerde Afrikaanse gedigte staan in die bloemlesing "Goudaar" wat Fanie Olivier in 1986 saamstel vir Johannesburg se eeufees.

’n Keur uit haar gedigte gemaak deur Daniel Hugo verskyn in 1994 onder die titel "Nou spreek ek weer bekendes aan".

Haar gedigte word in verskeie versamelbundels opgeneem, insluitende "Groot verseboek", "Die Afrikaanse poësie in ’n duisend en enkele gedigte", "Uit ons digkuns", "Junior verseboek", "Afrikaanse verse", "Die junior digbundel", "Digterstemme", "Digters en digsoorte", "Digters en digkuns", "Die dye trek die dye aan", "Afrikaanse natuurpoësie", "Liggaamlose taal", "Goudaar", "Uit ons letterkunde", "Woordpaljas", "My Afrikaanse verseboek", "Voorspraak" en "Die mooiste Afrikaanse liefdesgedigte".

Vir die huldigingsbundel "Verse vir Opperman" skryf sy die gedig "Jongvrou" wat in haar handskrif in Afrikaans en Hebreeus afgedruk word. In vertaling verskyn "Word-spinning" en "Blockhouse" in "The Penguin Book of South African verse". Sy publiseer ook gedigte in tydskrifte soos "Standpunte", terwyl haar skets oor "Jerusalem" in "Stad en stedelig" opgeneem word, ’n versamelbundel met sketse en vertellings oor wêreldstede.

Dit word vir haar al hoe moeiliker om in Afrikaans te dig, aangesien sy nie daaglikse kontak met die taal het nie en sy haar letterlik moet afsonder en inleef in Afrikaans voordat sy kan skryf. In die laat jare tagtig begin sy dan om in Engels te dig en gee die privaat gepubliseerde digbundel "The book of Sitrya" in 1992 uit. Hierdie bundel bevat gedigte oor haar kleindogter, die Sitrya van die titel, wat met ’n ongeneeslike siekte gebore is en op tienjarige ouderdom gesterf het. In hierdie tyd raak sy ook betrokke by die Israel Association of Writers in English. O

Op soek na ’n groter leserspubliek stuur sy in 1996 gedigte na die Verenigde State van Amerika en Engeland. Maande na haar oorlye nader ’n Engelse redakteur die Israel Association om vyf van die gedigte wat hy ontvang het te publiseer. Hierdie verse handel hoofsaaklik oor haar familie en gevoelens en poog nie om die lewe in Israel weer te gee nie. Sy het reeds voorheen in Engels gedig en was in 1948 medevertaler van Elisabeth Eybers se verse in "The quiet adventure". Oorspronklike Engelse gedigte van haar oor die Eerste Israeliese Onafhanklikheidsoorlog verskyn ook in 1966 in die New Yorkse Sionistiese tydskrif "Jewish Frontier". Haar poging om in Hebreeus te dig staak sy wanneer kritici sê dat dit soos vertalings lees.

Die Port Elizabeth Amateurtoneelvereniging bied in Junie 1998 ’n huldeblyk aan haar in die Joodse Pioniersmuseum, waarin hulle haar gedigte voordra en uittreksels uit Hugo se hoorbeeld van haar voorspeel.

Werke wat uit haar pen verskyn sluit in:






</doc>
<doc id="53550" url="https://af.wikipedia.org/wiki?curid=53550" title="Victoria (Australië)">
Victoria (Australië)

Victoria is 'n deelstaat in suidoostelike Australië en het 'n bevolking van 5 547 527 in 2010 gehad. Die hoofstad en grootste stad is Melbourne.


</doc>
<doc id="53552" url="https://af.wikipedia.org/wiki?curid=53552" title="Ogies">
Ogies

Ogies is 'n klein nedersetting in westelike Mpumalanga, Suid-Afrika en lê net langs die N12 nasionale pad. Die dorp is omring deur steenkoolmyne. 

Die dorp het ontwikkel uit die spoorwegstasie wat in 1928 op die plaas Oogiesfontein gebou is. Die spelling van die naam na Ogies is in 1939 gemaak.




</doc>
<doc id="53553" url="https://af.wikipedia.org/wiki?curid=53553" title="Kriel">
Kriel

Kriel is 'n dorp in westelike Mpumalanga, Suid-Afrika.



</doc>
<doc id="53555" url="https://af.wikipedia.org/wiki?curid=53555" title="Flagstaff">
Flagstaff

Flagstaff is 'n dorp in die Transkeistreek in die Oos-Kaap, Suid-Afrika.
Die dorp is die setel van die Ngquza Hill Plaaslike Munisipaliteit.

Die dorp het in 1877 ontstaan toe twee handelaars, Zacharias Bowles en George Owen 'n winkel geopen het. Hulle was goeie burgers en het glad nie op Sondae en openbare vakansiedae besigheid gedoen nie. Die inheemse bevolking het geen begrip gehad van kalenders nie en die begrip vakansiedag was vreemd. Die handelaars plant toe 'n vlagpaal en het 'n witvlag gehys op die dae wat die winkel toe sou wees. So het die dorp sy naam gekry.

Bosbou word beoefen in die distrik en daar is baie wattelplantasies.




</doc>
<doc id="53558" url="https://af.wikipedia.org/wiki?curid=53558" title="Mount Ayliff">
Mount Ayliff

Mount Ayliff is 'n dorp in die oostelike Oos-Kaap, Suid-Afrika. Mount Ayliff is geleë in die vallei van die Umzimhlavarivier op die N2 nasionale pad in die Transkeistreek, Oos-Kaap, Suid-Afrika.

Die dorpie is vernoem na William Ayliff, hoofbeampte van 'nie-blanke sake' in die Kaap. Hy het die dorp in 1878 besoek. Die dorpie was van 1948 af 'n kernpunt van die NG gemeente Pondoland wat later jare in die slag gebly het weens die Nasionale Party-regering se beleid van tuisland-konsolidering toe blanke plase uitgekoop is om die grondgebied van die destydse Transkei te vergroot.

Mount Ayliff is die administriewe sentrum vir die Xesibe Xhosa stam. Hulle plaaslike naam vir die dorp is: MaXesibeni (die plek van die Xesibe). Die distrik is 922 km groot en huisves inheemse woude met eksotiese plantasies. Daar is klein afsettings van koper en tin in die Ntsizwaberge wat van tyd tot tyd gemyn word.




</doc>
<doc id="53559" url="https://af.wikipedia.org/wiki?curid=53559" title="Burgersfort">
Burgersfort

Burgersfort is 'n dorp in die Limpopoprovinsie, Suid-Afrika. Die dorp lê sowat 60 km noord van Lydenburg, en 26 km van Ohrigstad af in die vallei van die Spekboomrivier naby die sameloop met die Steelpoortrivier.

Die dorp het sy naam gekry van die seskantige Fort Burgers wat in 1876–77 gebou is tydens die tweede oorlog van Transvaal met die Bapedi. Die fort is vernoem na President Thomas François Burgers.

Groot neerslae van ystererts, asbes, andalusiet en vanadium is in die distrik bevestig, en word tans ontgin. Die belangrikste gewasse is lusern, tabak, koring en sitrus.



</doc>
<doc id="53560" url="https://af.wikipedia.org/wiki?curid=53560" title="Mount Fletcher">
Mount Fletcher

Mount Fletcher is 'n dorp in Joe Gqabi-distriksmunisipaliteit in die Oos-Kaapprovinsie van Suid-Afrika. Die stad Mthatha is 129 km per pad vanaf Mount Fletcher.

Die dorp is in 1882 gestig en moontlik na eerwaarde Joe Fletcher genoem.

Die distrikshospitaal se naam is Tayler Bequest, vernoem na 'n ene 'Tayler' wat 'n sendingstasie hier opgerig het. Sommige van die ouer dele van die hospitaal is oorblyfsels van die sendingstasie en het museumstatus.

Die subdistrik is 2 440 km² groot en word hoofsaaklik deur die Hlubi-Xhosastam bewoon. Die belangrikste ekonomiese bedryf is skaapboerdery. Die Castle Rockpiek (2 141 m) is aan die westekant van die dorp.




</doc>
<doc id="53564" url="https://af.wikipedia.org/wiki?curid=53564" title="Tienen">
Tienen

Tienen (Frans: "Tirlemont") is 'n stad en munisipaliteit in die Nederlandstalige Belgiese provinsie Vlaams-Brabant. Die stad is bekend vir die vervaardiging van suikerprodukte.




</doc>
<doc id="53565" url="https://af.wikipedia.org/wiki?curid=53565" title="Augustus Octavianus">
Augustus Octavianus

Augustus (* 23 September 63 v.C. as Gaius Octavius in Rome; † 19 Augustus 14 n.C. in Nola naby Napels) word as die eerste Romeinse keiser beskou.

As grootneef en hooferfgenaam van Julius Caesar het hy die politieke magstryd gewen wat ná die moord op Caesar in 44 v.C. uitgebreek het en in 31 v.C. alleenheerser van die Romeinse Ryk geword. Hy het 'n einde aan die Romeinse burgeroorloë gemaak wat 'n eeu lank gewoed het en was die stamvader van die keiserlike Julies-Claudiese geslagslyn.

Met sy slagsprek "restitutio rei publicae" ("herstelling van die republiek") het hy aanspraak daarop gemaak dat hy die ou politieke orde sou herstel, maar met sy beleid het hy die republikeinse staatsstruktuur in werklikheid omgeskep tot 'n monargiese stelsel - die sogenaamde prinsipaat, 'n soort militêre diktatuur met diktatoriale magte vir homself. Sy heerskappy het nogtans 'n lang tyd van binnelandse vrede gebring wat later idealiserend as "Pax Augusta" geteken is.
Augustus se legioene het die Ryn oorgesteek en stadigaan die Germane begin onderwerp. Heelparty stamhoofde het gemeen die proses kan voordelig wees en saamgewerk, en selfs hul seuns na Rome gestuur om as Romeine opgevoed te word.

Een van hulle was Arminius, seun van Segimerus, stamhoof van die Cheruske. Arminius is later terug na Germania, as vriend van die Romeinse goewerneur, Publius Quintilius Varus. Maar Arminius het gesien hoe wreed die Romeine sy mense behandel, en het dus in die geheim ’n opstand georganiseer.

In September van die jaar 9 n.C. het hy valse berigte van ’n opstand aan Varus laat stuur, wat dadelik met drie legioene uitgeruk het. Arminius, het besef dat hy nie op oop grond met dié uitstekend toegeruste legioene deurmekaar moet raak nie, en Varus dus deur die Teutoburgwoud laat marsjeer.

Sodoende is die legioene in ’n kilometers lange stoet uitgerek en kon hulle nie in hul normale slagordes veg nie. Op 9 September het die Germane met ’n reeks aanvalle begin, en in die daaropvolgende drie dae is die Romeine stelselmatig uitgemoor totdat hulle uitgewis is. Die Ryn het die vaste grens van die Romeinse Ryk geword.



</doc>
<doc id="53568" url="https://af.wikipedia.org/wiki?curid=53568" title="Jeffreysbaai">
Jeffreysbaai

Jeffreysbaai (Engels: "Jeffreys Bay" of "J-Bay") is 'n vakansiedorp in die suidwestelike Oos-Kaap, Suid-Afrika. Die dorp is 20 km oos van Humansdorp geleë en val onder beheer van die Kouga Plaaslike Munisipaliteit. 

Die dorp het ontstaan as 'n hawe en handelspos deur 'n walvisjagter, J.A. Jeffrey in 1849. Die Portugese ontdekkingsreisiger Manuel Perestrelo het in 1575 reeds hier geland.

Jeffreysbaai is internasionaal bekend vir branderplankryery, veral in die wintermaande. Internasionale kompetisies word gereeld hier gehou. Die baai is ook bekend vir sy skulpies. Die eenvertrek-Charlotte Kritzinger-skulpmuseum is hier gevestig, en met 600 soorte mossels uit alle oseane beskik dit oor een van die beste versamelings ter wêreld. Dolfynstrand is as 'n blouvlagstrand gesertifiseer.





</doc>
<doc id="53569" url="https://af.wikipedia.org/wiki?curid=53569" title="Peddie">
Peddie

Peddie is 'n dorp in die Oos-Kaap-provinsie, Suid-Afrika.

Die dorpie Peddie het sy ontstaan te danke aan die Sesde Grensoorlog van 1834 tot 1835. Tydens die oorlog het die Fingo's hulle aan die kant van die nedersetters geskaar en is daar gevrees dat die Xhosas ná die oorlog wraak op hulle sou neem. Die Fingo's is toe in die sogenaamde neutrale gebied tussen die Keiskamma- en die Groot-Visrivier geplaas en om hulle te beskerm is daar naby 'n militêre fort gebou ten einde hulle aartsvyande, die Xhosas, weg te hou. Dié fort is in 1835 gebou en Fort Peddie genoem na lt.kol. John Peddie. Hy het 'n leidende rol in die voorafgaande oorlog gespeel.

Lord Charles Glenelg se beleid het bepaal dat alle blanke nedersetters die gebied moes verlaat, maar die garnisoene van Fort Peddie, Fort Willshire en ander is behou. Hoe nodig dié voorsorgmaatreëls was, blyk uit die verrassingsaanval deur die Xhosas op 2 Augustus 1837 op die Fingoes. Die Fingo-hoofman is in die rug gesteek toe hy met die Xhosas onderhandel het en korp. Porter en 10 Fingo's is gedood. Die Xhosas het 400 stuks vee geroof en hulle uit die voete gemaak. Die Fingo's is later in 'n sekere mate hiervoor vergoed deur die koloniale owerheid. Die gevolg was dat die ander Fingo's wat ook na Fort Peddie oorgeplaas sou word, verkies het om liewer na die Transkei te verhuis.

Met die uitbreek van die Sewende Grensoorlog is die Fingo's by Bekastasie, sowat vier myl van Peddie af, aangeval, maar dié keer is die aanvallers verdryf. Op 28 Mei 1846 is Fort Peddie self aangeval, maar deur doeltreffende kanonvuur van die fort af is die Xhosas se aanval gefnuik. Dit was egter 'n groot terugslag vir die garnisoen toe 43 konvooiwaens op pad na Fort Trompettersdrift oorrompel is.

Ná die beëindiging van dié oorlog het die goewerneur, sir Peregrine Maitland, by Fort Peddie met die Xhosa-kaptein onderhandel en so is die gebied tussen die Keiskamma- en die Groot-Visrivier by die Kaapkolonie ingelyf onder die naam Provinsie Victoria, na die indertydse Britse koningin. Die suidelike deel het die gebied eers bekendgestaan as Victoria South, maar op 8 Maart 1848 is die landdrosdistrik Fort Peddie gestig. Eers 10 jaar later is die naam van die dorpie na Peddie verander, hoewel dit nog 'n tydjie geduur het voor die naam Fort Peddie in onbruik geraak het. Die noordelike deel van die gebied was van 1847 af as die distrik Victoria-Oos bekend en die magistraatsdorp was Alice.

Die eerste magistraat (die term landdros is eers 'n eeu later ingevoer) was die heer W.M. Eyde. Die dorpserwe is uitgemeet en weldra het behalwe die amptenare ook burgerlike, feitlik almal Engelssprekendes, hulle op die dorpie gevestig. Reeds in 1841 is ander geskiedkundige geboue naas die fort opgerig, waarvan sommige nog tot sowat 50 jaar gelede bestaan het. Die wagtoring, ou militêre hospitaal en die ou kavallerie-barakke is vandag blywende herinneringe aan die Grensoorloë. Met die oorlog van 1851 het daar 'n gevaarlike posisie by Fort Peddie ontstaan toe van die gekleurde soldate teen die blanke offisiere gemuit het. Die blanke soldate kon betyds padgee.

Ná dié oorlog het talle burgers uit Albanie, die distrik waarvan Grahamstad die setel is, en ook Engelse boere hulle in die nuwe distrikte Victoria en Peddie kom vestig. Voorkeur is gegee aan mense wat aan die oorlog deelgeneem het. Onder die Britse intrekkers was daar Edward Driver, Joseph Stirk, Frederick C. Webb en Richard Tainton. Saam met hulle het die Afrikaans-Hollandse burgers hulle intrek geneem. Hulle was die voorvaders van baie van die Afrikaners wat honderd jaar later nog in die gebied gewoon het, maar waarvan die meeste later verhuis het weens die destydse regering se beleid om grond vir vestiging deur Xhosasprekendes op te koop. Onder die tipiese grensfamilies het mense met die vanne Bosch, Koekemoer, Naudé, Erasmus, Goosen en Bezuidenhout getel. Sommige van die Bezuidenhouts stam af van Johannes (Hans) Bezuidenhout, wat sy lewe in die Slagtersnek-rebellie verloor het. Sy twee oorlewende seuns het hulle eers in die gemeente Albanie gevestig. Van hulle nageslag het die steunpilare van die latere gemeentes Victoria (Alice) en Peddie geword.

Danksy sy strategiese ligging op die grootpad van Grahamstad na King William's Town het Peddie toe begin ontwikkel. Die boere in die distrik moes na die dorpie gaan vir hulle sake, Mettertyd het enkele Afrikaanse families hulle dan ook op die dorp gevestig. Die nuwe intrekkers het nog steeds onder gemeente Albanie (met sy setel Riebeek-Oos en Grahamstad as 'n tweede kernpunt) geressorteer. Hulle moes ver ry om hulle kerklike voorregte te geniet. Daarom het die NG lidmate van die twee distrikte hul kragte saamgesnoer en by die Ring van Albanie aansoek gedoen om 'n eie gemeente. Die gebruiklike versoekskrif is opgestel en deur lidmate uit beide distrikte onderteken en aan die Ringskommissie voorgelê. Die meeste Afrikaanssprekende boere was in die distrik Victoria saamgetrek, maar die lidmate van Peddie het nietemin daarop aangedring dat hulle dorp ook erkenning as kerksentrum kry.

In 1863 is die gemeente Victoria en Peddie amptelik gestig en die eerste kerkraadsvergadering op 22 Junie 1863 gehou. Tien jaar lank is die gemeente eers deur ds. W.R. Thomson van NG gemeente Stockenström en later deur ds. Georg Stegmann van NG gemeente Glen Lynden bearbei totdat hulle in 1872 die diens bekom het van die gewilde en wakkere prop. W.A. Joubert. Eers 50 jaar later, nadat Peddie herhaaldelik versoek het om gelyk behandel te word deur die leraar en kerkraad van die tweedelige gemeente, het die Ringskommissie van Albanie die afstigting van die NG gemeente Peddie goedgekeur.

Die distrik is 1 700 km groot en strek tot teen die see. Die belangrikste produkte is beeste en kleinvee. Pynappels word ook verbou. Daar is ook 'n kliptablet op die dorp wat die roete aandui van Dick King op sy epiese tog van 960 km.

Peddie beskik oor 'n groot provinsiale hospitaal, Nompumelelo Hospitaal geleë net buite die dorp.

Die Witmelkhoutboom waar die Fingo-volk trou gesweer het aan God en die Britse koning in 1835 is tot 'n Nasionale Monument verklaar.




</doc>
<doc id="53570" url="https://af.wikipedia.org/wiki?curid=53570" title="Bizana">
Bizana

Bizana is 'n dorp in die Oos-Kaap-provinsie, Suid-Afrika, op die N2 nasionale pad na Port Edward. 

Die dorpie het ontstaan toe die eerste magistraatkantoor in 1894 by Ntsingixi sowat 6km hiervandaan gebou is. Dit is later verskuif na Bizana. Die naam "mbizana" beteken in Xhosa 'klein potjie'. Dit verwys na die holte waarin die dorp geleë is.

Die distrik is 2 000km groot. Veeboerdery, mielieverbouing en bosbou is die belangrikste ekonomiese aktiwiteite.





</doc>
<doc id="53571" url="https://af.wikipedia.org/wiki?curid=53571" title="Kareedouw">
Kareedouw

Kareedouw is 'n dorp in die Oos-Kaap-provinsie, Suid-Afrika. Die dorp is net 8 km vanaf die N2 nasionale pad en is by die oostelike ingang na die Langkloof geleë op die R62 provinsiale pad. Die NG Kerk van bewerkte sandsteen dateer uit 1905 toe die gemeente hier gestig is. Die naam is afgelei van die Khoikhoi woord "!karegadaob!" wat "pad met baie kareebome" beteken.

Daar is 'n groot kresootaanleg in die distrik waar houtpale behandel word. Daar word ook gemengde boerdery in die distrik beoefen. Mnr. John Vorster, eerste minister van Suid-Afrika van 1966 tot 1978, is hier in die begraafplaas begrawe.




</doc>
<doc id="53572" url="https://af.wikipedia.org/wiki?curid=53572" title="Libode">
Libode

Libode is 'n dorp in die Oos-Kaap-provinsie, Suid-Afrika. Volgens die 2011-sensus het die nedersetting 'n bevolking van 4 560 gehad, waarvan 4 500 (99.0%) Swartes was. Die dorp is op die pad tussen Mthatha en Port St. Johns.

Die distrik is 1 400 km groot en word bewoon deur die Pondo en Mpondomise wat met beeste, boerbokke en mielies boer. Die dorp is vernoem na 'n Pondohoofman wat jare gelede in 'n stamgeveg daar dood is. Die dorp is ook bekend vir die kralewerk van die Pondo en Mpondomise.

Die Mhlenganaberg is sowat 25 km oos van Mthatha. Die naam van die berg beteken 'die een wat hang'. Die berg lyk soos 'n troukoek met die steil kranse. Daar is baie legendes oor die berg onder andere dat dit 'n plek van teregstelling is. Die aanname is verkeerd, die werklike teregstellingrots is daar naby.



</doc>
<doc id="53573" url="https://af.wikipedia.org/wiki?curid=53573" title="Klipplaat">
Klipplaat

Klipplaat is 'n nedersetting in die westelike Oos-Kaap, Suid-Afrika. Die dorpie lê 35 km wes van Jansenville. Die dorpie is bekend as 'n spoorwegaansluiting; die lyn van die noorde sluit by die Kaapstad-na-Port Elizabethlyn aan. Die naam is afgelei van die eienaardige klipplate in die distrik; groot plat klippe wat op die grond lê of uitsteek. Die NG gemeente Klipplaat is in 1944 gestig, maar het teen 2013 nog eintlik net in naam bestaan.




</doc>
<doc id="53574" url="https://af.wikipedia.org/wiki?curid=53574" title="Lusikisiki">
Lusikisiki

Lusikisiki is 'n dorp in die oostelike deel van die Oos-Kaap, Suid-Afrika.

Die dorp het ontstaan nadat 'n militêre pos hier gestig is in 1894 en nadat Pondoland tot die Kaapkolonie geannekseer is. Lusikisiki is in 1932 as dorp geproklameer. Die naam is blykbaar 'n poging om die suising weer te gee van riete wanneer die wind in 'n nabygeleë moeras waai.





</doc>
<doc id="53578" url="https://af.wikipedia.org/wiki?curid=53578" title="Khayelitsha">
Khayelitsha

Khayelitsha (uitgespreek: [kaɪ.əˈliːtʃə]) is ’n gedeeltelik informele township in die Wes-Kaap, Suid-Afrika, wat op die Kaapse Vlakte in Kaapstad, net noord van die Valsbaai, geleë is. Die naam is Xhosa vir "Nuwe Tuiste". Dit is na bewering die grootste en vinnigs groeiende township in Suid-Afrika.

Khayelitsha het ’n geskatte bevolking van 392 000 in 2011 gehad en lê 'n paar kilometer met die N2 langs. Sowat 90,5% van die inwoners is swart, 8,5% bruin en 0,5% wit. Die meeste mense praat Xhosa.

Sowat 70% van die inwoners woon in plakkershutte en ’n derde moet minstens 200 meter loop na ’n waterbron. Khayelitsha bestaan uit 22 gebiede – sommige oud en gevestig, ander jonger en informeel. Die ouer gebiede wat om en by die apartheids-era gebou is, is Bongweni, Ikwezi Park, Khulani Park, Khanya Park, Tembani, Washington Square, Graceland, Ekuphumleni en Zolani Park.

Nuwer gebiede wat om die ou gebiede gebou is, sluit in Site B, Site C, Green Point, Litha Park, Mandela Park, Makaza en Harare. Buiten Litha Park bevat dié gebiede baie plakkers- en informele agterplaas-hutte.

Op Vrydag, 12 Julie 2019, is die Suid-Afrikaanse Nasionale Weermag in onder meer Khayelitsha ontplooi om hoë vlakke van misdaad, wat die Suid-Afrikaanse Polisiediens tot dusver nog nie onder beheer kon bring nie, te takel.



</doc>
<doc id="53580" url="https://af.wikipedia.org/wiki?curid=53580" title="Tiberius">
Tiberius

Tiberius Iulius Caesar Augustus (voor sy aanneming deur Augustus: "Tiberius Claudius Nero"; * 16 November 42 v.C. in Rome; † 16 Maart 37 n.C. aan die Kaap Misenum) het tussen 14 en 37 n.C. as tweede Romeinse keiser geregeer. Hy was ná sy stiefvader Augustus die tweede keiser van die Romeinse Ryk - albei is in die Julies-Claudiese geslagslyn gebore. Sy regeringstyd was een van die langste alleenregerings van 'n Romeinse keiser.

Tiberius het veral voor sy regeringsoorname groot militêre oorwinnings behaal. Met sy militêre bedrywighede in Pannonië, Illyricum, Raetië en Germanië het hy die noordelike grenslyn van die Romeinse Ryk getrek. Hy het daarnaas ook sukses by die administrasie van Romeinse provinsies en die finansiële bestuur van sy ryk behaal.

Dit was paleisintriges, die sameswering van die ambisieuse Seianus, teregstellings van dissidente Romeinse adellikes en Tiberius se onttrekking aan die lewe in Rome wat latere antieke geskiedskrywers 'n negatiewe waardeoordeel oor hom laat vel het. Dit is egter duidelik dat Suetonius die keiser eerder in 'n negatiewe lig beskou het.

Teen die einde van sy lewe het die institusionalisering van die monargie en die daarmee gepaardgaande ontneming van politieke regte van die Romeinse Senaat 'n belangekonflik tussen keiser en senatore laat ontstaan.



</doc>
<doc id="53584" url="https://af.wikipedia.org/wiki?curid=53584" title="CN-toring">
CN-toring

Die CN Tower of CN-toring (voluit: "Canadian National Tower") is 'n toring in Toronto (Kanada) wat as 'n uitsaaitoring en toeristebestemming dien.

Die toring is deur die "American Society of Civil Engineers" as een van die moderne wonders van die wêreld aangewys. Toe dit in 1976 voltooi is, was dit die hoogste gebou ter wêreld. Die toring is 553,33 meter hoog.



</doc>
<doc id="53585" url="https://af.wikipedia.org/wiki?curid=53585" title="Tembisa">
Tembisa

Tembisa (wat in Zoeloe "daar is hoop" beteken) is 'n township noord van Kemptonpark, in Gauteng, Suid-Afrika. Die dorp is in 1957 gestig. Tembisa is (naas Soweto) die tweede grootste township in Gauteng.



</doc>
<doc id="53586" url="https://af.wikipedia.org/wiki?curid=53586" title="Sebokeng">
Sebokeng

Sebokeng is 'n lokasie in Gauteng, Suid-Afrika. Die lokasie is in 1965 gestig.



</doc>
<doc id="53588" url="https://af.wikipedia.org/wiki?curid=53588" title="Township">
Township

Die term township (of die verouderde lokasie) verwys gewoonlik na ’n onderontwikkelde, gesegregeerde woonbuurt in Suid-Afrika waar gekleurdes van die 19de eeu af woon. Met gekleurdes word bedoel swart mense, bruin mense en Indiërs. Townships is tradisioneel aan die rand van ’n stad of dorp gebou. 

Die woord "township" het nie vandag ’n rassekonnotasie nie, maar die woord "lokasie" wel. Die Woordeboek van die Afrikaanse Taal noem dit "rassisties, verouderd" en die HAT meen dis "tans te vermy". 

In die eerste helfte van die 20ste eeu het die meerderheid van die swart bevolking in Suid-Afrika se stedelike gebiede in hostels en kamers gebly wat deur werkgewers verskaf is. Tydens en ná die Tweede Wêreldoorlog het stedelike gebiede ’n vinnige groei beleef terwyl wette verslap het. Nie werkgewers of die regering het nuwe akkommodasie gebou vir die mense wat na die stede gestroom het nie. Dit het gelei tot swak lewensomstandighede en die gebrek aan geriewe, asook hoër geweld- en misdaadvlakke. Hoë huur en oorbewoning het gelei tot die besetting van grond buite die stede en die groei van plakkersbuurte wat grootliks deur die regering geïgnoreer is.

Teen 1950 het ’n aansienlike deel van die swart stedelike bevolking in townships gewoon: meer as 100 000 in die Witwatersrand-gebied, 50 000 in Cato Manor in Durban en sowat 150 000 swart en bruin mense in townships in Kaapstad.

Tydens die apartheidsera is baie gekleurde mense uit eiendom gesit in wat as "wit gebiede" beskou is en gedwing om na gesegregeerde townships te trek. Aparte townships is vir swart, bruin, en Indiërmense opgerig volgens die Wet op Bevolkingsregistrasie. Wette wat die apartheidsregering in staat gestel het om dit te doen, het die Groepsgebiedewet ingesluit. 

In dié tyd is die townships ook "lokasies" genoem.

Feitlik alle Suid-Afrikaanse dorpe en stede het township naby. In sommige was daar sedert 1994 vinnige ontwikkeling, soos ryk en middelklasgebiede in byvoorbeeld Soweto en Chatsworth. 

’n Lokasie was nedersettings wat sedert die laat 19de eeu tot die einde van die apartheidsera vir gekleurde mense (hoofsaaklik swart en bruin mense) buite dorpe en stede aangelê is. Lokasie is ’n ou woord wat in die apartheidsjare is. Dit word nie in die moderne konteks gebruik nie.

Van die bekende townships sluit in:



</doc>
<doc id="53590" url="https://af.wikipedia.org/wiki?curid=53590" title="Kagiso">
Kagiso

Kagiso is 'n lokasie in Gauteng, Suid-Afrika. Die lokasie is in 1920 gestig en sy naam is 'n Tswana woord vir "vrede".


</doc>
<doc id="53591" url="https://af.wikipedia.org/wiki?curid=53591" title="Vosloorus">
Vosloorus

Vosloorus is 'n township in Gauteng (Suid-Afrika), suidoos van Johannesburg. Die lokasie is in 1963 gestig.


</doc>
<doc id="53592" url="https://af.wikipedia.org/wiki?curid=53592" title="Trajanus">
Trajanus

Marcus Ulpius Traianus (* 18 September 53 moontlik in Italica of in Rome; † 8 Augustus 117 in Selinus, Kilikië), algemeen bekend as Trajanus, het tussen 98 en 117 as Romeinse keiser regeer. Trajanus, die eerste Romeinse keiser wat uit 'n provinsie afkomstig was, word in die Romeinse geskiedskrywing, wat tradisioneel deur senatore opgeteken is, as die beste Romeinse heerser of "princeps" ("optimus princeps") beskryf. Volgens die Romeinse geskiedskrywer Tacitus het met Trajanus se troonbestyging 'n goue tydperk ("beatissimum saeculum") begin. Sy binnelandse beleid is gekenmerk deur sosiale maatreëls en groot boubedrywighede en was veral daarop gemik om Italië se posisie binne die strukture van die ryk te versterk en die Romanisering van die provinsies te bevorder.
Ná 'n periode van vervolgings en teregstellings van Romeinse senatore laat in die regeringstyd van Domitianus en die einde van die Flaviese geslagslyn het Trajanus saam met sy voorganger Nerva die tradisie van adoptiefkeisers begin. Onder die heerskappy van Trajanus het die Romeinse Ryk in 116 n.C. met die verowering van Armenië, Mesopotamië en veral die Dakiese Ryk sy grootste omvang ooit bereik. Trajanus het as keiser blykbaar moeite gedoen om bewys te lewer vir sy daadkrag en sy vermoë om Rome se magsfeer uit te brei.

Met groot militêre vernuf het hy 'n reeks veldtogte gevoer, die Dakiese Ryk (geleë in die huidige Roemenië) verower, en in die suidooste teen die Partiërs te velde te trek. Sy militêre oorwinnings was die opspraakwekkendste Romeinse suksesverhale sedert die afsterwe van Augustus in 14 n.C. wat die Romeinse invloedsfeer tot Mesopotamië uitgebrei het. Nogtans het hierdie sukses geblyk om net van kort duur te wees. Die Romeine het nie oor die finansiële middele en legioene beskik wat nodig was om alle verowerde gebiede te beheer en die ryksgrense te beskerm nie. Opstande in Sirië en Mesopotamië (in die gebied van die huidige Irak) moes neergeslaan word, terwyl tegelykertyd onluste onder die Joodse bevolking in Noord-Afrika en Egipte uitgebreek het. 

Die bestryding van die onluste was 'n militêre en fisiese uitdaging vir Trajanus. Die Romeine het swaar verliese gely. Aangetas deur 'n siekte, was Trajanus uiteindelik genoodsaak om na Rome terug te keer, soos die historikus Cassius Dio later sou berig. Ná 'n bewind van 19 jaar is keiser Trajanus op 8 Augustus 117 in Selinus, 'n Kilikiese nedersetting aan die suidkus van Klein-Asië, oorlede. Die Romeinse Senaat het sy "Optimus Princeps" met 'n triomftog gevier. In die volgende eeue het Romeinse senatore nuwe heersers met die uitroep "Felicior Augusto, melior Traiano" gekroon - "Mag meer geluk aan jou beskore wees as aan Augustus, en mag jy 'n beter heerser wees as Trajanus."



</doc>
<doc id="53593" url="https://af.wikipedia.org/wiki?curid=53593" title="Leie">
Leie

Die Leie (Afrikaans en Nederlands, Frans: "Lys") is 'n rivier in Frankryk en België.

Die Leie se monding is in Gent, waar die rivier in die Schelde uitmond.


</doc>
<doc id="53594" url="https://af.wikipedia.org/wiki?curid=53594" title="Arezzo">
Arezzo

Arezzo is 'n stad in Italië (Toskane). Arezzo vervul 'n aantal ekonomiese en kulturele funksies op regionale vlak.
Die stad is gestig deur die Etruskers. Arezzo het 'n gewilde toeristebestemming geword.



</doc>
<doc id="53597" url="https://af.wikipedia.org/wiki?curid=53597" title="Georgetown, Ascension">
Georgetown, Ascension

Georgetown is die hoofstad en grootste stad van die eiland Ascension in die eilandgebied Sint Helena, Ascension en Tristan da Cunha met 'n bevolking van 450 inwoners in 2008 en 'n oppervlakte van 2 km². Die stad is in 1815 deur die Britse Royal Navy gestig en is vernoem ná koning George III.


</doc>
<doc id="53599" url="https://af.wikipedia.org/wiki?curid=53599" title="Caligula">
Caligula

Caligula (31 Augustus 12 – 24 Januarie 41) was die derde Romeinse keiser van 37 tot 41. Hy was die seun van Germanicus en het Tiberius opgevolg. Hy is bekend vir sy uiterste gewelddadigheid, wreedheid en waansin.

Eintlik is sy naam Gaius. "Caligula" (verkleinwoord van "caliga", die enkelvoudsvorm van "caligae", soldatestewels) is 'n bynaam wat die soldate hom gegee het toe hy 'n seuntjie was, maar nie gebruik is toe hy keiser was nie. Moderne geskiedkundiges (soos Gibbons) het hom onder dié naam bekendgestel, maar vandag praat hulle eerder van Gaius.



</doc>
<doc id="53602" url="https://af.wikipedia.org/wiki?curid=53602" title="Juliette Binoche">
Juliette Binoche

Juliette Binoche is 'n Franse aktrise. Binoche word as een van die beste aktrises van Frankryk geag en het hoofrolle in rolprente soos "Jetlag" en "Chocolat" vertolk. Sy het ook die Academy-toekenning gewen vir haar rol in "The English Patient."




</doc>
<doc id="53608" url="https://af.wikipedia.org/wiki?curid=53608" title="Edinburgh of the Seven Seas">
Edinburgh of the Seven Seas

Edinburgh of the Seven Seas, ook The Settlement, is die hoofstad en grootste stad van die eiland Tristan da Cunha in die eilandgebied Sint Helena, Ascension en Tristan da Cunha met 'n bevolking van 264 inwoners in 2008 en 'n oppervlakte van 2 km². Die stad is in 1816 deur die Britse Royal Army gestig en is vernoem ná Alfred van Edinburgh.


</doc>
<doc id="53609" url="https://af.wikipedia.org/wiki?curid=53609" title="Lesbos">
Lesbos

Lesbos (Grieks: Λέσβου "Lesvos") is 'n Griekse eiland in die Middellandse See. Die hoofstad is Mytilene.

Die oppervlak is 1 632,8 km.


</doc>
<doc id="53611" url="https://af.wikipedia.org/wiki?curid=53611" title="Leopold II van België">
Leopold II van België

Leopold II ("Leopold Ludwig Philipp Maria Viktor"; "Prins van Sakse-Koburg en Gotha"; 9 April 1835 - 17 Desember 1909) was die tweede Koning van die Belge vanaf 17 Desember 1865 tot sy oorlede.

Leopold was die stigter en monarg van die Kongo Vrystaat, 'n soewereine staat in Afrika, 1885-1908, maar in 1908 het toegegee dit aan België.

Sy kinders was Louise Marie, Leopold van Brabant, Stéphanie en Clémentine.

Hy is in Brussel gebore en het in Laeken gesterf.


</doc>
<doc id="53612" url="https://af.wikipedia.org/wiki?curid=53612" title="Mechelen">
Mechelen

Mechelen (Frans: "Malines") is 'n Belgiese stad in die suidweste van die Vlaamse provinsie Antwerpen, aan die grens met die provinsie Vlaams-Brabant. Die munisipale gebied het 'n oppervlakte van 65 km² en sowat 82 000 inwoners (2011).
Mechelen lê aan die Dyle-rivier en grens aan die munisipaliteite Willebroek, Rumst, Sint-Katelijne-Waver, Bonheiden, Boortmeerbeek, Zemst en Kapelle-op-den-Bos. Die stad beskik oor 'n spoorwegstasie wat verbindings na Antwerpen, Brussel, Leuven, Dendermonde en Gent bied.

Die historiese huise langs die Dyle, die IJzerenleen (straat) en die Groot Markplein in die historiese stadsentrum lok besoekers. Die stad het baie besienswaardighede. Die Middeleeuse Lakenhal en Sint-Rombouts-katedraal is deur UNESCO as wêrelderfenis aangewys, terwyl die museum vir die kulturele genot van besoekers is.

Daar is verskeie hotelle en restaurante.

Die Sint-Rombouts-katedraal se toring is 97,28 meter hoog. Mechelen is die setel van 'n Rooms-Katolieke aartsbiskop.

In die 9de eeu word die streek van Mechelen deur die Wikings geplunder. Die stad het eers in die 11de eeu ontstaan. Karel die Stoute, hertog van Boergondië, vestig in 1473 die rekenkamer en die parlement (groot raad) in die stad.





</doc>
<doc id="53614" url="https://af.wikipedia.org/wiki?curid=53614" title="Epaminondas">
Epaminondas

Epaminondas ("Grieks": Ἐπαμεινώνδας) (ca. 418 v.C. – 362 v.C.) of Epameinondas, was 'n Thebaanse generaal en staatsman van die 4de eeu v.C. wat 'n omwenteling in die antieke Griekse stadstaat Thebe teweeggebring het, deur dit uit te lei uit Spartaanse onderhorigheid na 'n vooraanstaande posisie in Griekse politiek. In die proses het hy Spartaanse militêre mag gebreek deur sy sege by Leuktra en die Messeense helote bevry, 'n groep Peloponnesiese Grieke wat onder Spartaanse heerskappy verkneg is vir sowat 230 jaar, na hul neerlaag in die Messeense oorlog wat in 600 v.C. ten einde geloop het. Epaminondas het die politieke kaart van Griekeland herskik, ou alliansies opgebreek, nuwes teweeggebring, en was toesighouer oor die oprigting van hele stede. Hy was ook militêr invloedryk, weens sy uitvinding en implementering van verskillende belangrike slagveldtaktieke.

Die Romeinse redenaar Cicero het hom verklaar as die "die voorste man van Griekeland", alhoewel Epaminondas in moderne tye tot relatiewe onbekendheid verval het. Die veranderinge wat Epaminondas oor die Griekse politieke orde teweegebring het, het hom nie lank oorleef nie, aangesien die kringloop van 'n verskuiwende oorhand en nuwe alliansies onverpoosd voortgeduur het. 'n Blote sewe en twintig jaar na sy dood, is 'n wederstrewige Thebe deur Alexander die Grote verpletter. Gevolglik word Epaminondas – wat in sy tyd geloof is as 'n idealis en bevryder – vandag hoofsaaklik onthou vir 'n dekade (371 tot 362 v.C.) van krygstogte wat die krag van die groot Griekse landmagte getap het en die weg gebaan het vir die Makedoniese verowering.

Die lewe van Epaminondas word net skraps betuig in die antieke bronne, veral teenoor dié van sy nabye tydgenote (b.v. Philippus II van Masedonië en Pelopidas). 'n Hoofrede hiervoor is die verlies van sy biografie deur Plutarchus. Epaminondas was een van ongeveer 50 antieke figure wat danksy Plutarchus van 'n ekstensiewe biografie in sy "Parallele Lewens" voorsien is, waarin sy lewe met dié van die Romeinse staatsman Scipio Africanus vergelyk word; albei hierdie ""Lewens"" is egter nou verlore. Plutarchus het sowat 600 jaar na die lewe van Themistokles geskrywe, sodat hy ooglopend as 'n sekondêre bron gereken moet word. Nogtans word sy bronne dikwels uitdruklik vermeld, sodat sy stellings deels geboekstaaf word. 

Sekere detail van Epaminondas se lewe word aangetref in Plutarchus se ""Lewens"" van Pelopidas en Agesilaos II, wat sy tydgenote was. Daar is ook 'n behoue (en moontlik verkorte) biografie van Epaminondas deur die Romeinse outeur Cornelius Nepos van die eerste eeu v.C.; in die afwesigheid van Plutarchus se verslag, word dit 'n hoofbron vir Epaminondas se lewe.

Die periode van Griekse geskiedenis van 411–362 v.C. word hoofsaaklik betuig deur die geskiedkundige Xenophon, wat sy eie werk ooglopend as 'n voortsetting van Thukydides se "Geskiedenis van die Peloponnesiese oorlog" gesien het. Xenophon, 'n bewonderaar van Sparta en hul koning, Agesilaos, verswyg Epaminondas se rol waar moontlik en vermeld nie eers sy teenwoordigheid by die Veldslag van Leuktra nie. Epaminondas se deelname aan die 4de eeuse konflikte is ook beskryf deur Diodorus Siculus, in sy "Bibliotheca historica". Diodorus het in die 1ste eeu v.C. geskryf, en alhoewel hy eweneens as 'n uiteraard sekondêre bron gereken word, is sy weergawe nuttig vir stawing van detail uit ander bronne.


</doc>
<doc id="53617" url="https://af.wikipedia.org/wiki?curid=53617" title="Lyfeienskap">
Lyfeienskap

Lyfeienskap was 'n vorm van knegskap en persoonlike afhanklikheid van 'n leenheer waaraan kleinboere sonder eie grondbesit in die Middeleeuse feodale stelsel onderworpe was. Lyfeienskap het in sommige plattelandse gebiede van Europa nog tot in die moderne tydperk voorgekom, en in Bhoetan nog tot 1956. In Rusland is dit in 1861 afgeskaf, hoewel die eintlike slawerny reeds in 1723 afgeskaf is. Die status van lyfeienskap is deur 'n mens se geboorte bepaal en was feitlik onveranderlik. In die Suid-Afrikaanse en ander kontekste word die terme lyfeienskap en lyfeienes dikwels as sinonieme vir slawerny en slawe gebruik.

Lyfeienes en hul gesinne het met lyf en lewe aan 'n heer behoort en was aan sy regspraak onderworpe. Hulle was verplig om op die landgoed van hul heer te woon en werk vir hom te verrig. Ook vir 'n huwelik is die toestemming van die heer benodig. Lyfeienes is dikwels toegelaat om 'n stuk van die leenheer se grond te bewerk vir hul eie behoeftes, maar was dan verplig om in ruil daarvoor bepaalde werk te verrig en 'n deel van hul oes aan die leenheer af te staan.


</doc>
<doc id="53618" url="https://af.wikipedia.org/wiki?curid=53618" title="Zenon se paradokse">
Zenon se paradokse

Zenon se paradokse is 'n stel probleme wat volgens algemene beskouing deur Zenon van Elea saamgestel is, ter ondersteuning van Parmenides se lering van "alles is een" en dat, in teëstelling met sintuiglike getuienis, die geloof in meervoudigheid en verandering onjuiste bevindings is, en meer spesifiek dat beweging niks meer as 'n denkbeeld is nie. Dit word gewoonlik aanvaar, gebaseer op Plato se "Parmenides" 128c-d, dat Zenon die opstel van hierdie teëstellings onderneem het as 'n projek, weens die paradokse wat ander filosowe opgestel het teen Parmenides se siening. Zenon kan daarom vertolk word as sou hy sê dat om meervoudigheid te aanvaar, selfs meer absurd is as handhawing van slegs "die Een". ("Parmenides" 128d). Volgens Plato sou Sokrates dit stel dat Zenon en Parmenides effektief een en dieselde mening sou huldig ("Parmenides" 128a-b).

Sekere van Zenon se nege oorlewende paradokse (soos oorgelewer in Aristoteles se "Fisika" en in Simplicius se kommentaar daarop) is effektief ekwivalent aan mekaar. Aristoteles het wel weerleggings van enige daarvan gelewer. Drie van die sterkste en mees beroemde —dié van Achilles en die Skilpad, die tweeledigheid-argument, en dié van 'n pyl in vlug— word hieronder in meer detail voorgelê.

Zenon se argumente is miskien die eerste voorbeelde van 'n bewysmetode bekend as "reductio ad absurdum", ook bekend as bewys deur weerspreking. Hulle word ook aangegee as aanleidend tot die dialektiese metode wat deur Sokrates gebruik is.

Sekere wiskundiges, soos Carl Boyer, meen dat Zenon se paradokse bloot wiskundige probleme is, en hulle voer aan dat moderne kalkulus 'n wiskundige oplossing verskaf. Vele filosowe egter, sien Zenon se paradokse en die variasies daarop (sien Thomson se lamp) as relevante metafisiese probleme.

Die oorspronge van die paradokse is iewat onduidelik. Diogenes Laërtios, 'n vierde bron van inligting omtrent Zenon en sy leringe, siteer Favorinus deur te sê dat Zenon se onderwyser Parmenides, die eerste was om die Achilles en die Skilpad argument voor te stel. Maar in 'n latere strofe, skryf Laërtius die paradoks se oorsprong aan Zenon toe, en verduidelik dat Favorinus op hierdie punt verskil.


</doc>
<doc id="53619" url="https://af.wikipedia.org/wiki?curid=53619" title="Spraaksintese">
Spraaksintese

Spraaksintese verwys na die kunsmatige produksie van menslike spraak, beide in die tegniese sin waar verwys word na die fisiese generasie van spraakseine, sowel as die breër onderwerp (wat onder andere volledige teks-na-spraakstelsels insluit). Hierdie artikel handel oor die breër onderwerp. 

Teks-na-spraakstelsels (text-to-speech oftewel TTS in Engels) bestaan uit twee komponente, eerstens 'n komponent wat verantwoordelik is vir die ontleding van teks (teksanalise komponent) en tweedens 'n komponent wat die sintese van oudio seine wat spraak voorstel moontlik maak (seinverwerking of spraakseinsintese komponent).



</doc>
<doc id="53623" url="https://af.wikipedia.org/wiki?curid=53623" title="Markovketting">
Markovketting

'n Markovketting, vernoem na Andrei Markov, is 'n wiskundige stelsel waarin 'n oorgang plaasvind van een toestand na 'n ander, in 'n eindige, of minstens aftelbare getal moontlike toestande, op 'n aaneengekettingde wyse. Dit is 'n stogastiese proses wat oor die Markov-eienskap beskik, naamlik dat die volgende toestand slegs afhang van die huidige toestand en nie van die verlede nie. Markovkettings het baie toepassings as statistiese modelle van werklike prosesse.

Eenvoudige voorbeelde word in die figure aan die regterkant uitgebeeld, wat gebruik maak van 'n gerigde grafieke om die toestand-oorgange aan te dui. Die toestande by die tweede grafiek stem ooreen met 'n ekonomie in 'n bulmark, beermark, of 'n resessie, tydens 'n gegewe week. Volgens die voorstelling het 'n bulmark 'n 90% kans om weer deur 'n bulmark opgevolg te word, 'n 7.5% kans om deur 'n beermark gevolg te word, en 'n 2,5% kans om deur 'n resessie opgevolg te word. Uit hierdie figuur is dit byvoorbeeld moontlik om die langtermyn tydbreuk te bereken, waarin die ekonomie in resessie sal verkeer, of die gemiddelde tydperk wat dit sal neem om van resessie na 'n bulmark te gaan.

'n Deeglike ontwikkeling met baie voorbeelde kan gevind word in die aanlyn-monografie Meyn & Tweedie 2005.
Die addendum van Meyn 2007, wat ook aanlyn beskikbaar is, bevat 'n verkorte Meyn & Tweedie.

'n Eindigetoestandoutomaat kan gebruik word as 'n voorstelling van 'n Markovketting. Gegewe 'n reeks van onafhanklike en identiesverspreide insetseine (byvoorbeeld simbole uit 'n binêre alfabet, soos beslis deur die werp van 'n munt), met die outomaat in toestand "y" op tydstip "n", dan is die waarskynlikheid dat dit na toestand "x" beweeg op tydstip "n" + 1, slegs afhanklik van die huidige toestand.



</doc>
<doc id="53626" url="https://af.wikipedia.org/wiki?curid=53626" title="Prins Eduard-eilande">
Prins Eduard-eilande

Prins Eduard-eilande (Engels: "Prince Edward Islands") is 'n onbewoonde en onherbergsame sub-antarktiese eilandgroep in die suidelike Indiese Oseaan en behoort sedert 1947 tot Suid-Afrika, sedert 1994 tot die provinsie Wes-Kaap en maak administratief deel uit van die Stad Kaapstad Metropolitaanse Munisipaliteit.

Die eilandgroep bestaan uit die twee eilande, nl. Prins Eduard-eiland en Marion-eiland. Die Prins Eduard-eilande het 'n oppervlakte van 335 km² en lê halfpad tussen Suid-Afrika en Antarktika. Die eilande is op 13 Januarie 1773 deur die Franse ontdekkingsreisiger Marc-Joseph Marion du Fresne ontdek en in Desember 1776 deur die Britse ontdekkingsreisiger James Cook ná Prins Edward, die vierde seun van koning George III en die pa van koningin Victoria, genoem.

Die eilande word gebruik vir weerkundige en wetenskaplike navorsing. Onwettige visvangs vind rondom die eilande plaas met die gevolg dat die verminderde visgetalle ly tot vrektes onder die seevoëls. Die Prins Eduard-eilande is in 2007 tot Ramsar-vleiland verklaar.




</doc>
<doc id="53634" url="https://af.wikipedia.org/wiki?curid=53634" title="James Ensor">
James Ensor

Baron James Ensor (13 April 1860 – 19 November 1949) was 'n simbolistiese skilder van Oostende (in België).


</doc>
<doc id="53635" url="https://af.wikipedia.org/wiki?curid=53635" title="Shakaskraal">
Shakaskraal

Shakaskraal is 'n dorp aan die Noordkus van KwaZulu-Natal, Suid-Afrika, noordoos van Durban.



</doc>
<doc id="53636" url="https://af.wikipedia.org/wiki?curid=53636" title="Carnuntum">
Carnuntum

Carnuntum, die hoofstad van die Romeinse provinsie (Opper-) Pannonië (Pannonia Superior), was sowat 40 kilometer oos van Wene aan die suidoewer van die Donau geleë. Die stad het by die plek ontstaan waar die Barnsteenroete in die antieke tydperk die Donau gekruis en met die hawestad Aquileia aan die Adriatiese See verbind het. Die oorblyfsels van die antieke stad maak tans deel uit van die Neder-Oostenrykse munisipaliteite Petronell-Carnuntum en Bad Deutsch-Altenburg. 

Die Romeinse offisier en geskiedskrywer Velleius Paterculus het in 6 n.C. verslag oor 'n Romeinse leër onder bevel van die veldheer Tiberius gelewer wat in die Keltiese koninkryk Noricum kamp opgeslaan het om daar te oorwinter. Hy het die presiese naam van die kampeerplek as "Carnuntum" gegee. Dit is die eerste historiese verwysing na die plek wat later tot een van die vernaamste Romeinse stede sou groei. 

Tiberius se leër het vanuit die gebied van die huidige Hongarye na die Donau se suidoewer getrek en was besig om die rivier te oorsteek om in die noorde 'n veldtog teen die Markomanne te begin - 'n Germaanse stam wat vyandelik teenoor Rome gesind was. Dit was die eerste keer dat die Romeine die oorsteking van die kronkelende rivierloop in die gebied aangedurf het. 

Gedurende sy bloeitydperk het Carnuntum - 'n voorpos van die Romeinse beskawing in die Pannoniese wildernis - 'n bevolking van tot by 50 000 gehuisves en was sodoende een van die grootste Romeinse nedersettings noord van die Alpe waarna soms as "Klein-Rome aan die Donau" verwys is. Danksy die ligging by die historiese Barnsteen- en Limesroetes het Carnuntum tot 'n beduidende handelsplek gegroei waar kosbare goedere soos sy, goud, speserye en barnsteen uit die kusgebiede van Noord- en Oossee te koop aangebied is. Geriewe soos vloerverwarming en kraanwater, wat in die meeste woonhuise beskikbaar was, weerspieël Carnuntum se welvaart. Omstreeks 124 het keiser Hadrianus Romeinse stadsreg aan die nedersetting verleen wat amptelik "Municipium Aelium Carnuntum" genoem is. Groot Romeinse keisers soos Tiberius (destyds nog as veldheer onder Augustus), Diocletianus en Marcus Aurelius het besoeke aan die stad gebring. 

Op 9 April 193 n.C. is Lucius Septimius Severus, die stadshouer van Pannonia Superior, deur sy troepe in Carnuntum as Romeinse keiser geproklameer. Die stad se amptelike status is vervolgens verhef tot dié van 'n "colonia" ("Colonia Septimia Aurelia Antoniniana Carnuntum"). 'n Tweede keiser, Publius C. Regalius, is tussen 260 en 261 hier geproklameer. Muntstukke, wat hy laat slaan het, is tot dusver slegs in Carnuntum opgegrawe. Op 11 November 308 n.C. is die sogenaamde Keiserkonferensie in Carnuntum gehou waartydens Diocletianus, Galerius en Maximianus 'n poging onderneem het om die destydse Vier-heerser-stelsel, die Tetrargie, te red.

Carnuntum het sowat vier eeue lank bestaan voordat dit geleidelik aan belangrikheid verloor het. Vermoedelik is Carnuntum omstreeks 350 n.C. deur 'n verwoestende aardbewing getref en het nooit meer van die gevolge van dié ramp herstel nie. 'n Aantal geboue is in die 20ste en 21ste eeu volgens antieke voorbeelde heropgebou om vir die besoeker 'n tydvenster in die eerste vyf dekades van die 4de eeu n.C. te open. Hulle maak tans deel uit van die Argeologiese Park Carnuntum.

Carnuntum is die enigste argeologiese opgrawingsterrein waar die belangrikste tipes geboue van 'n Romeinse stadsbuurt in die 4de eeu n.C. binne 'n historiese konteks gerekonstrueer is - 'n burgerhuis ("Villa des Lucius"), 'n elegante stedelike villa ("villa urbana") en 'n publieke badhuis. Alle geboue is in 'n bruikbare en bewoonbare toestand, met Romeinse vloerverwarming in die badhuis en volle meubilering asook bruikbare Romeinse stowe in die kombuise.

In Carnuntum het argeoloë daarnaas die enigste gladiatoreskool ter wêreld opgegrawe wat onveranderd bewaar gebly het. In die amfiteater Bad Deutsch-Altenburg word tydens die jaarlikse Romeinse fees outentieke gladiatoregevegte gehou.


Media


</doc>
<doc id="53640" url="https://af.wikipedia.org/wiki?curid=53640" title="Bugatti">
Bugatti

Bugatti was 'n motorvervaardiger in Molsheim, Elsas (tans Frankryk) wat deur die Italiaans-gebore Ettore Bugatti gestig is. "Bugatti"-motors is tussen 1909 en 1963 vervaardig, en ná 'n pouse van vier dekades het die Duitse motorvervaardiger "Volkswagen AG" die historiese motorhandelsmerk in 2005 laat herleef. 
"Bugatti" word by die legendariese motorhandelsmerke van Europa gereken. Motors, wat deur "Bugatti" ontwerp en vervaardig is, was van die edelste en beste sport- en sedanmotors van hul tyd en het 'n legende van dié vervaardiger gemaak. Die oorspronklike "Bugatti"-motorfabriek is ná die Tweede Wêreldoorlog gesluit. Sedertdien is "Bugatti" twee keer nuwe lewe as motorhandelsmerk gegee. 

In 1987 het Romano Artioli die maatskappy "Bugatti Automobili SpA" in Italië gestig. Die ontwerp- en naamregte is in 1998 deur die Duitse "Volkswagen AG" oorgeneem. Sedertdien bestaan "Bugatti" weer as "Bugatti Automobiles S.A.S."


</doc>
<doc id="53641" url="https://af.wikipedia.org/wiki?curid=53641" title="Prins Eduard-eiland">
Prins Eduard-eiland

Prins Eduard-eiland (Engels: "Prince Edward Island") is 'n onbewoonde en onherbergsame sub-antarktiese vulkaaneiland in die suidelike Indiese Oseaan en behoort sedert 1947 tot Suid-Afrika, sedert 1994 tot die provinsie Wes-Kaap en maak administratief deel uit van die Stad Kaapstad Metropolitaanse Munisipaliteit. Die eiland is die kleiner en noordoostelike van die twee Prins Eduard-eilande en huisves in teenstelling met die suidwestelike Marion-eiland geen gletser nie. Die eiland is op 13 Januarie 1773 deur die Franse ontdekkingsreisiger Marc-Joseph Marion du Fresne ontdek en in Desember 1776 deur die Britse ontdekkingsreisiger James Cook ná Prins Edward, die vierde seun van koning George III en die pa van koningin Victoria, genoem.

Die Marionwalvisvoël broei uit op dié eiland.




</doc>
<doc id="53643" url="https://af.wikipedia.org/wiki?curid=53643" title="Marion-eiland">
Marion-eiland

Marion-eiland (Engels: "Marion Island") is 'n onbewoonde en onherbergsame sub-antarktiese vulkaaneiland in die suidelike Indiese Oseaan en behoort sedert 1947 aan Suid-Afrika, sedert 1994 tot die provinsie Wes-Kaap en maak administratief deel uit van die Stad Kaapstad Metropolitaanse Munisipaliteit.

Die eiland is die grootste en suidwestelike van die twee Prins Eduard-eilande en huisves in teenstelling met die noordoostelike Prins Eduard-eiland 'n gletser. Die eiland is op 13 Januarie 1773 deur die Franse ontdekkingsreisiger Marc-Joseph Marion du Fresne ontdek en na hom genoem.

Marion-eiland (46˚ 53' S; 37˚ 45' 0) is op die Prins Eduard-Crozetrif in die suidelike deel van die Indiese Oseaan, ongeveer 2 110 km suidoos van Kaapstad, geleë.

Bogenoemde rif is 'n hoogliggende deel van die groter Atlanties-Indiese Oseaanrif. Die eiland, wat 'n oppervlakte van ongeveer 300 km² beslaan, lê net noord van die Antarktiese konvergensie, dit wil sê die gebied waar die koue Antarktiese water onder die warmer Subantarktiese water inbeweeg. Die gemiddelde jaarlikse temperatuur van 5,5 °C is gevolglik heelwat hoër as die van byvoorbeeld die Bouveteiland, wat net 'n paar grade verder suid aan die ander kant van die konvergensie geleë is.

Die klimaat van die eiland is tipies oseanies: koel, nat en stormagtig. Die gemiddelde reënval is ongeveer 2 500 mm (dit reën ongeveer 300 uit die 365 dae van die jaar) en die dele van die eiland bo 600 m is permanent onder sneeu. Winde van tot 170 km/h is al aangeteken. Die oorheersende winde wissel dwarsdeur die jaar tussen noordwes en wes. Rukwinde (wessuidwes tot suidsuidwes) gaan oor die algemeen gepaard met koue fronte en sterk noordwestewinde met warm fronte.

Die sterk winde veroorsaak onstuimige water, en golwe van tot 18 m hoog is al aangeteken. Donderweer is feitlik onbekend op die eiland. Die ouderdom van Marion-eiland word op ongeveer 276 000 jaar geskat, maar jonger gesteentes, van ongeveer 15 000 jaar, kom ook voor. Die ou basalt het 'n grys voorkoms en vorm die basis van die eiland, terwyl die nuwer basalt 'n swart voorkoms het en bo-op die grys basalt voorkom.

Verskeie klein kraters op die eiland dui daarop dat vulkaniese uitbarstings periodiek voorgekom het en nog kan voorkom. Tussen die ontstaan van die eiland (die grys basalt) en die neerlegging van die swart basalt was daar 'n koue tydperk waartydens gletsers op die eiland gevorm het. Hierdie gletsers het tipiese erosiepatrone veroorsaak wat vandag waarneembaar is. 'n Geringe mate van riviererosie het ook in die grys basalt voorgekom.

Hoofsaaklik as gevolg van die gletsererosie het die grys basalt 'n baie gladder voorkoms as die swart basalt, wat feitlik geen tekens van erosie toon nie. Die topografie van die eiland as geheel is tot dusver baie min deur erosie beïnvloed en is dus byna uitsluitlik die gevolg van vulkaniese aktiwiteit. Die landmassa is basies koepelvormig en die hoogste piek (President Swart-piek) is 1 230 m hoog. Die tweede hoogste piek, maar die hoogste wat van die weerstasie af gesien kan word, is Jan Smuts-piek, wat 1 186 m hoog is.

Die paar laagliggende vlaktes op die eiland is hoofsaaklik moerasagtig. Die kuslyn is baie ru en loodregte kranse van tot 170 m hoog is algemeen. Daar is net twee baaie met sand, maar wanneer sterk noordwestewinde waai, word die sand gewoonlik ook weggespoel. Werklike grond is so skaars dat grond vroeër van Suid-Afrika af gebring is om 'n paar bome in te plant. Die meeste grond waarop plantegroei voorkom, is veen, met ander woorde halfverrotte organiese materiaal, wat vanweë die hoë reënval baie uitgeloog en suur is. Langs die kus veroorsaak die soutneerslag uit die sproeireën asook die voël- en robmis 'n toevoeging van minerale voedingstowwe tot die grond.

Marion-eiland is, tesame met die nabygeleë Prins Eduard-eiland, op 13 Januarie 1772 deur 'n Fransman met die naam van Marion du Fresne ontdek. Du Fresne is daarvandaan verder op soek na ander landmassas, maar is later in Nieu-Seeland deur Maori's vermoor.

Geen geskrewe verslag van die ontdekking is nagelaat nie. Toe die Britse ontdekkingsreisiger kaptein James Cook op 12 Desember 1776 op die eiland afgekom het, was hy dus onder die indruk dat hy dit ontdek het. Die twee eilande saam het hy die Prins Eduard-eilande genoem, na die Hertog van Kent, die vierde seun van koning George III van Engeland. Toe hy later van een van die mense wat die reis met Du Fresne meegemaak het, hoor dat die eilande reeds ontdek was, het hy die groter eiland tot Marion-eiland herdoop en net die kleiner eiland die Prins Eduard-eiland genoem.

Die twee eilande saam staan egter nog steeds as die Prins Eduard-eilande bekend. Sedert die ontdekking van Marion-eiland is daar weinig boekstawings van besoeke aan die eiland. Dit is egter wel bekend dat heel party jagters die eiland (en ander eilande) aangedoen het om jag te maak op die groot getalle walvisse, robbe en pikkewyne wat daar voorgekom het. Die diere is vir hul vet, olie en pelse gejag. Reeds vroeg in die vorige eeu was die bevolkings van hierdie diere so uitgedun dat van hulle deur uitwissing bedreig is.

Die jagters het net in geld belang gestel en feitlik geen inligting oor die eiland en sy fauna en flora nagelaat nie. Op 26 Desember 1873 is die Prins Eduard-eilande deur 'n Britse oseanografiese navorsingskip, die "Challenger", besoek. Tydens hierdie besoek het 'n plantkundige met die naam van Moseley die eerste plantkundige waarnemings gedoen en monsters versamel. terwyl die eerste kaart van die eilande ook opgetrek is. Die seeroete tussen Engeland, Australië en Nieu-Seeland het in die vorige eeu naby die Prins Eduard-eilande verbygegaan en heel party skepe het naby die eilande op die rotse geloop.

Talle oorblyfsels van wrakke is nog op die eiland te sien. Die oorlewendes van hierdie wrakke het dikwels na die eilande geswem en daar aan die lewe gebly totdat hulle deur ander skepe (gewoonlik jagterskepe) opgelaai is. Na die Tweede Wêreldoorlog het Suid-Afrika en die Verenigde Koninkryk ooreengekom dat Suid-Afrika die Prins Eduard-eilande sou annekseer, en in 1947 is die "SAS Transvaal" deur genl. Jan Christian Smuts na die eilande gestuur. Op 29 Desember 1947 is die Suid-Afrikaanse vlag op Marion-eiland en op 4 Januarie 1948 op Prins Eduard-eiland gehys.

Na die anneksasie is dadelik begin met die oprigting van 'n weerstasie en op 20 Maart 1948 is die eerste sinoptiese waarnemings na Suid-Afrika gestuur. 'n Klein nedersetting is deur 'n groepie mense van die eiland Tristan da Cunha begin, en een van hulle, ene A.B. Crawford, was ook die eerste bevelvoerder van die weerstasie. Die nedersetting en weerstasie is bo 'n inham met die naam Transvaal Cove geleë. Sedert die totstandkoming van die weerstasie is die personeel jaarliks omgeruil en voorrade aangevul deur die navorsingskip RSA.

Die Prins Eduard-eilande is biologies baie belangrik en in 1965 is 'n navorsingsekspedisie na die eilande deur die Suid-Afrikaanse Wetenskaplike Komitee vir Antarktiese Navorsing gereël. Hierdie ekspedisie het as die Suid-Afrikaanse Biologiese en Geologiese Ekspedisie bekend gestaan en het uit ses wetenskaplikes onder leiding van prof, E.M. van Zinderen Bakker gestaan. Die resultate van die navorsing is in 'n lywige boek gepubliseer.

Die meeste plantsoorte van Marion- en Prins Eduard-eiland behoort tot die laer plantgroepe. Tagtig soorte blaarmosse, 36 soorte lewermosse en 22 soorte vaatplante is geïdentifiseer, terwyl talle soorte ligene, wat moeilik identifiseerbaar is, ook daar voorkom. Die vaatplante is almal varings, kruide (veral grasse) en in een geval ’n dwergagtige struik, Ware struike en bome groei nie op die eiland nie. Tot op 'n hoogte van ongeveer 300 m is vaatplante, dominant, terwyl kriptogame (mosse en ligene) op hoër hoogtes die dominante plantsoorte is.

Die grootste deel van die sub- straat waarop plantegroei voorkom, is 'n sponsagtige massa verrottende organiese materiaal bekend as veen. Vanweë die hoë reënval word enige minerale elemente wat vrykom, feitlik dadelik uitgeloog. Die veen is gevolglik arm aan voedingstowwe (oligotrofies) en suur. Die enigste uitsonderings is langs die kus, waar die seesproei 'n voortdurende toevoeging van soute tot die grond veroorsaak, en die broeiplekke van voëls en robbe, waar die mis van die diere die grond steeds verryk.

Spesifieke plantegroeitipes word met hierdie verrykte gronde geassosieer. Vyf hoofplantegroeitipes kan op die eiland onderskei word. Die sproeireën is beperk tot 'n smal strook langs die kus, waar twee bedeksadige plante, "Tillaea moschata" en "Cotula plumosa", die dominante plantsoorte is. Alhoewel die sproeireënneerslag tot diep in die binneland voorkom, het slegs die baie hoe konsentrasie langs die kus 'n effek op die plantegroei omdat die hoe reënval die sout voortdurend van die plante in die binneland afwas en toksiese konsentrasies dus nie kan opbou nie.

Die laagliggende dele van die eiland is byna oral moerasagtig en verskeie tipes moeras word aangetref. Waar die watertafel hoog is en die water stilstaan, heers anaerobiese (suurstoflose) toestande, wat ongunstig vir die groei van vaatplante is. Die oorheersende plantsoort in hierdie tipe moeras is die lewermos "Blepharidophyllum densifolium". Waar daar ’n mate van waterbeweging is, is die toestande meer aërobies en in hierdie vleie is die gras "Agrostis magellanica dominant".

Die moerasse van die Prins Eduard-eilande kom baie ooreen met die sogenaamde "Sphagnum"-moerasse van die Noordelike Halfrond, maar is nie heeltemal so suur nie. Die dominante plantsoorte in die omgewing van fonteine waar die water betreklik vinnig vloei, is die dwergstruik "Acaena adscendens", wat tot die roosfamilie behoort, en die sogenaamde Kerguelenkool ("Pringlea antiscorbutica"). Laasgenoemde plant is vir die eerste keer op Kergueleneilande ontdek en lyk baie soos gewone kool.

Die Latynse naam dui daarop dat die plant deur skeepvaarders geëet is om skeurbuik te voorkom. Net onder die fonteine is die mosse "Bryum laevigatum" en "Breutelia integrifolia" die dominante plantsoorte en bale min vaatplante groei daar. Op die broeiplekke van voëls en robbe veroorsaak die geweldige hoeveelhede mis dat die grond ryk aan voedingstowwe is. Plante wat nie van hierdie toestande hou nie, vaar nie goed nie en word vertrap, waarna ander plante hul plek inneem.

Die dominante plantsoort in hierdie gebiede is 'n gras, "Poa cookii". Die grootste deel van die eiland bestaan uit hellings. Die plantegroei op die hellings varieer na gelang van dreinering en blootstelling. Op die goed gedreineerde, laagliggende hellings word die plantegroei deur die varing "Blechnum penna-marina" oorheers. Elders is "Acaena adscendens", "Azorella selago" of "Poa montane" meestal oorheersend. Die "Poa/Azorella"-plantgemeenskap neem die vorm van klein kolle aan en kom slegs hoër as 200 m tussen kriptogaamgemeenskappe voor.

"Azorella" vorm groot massas takke wat met fyn, harde blaartjies bedek is en soos groen kussings vertoon. 'n Groot hoeveelheid mosse en talle klein diertjies (insekte, ensovoorts) leef onder hierdie beskermende massas. Die riwwe en plato's op die eiland is so blootgestel dat die plantegroei daarop ondanks die hoë reënval deur die wind uitgedroog word. Hierdie gebiede kan dus as windwoestyne beskou word. Twee duidelike plantegroeitipes word in hierdie gebiede aangetref.

Die een tipe bestaan uit feitlik net "Azorella selago"-kussings en kom van ongeveer 50 tot 760 m bo seespieël voor, terwyl die ander tipe uit net kriptogame bestaan, deur die mosse "Ditrichum strictum" en "Bartramia patens" oorheers word en slegs bo ’n hoogte van 300 m voorkom. Van ongeveer 300 m tot 760 m word altwee tipes dus aangetref. Die meeste van die plante wat op Marion-eiland voorkom, het 'n wye verspreiding op eilande in die subantarktiese en gematigde sones.

Van die 36 lewermosse is nege spesies endemies op Marion-eiland, maar geen blaarmosse of vaatplante is endemies nie. Die aantal plantsoorte wat van wes van die eiland gekom het, is ongeveer dieselfde as die aantal wat van oos van die eiland af gekom het. Verspreiding van die plante vind hoofsaaklik plaas deur middel van spore wat deur die wind vervoer word of deur middel van sade wat aan voëls vassit en so vervoer word. Dertien van die vaatplante op die eiland is vermoedelik deur die mens daar ingebring. Ongeveer 25 jaar gelede is wilde dennebome van Suid-Afrika af ingebring en in "ingevoerde" grond geplant. Die klimaat is egter so ongunstig dat almal gevrek het.

Enige diere wat op oseaniese eilande soos Marion-eiland voorkom, moet geweldige afstande oor die see gemigreer het om daar uit te kom. Dit is dus nie verbasend dat die meeste werweldiere op Marion-eiland seevoëls is wat oor lang afstande kan beweeg nie. Die verskeidenheid is nie baie groot in vergelyking met baie ander wêrelddele nie, maar die wat daar voorkom, kom in baie groot getalle voor. 'n Totaal van 25 voëlspesies broei op die eiland, terwyl nog ongeveer ag af en toe op die eiland gesien word, maar nie daar broei nie.

Twee soorte robbe verteenwoordig die normale inheemse soogdierbevolking van Marion-eiland. Ook die ongewerwelde fauna word deur relatief min soorte op die eiland verteenwoordig. Dit sluit in vier spesies spinnekoppe, ag spesies myte, sewe spesies erdwurms en 32 spesies klein, meestal nie-vlieënde insekte. Veral die insekfauna is naverwant aan die van die nabygeleë Crozeteilande, Heraldeiland en Kergueleneilande. Die ongewerwelde diere vorm, net soos die werweldiere, deel van die subantarktiese fauna, wat heelwat van die Suid-Afrikaanse fauna verskil.

Die meeste van hulle is diere wat deur wind of deur seestrome versprei kan word. Die 25 voëlspesies wat op die eiland broei, bestaan uit vier spesies pikkewyne (familie "Spheniscidae"), sewe spesies stormvoëls (familie "Procellariidae"), vyf spesies malmokke (familie "Diomedeidae"), drie ander stormvoëlagtiges (twee van die familie "Pelecanoididae" en een van die familie "Chionidae"), een roofmeeu (familie "Stercorariidae"), een seeswael (familie "Sternidae") en een kormoraan (familie "Phalacrocoridae").

Die totale pikkewynbevolking op die eiland is ongeveer twee miljoen, waarvan ongeveer 40% koningpikkewyne ("Aptenodytes patagonicus"), 40% macaronipikkewyne ("Eudyptes chrysolophus") en 20% geelkuifpikkewyne ("Eudyptes cristatus") is. Van die vierde spesie, die sogenaamde witoorpikkewyn ("Pygoscelis papua"), is daar maar ongeveer 2 000. Die drie volopste spesies swerf oor groot dele van die oseane rondom Antarktika rond en kom net een keer per jaar na Marion-eiland om te broei.

Hulle kom op effens verskillende tye by die eiland aan en versamel dan in groot getalle – tot 200 000 macaronipikkewyne is al op 'n enkele broeiplek gelei. Die witoorpikkewyn is ’n alleenloper en bly permanent op die eiland. Dit is ook die enigste spesie wat werklik nes maak, gewoonlik ver van die groot kolonies pikkewyne af. Die meeste van die stormvoëlspesies maak nes in gate. Bedags vlieg hulle uit om kos te soek en in die middag laat keer hulle na hul neste terug.

Tydens die terugkeer word hulle dikwels ingewag deur voëls soos die roofmeeu, wat hulle uit die lug vang. Twee spesies robbe, die olifantrob ("Mirounga leonina") en die Kerguelen-pelsrob ("Arctocephalus tropicalis"), vorm deel van die soogdierfauna van Marion-eiland. Teen die einde van die winter kom die olifantrobbulle by die eiland aan om territoriums af te baken. Die koele volg in die lente. Die kleintjies word dan gebore, paring vind daarna plaas en in die helfte van November verlaat almal die eiland om in die see rond te swerf tot die volgende broeiseisoen.

Ongeveer dieselfde tyd dat die olifantrobbe die eiland verlaat, kom die pelsrobbe daar aan. Waar die olifantrobbe egter strande met ’n effense helling langs die ooskus verkies, verkies die pelsrobbe die ruwe rotsagtige strande langs die weskus. Ook die pelsrobbe verlaat die eiland na die teelseisoen. Nog 'n soogdier wat in die Marion-eiland-ekostelsel 'n rol speel, is die moordwalvis ("Orcinus orca"). Veral wanneer die robbe op die eiland is, word hulle dikwels langs die kus gesien.

Normaalweg leef hulle hoofsaaklik van vis, maar af en toe vang hulle klein robbe en pikkewyne. Die luiperdrob ("Hydrurga leptonyx") is nog 'n dier wat pikkewyne vang, maar slegs in uitsonderlike gevalle die eiland aandoen. Veral die voëls is ekologies belangrik omdat hulle 'n groot bron van voedingstowwe vir die eiland-ekostelsel is. Hul mis word deur mikroörganismes afgebreek en stel so minerale voedingstowwe vry, wat weer deur die plantegroei opgeneem word.

Op die wyse word minerale voortdurend vanuit die see in die eiland-ekostelsel ingewerk. Sedert die anneksasie van Marion-eiland in 1947 het muise, hoenders, skape en katte al op die eiland voorgekom deur die toedoen van die mens. Die muise was waarskynlik al vroeër daar, en die katte is juis in 1949 ingevoer om die muise te beheer. Die katte het egter meer in die kleiner soorte wilde voëls, wat geen natuurlike soogdiervyande geken het nie, belang gestel as in die muise.

Die katte het so aangeteel dat die straal van hul verspreidingsgebied met ongeveer 2 km per jaar vanaf die basis uitgebrei het. In 1976 is die bevolking op 6 200 geskat en die vermeerderingstempo op 23%. Die gevolg was dat daar rondom 1976 ongeveer 600 000 voëls per jaar gevang is. Die afname in die voëlbevolkings was in daardie stadium duidelik sigbaar. Die katte was heeltemal wild en is min gesien. Daar was dus geen konvensionele manier om van hulle ontslae te raak nie.

Gevolglik is die katgriepvirus in 1977 na die eiland gebring in ’n poging om die bevolking uit te wis, en navorsing het daarop gevolg om die resultaat te boekstaaf. Die bevolking is nie uitgewis nie, maar wel drasties verminder. Daar kan egter verwag word dat die katte mettertyd immuniteit teen die virus sal opbou, en aanvallende metodes van beheer sal dus gevind moet word. Navorsing oor die probleem gaan voort en jag word tans op die proef gestel. 'n Kombinasie van verskeie metodes sal waarskynlik uiteindelik nodig wees. Alle hoenders en skape is reeds van die eiland verwyder.





</doc>
<doc id="53653" url="https://af.wikipedia.org/wiki?curid=53653" title="Reichenau (eiland)">
Reichenau (eiland)

Reichenau is 'n bewoonde eiland in die Duitse deelstaat Baden-Württemberg. Dit is die grootste eiland in die Bodenmeer en deur UNESCO in 2000 saam met die historiese klooster Reichenau as wêrelderfenisgebied gelys. Die eiland word as uitstekende voorbeeld van die godsdienstige en kulturele rol beskou wat groot Benediktynse kloosters in die middeleeue gespeel het.

In administratiewe opsig maak die eiland tans deel uit van die gelyknamige munisipaliteit in die distrik Konstanz wat naas die eiland ook gebiede op die vasteland insluit. Die eiland dien as dié munisipaliteit se administratiewe en kulturele sentrum. Die grootste nedersetting is Mittelzell.



</doc>
<doc id="53655" url="https://af.wikipedia.org/wiki?curid=53655" title="Klooster Reichenau">
Klooster Reichenau

Die Klooster Reichenau was 'n Benediktynse klooster op die eiland Reichenau in die Bodenmeer. Dit is in 724 gestig en het vanaf 1540 as die priory van die biskop van Konstanz gedien. Naas die abdy in St. Gallen, Switserland en die klooster Fulda in Hesse, Duitsland word dit by die beduidendste kloosters van die Karolingiese tydperk gereken.

Die klooster is in 1803 ontbind, en die gebou huisves tans die raadsaal van die munisipaliteit Reichenau. Die klooster se boekskildery is deur UNESCO in 2003 as wêrelddokumente-erfenis gelys.


</doc>
<doc id="53657" url="https://af.wikipedia.org/wiki?curid=53657" title="Vlermuis">
Vlermuis

'n Vlermuis is 'n soogdier wat kan vlieg. Hulle behoort tot die orde "Chiroptera". Vlermuise is almal skemer- of nagdiere. Omdat sommige spesies nie goed in die donker kan sien nie, het hulle 'n soort natuurlike sonar ontwikkel (eggolokalisering) waarmee voorwerpe in vlug geïdentifiseer en gelokaliseer kan word. 

Vlermuise word gejag omdat hulle skade in vrugteboorde aanrig en siektes aan vee oordra. Die vergiftiging van insekte en die uitroeiing van die natuurlike habitat hou ook 'n groot bedreiging vir die soogdiere in. Hoewel daar ander soogdiere is wat met behulp van groot velplooie deur die lug kan beweeg, byvoorbeeld die vlieënde maki's (orde "Dermoptera"). word vlermuise as die enigste soogdiere beskou wat werklik kan vlieg omdat hulle in die lug kan bly deur hulle vlerke te klap. 

Daar word algemeen aanvaar dat die besondere vermoë geleidelik ontwikkel het en dat vlermuise, net soos die landlewende insekvretende soogdiere (orde "Insectivora"), van die uitgestorwe boombewoners "Trituberculata" afstam. Fossiele dui bowendien daarop dat vlermuise reeds gedurende die Eoseen (50 miljoen jaar gelede) geleef het.

Vlermuise kan van 3,5 g tot 900 g weeg, terwyl die vlerkspan tussen 20 cm en 1,5 m kan wees. Die vlerke bestaan uit 'n dubbele, elastiese velmembraan wat oor die arm en 4 vingers van die voorpote span. Die armbene, middelhandbeentjies en vingerlitte is spesiaal verleng en aangepas sodat ingewikkelde vliegbewegings uitgevoer kan word. Sommige spesies kan selfs op een plek in die lug bly hang. 

Net soos by voëls vlieg vlermuisspesies met lang, smal vlerke beter as spesies met kort, breë vlerke. Vlermuise vlieg met 'n snelheid van tussen 15 en 50 km/h. Die vlerk se velmembraan strek tot by die agterpote en daarvandaan dikwels verder tot by die stert. Die duim van die voorpote het 'n sterk, krom nael wat gebruik word om mee te klim en steek buite die voorkant van die vlerk uit. 

Die tone van die agterpote is ook vry en van groot, krom naels voorsien. Die vlermuis hang hieraan wanneer hy in sy rusposisie verkeer. Hy het geen inspanning nodig om onderstebo te hang nie, omdat die spiere in die tone outomaties sluit.

Die meeste vlermuise is net snags aktief en rus bedags in verborge skuilplekke. Op die manier het hulle weinig las van natuurlike vyande en mededingers vir kos, soos voëls, wat bedags aktief is. Met uitsondering van Antarktika kom vlermuise oral in die wêreld, maar veral in warm streke, voor. 

In gematigde streke hiberneer baie spesies. Die metabolisme word stadiger en die liggaamstemperatuur daal tot dit dieselfde is as die van die omgewing. Vlermuise hou dan in skuilplekke, meestal ondergronds, waar die temperatuur nie laer as 3 tot 8 °C daal nie. Daar is ook enkele spesies wat in die winter na warmer plekke migreer.

Omdat die meeste vlermuise snags aktief is, is hulle sintuie so aangepas dat hulle maklik voedsel in die donker kan opspoor. Die meeste vrugtevlermuise (orde "Megachiroptera") het besonder groot en goeie oë, maar die "Microchiroptera" het meestal swak ontwikkelde oë en moet van 'n bykomende hulpmiddel gebruik maak, naamlik eggolokalisering of sonar. 

Die vlermuis stuur klankgolwe uit met 'n toonhoogte wat so hoog is (tussen 25 en 150 kHz) dat 'n mens dit nie kan hoor nie, maar waarvoor hulle eie ore baie gevoelig is. Wanneer die klankgolwe teen 'n voorwerp bots, word dit na die vlermuis teruggekaats en hy vorm 'n "geluidsbeeld" van die voorwerp. Op die manier bepaal die vlermuis hoe die omgewing daar uitsien en of daar enige prooidiere, hindernisse of ander vlermuise aanwesig is. 

Die hoefystervlermuis maak byvoorbeeld lang, eentonige geluide deur sy neus en beheer die breedte en rigting van die klankgolwe met behulp van aanhangsels in sy neus. Ander vlermuise stuur via hul bekke nie-gerigte klankgolwe van verskillende toonhoogtes uit. Die reuksintuig van vlermuise is oor die algemeen goed ontwikkel. Vleiseters en bloedsuiers is skynbaar baie gevoelig vir die bottersuur wat in die sweet van warmbloedige diere voorkom. Vlermuise het ook 'n fyn waarneming van temperatuurveranderinge: dié wat in grotte oorwinter, reageer selfs op temperatuurveranderinge van minder as 'n halwe graad Celsius.

Voor die geboorte van die kleintjies versamel al die wyfies in sogenaamde kraamkolonies. Vlermuise wat in koue streke leef, paar in die herfs, maar die spermselle word in die wyfie bewaar en bevrugting vind eers in die lente plaas wanneer sy na haar winterslaap ontwaak. So nie vind bevrugting in die herfs plaas, maar die embrio heg eers in die lente aan die uteruswand vas. 

Vlermuise wat in tropiese dele van die wêreld leef, plant deur die hele jaar voort en wyfies kan al 'n volgende kleintjie verwag terwyl die vorige een nog gesoog word. Al die kleintjies in 'n kraamkolonie word binne 'n tydsbestek van 'n paar dae gebore. Die wyfie gee geboorte terwyl sy aan haar duime hang en "vang" die kleintjie met haar vlieghuid. Daar word meestal net een kleintjie gebore, maar sommige spesies baar soms ook tweelinge. By die meeste spesies dra die wyfie die kleintjie saam terwyl sy kos soek, maar wanneer hulle te swaar word, word hulle in die kolonie agtergelaat. 

Vlermuise word skynbaar nie soos by voëls vooraf geleer om te vlieg nie. Omdat vlermuise ook nie maklik van die grond af kan vlieg nie, maar van 'n hoogte moet "wegspring", is baie kleintjies se eerste vliegpogings fataal. Die kleintjies is egter na 6 tot 10 weke selfstandig en verlaat dan die kolonie. Hulle is kort daarna ook geslagsryp.

Die vlermuis is vanweë sy grieselrige voorkoms en naglewe 'n simbool van siekte en kwaad in Europa en Suid-Asië. In sommige dele van Europa word vlermuise nog lewend teen die mure van huise gespyker "om bose geeste weg te hou". 

Die Chinese, daarenteen, beskou vlermuise as gelukbringers. In die Midde-Ooste, Afrika en die Soenda-eilande word die groter spesies deur verskeie volke geëet, terwyl die Jode vlermuisvleis as onrein beskou. Verder word vrugtevlermuise gejag omdat hulle skade in vrugteboorde aanrig. Al die faktore het egter nie so 'n groot invloed op die vermindering in vlermuisgetalle gehad as die vernietiging van hulle natuurlike habitat nie. 

Verder veroorsaak insektedoders ook baie vrektes omdat vlermuise baie meer gevoelig vir gifstowwe is as byvoorbeeld muise en rotte. Die guanovlermuis ("Tadarida brasiliensis") se getalle in Arizona het byvoorbeeld van 25 miljoen na 30 000 afgeneem nadat die gif DDT in die omgewing gespuit is.

Vlermuise kan in 2 groepe ingedeel word, naamlik die vrugtevlermuise (suborde "Megachiroptera") en die inseketende vlermuise (suborde "Microchiroptera") wat ook as die klein vlermuise bekend staan. Alle vrugtevlermuise eet egter nie vrugte nie, terwyl sommige klein vlermuise wel vrugte eet. Die 2 subordes bevat altesaam sowat 850 spesies. Vrugtevlermuise kom in tropiese gebiede van Afrika, Asië, Australië en tussenliggende eilande voor en het meestal geen sonar nie. 

Bekende verteenwoordigers is die kalongs (familie "Pteropidae"), wat ook die vlieënde vosse genoem word. Die familie bevat ook die grootste spesie van alle vlermuise, naamlik "Pteropus vampyrus", wat in die Oos-Indiese eilande voorkom. Die bekendste genera in Suid-Afrika is "Eidolon", "Epomophorus" en die "Rousettus". Vrugtevlermuise kan bedags dikwels in vrugtebome gesien word waar hulle in swerms aan hulle agterpote hang. Die epouletvlermuise (subfamilie "Epomophorinae") en die rosetvlermuise (genus "Rousettus") het sowel goeie oë as sonar. Die langtongvlermuise (familie "Macroglossidae") leef veral van nektar en stuifmeel en speel dikwels 'n belangrike rol in die bestuiwing van blomme. 

Dit staan bekend as chiropterofiele bestuiwing; die blomme gaan snags oop en lok die vlermuise met reukstowwe. Die insekvretende vlermuise (suborde "Microchiroptera") is kleiner diere met uiteenlopende eetgewoontes: die meeste spesies eet insekte, maar sommiges eet vis, vrugte of nektar en sekeres leef selfs van bloed. Bekende verteenwoordigers in Suid-Afrika is die blaarneusvlermuise (familie "Hipposideridae"), die hoefystervlermuise (familie "Rhinolophidae"), die langoorvlermuise (familie "Nycteridae") en die gladdeneusvlermuise (familie "Vespertilionidae"). 

Verteenwoordigers van eersgenoemde 2 families het dikwels bizarre neusaanhangsels en beweeglike ore. Die Amerikaanse blaarneusvlermuise (familie "Phyllostomatidae") kom in die Nuwe Wêreld voor en is bekend daarvoor dat hulle uiteenlopende eetgewoontes het. Benewens 'n groot aantal vrugtevreters is daar ook spesies in die familie wat soos kolibries voor 'n blom in die lug hang om die nektar en stuifmeel met hulle lang tonge te lek. 

Die groot haaslipvlermuis ("Noctilio leporinus)" vang visse en krewe. Die merkwaardigste voedingswyse word egter by die vampiers (familie "Desmodontidae") aangetref. Die gewone vampier ("Desmodus rotundus") maak klein bytwonde aan soogdiere en voëls en lek dan die bloed op (let wel, hulle suig nie). Vampiers is gevaarlik omdat gedomestiseerde diere dikwels die prooi is en siektes soos hondsdolheid deur die vlermuis oorgedra kan word.

Daar is verskeie families onder die orde Chiroptera:





</doc>
<doc id="53659" url="https://af.wikipedia.org/wiki?curid=53659" title="Annecy">
Annecy

Annecy is 'n Oos-Franse stad wat aan die noordelike hoek van die Annecy-meer ("Lac d'Annecy", 27 km²) en sowat 35 km suid van Genève, Switserland geleë is. 
Die stad met 'n bevolking van sowat 50 000 dien as prefektuur (hoofstad) van die département Haute-Savoie.

Annecy was naas München en Pyeongchang, Suid-Korea een van die kandidaatstede vir die Olimpiese Winterspele 2018.


</doc>
<doc id="53660" url="https://af.wikipedia.org/wiki?curid=53660" title="Stoomwa">
Stoomwa

'n Stoomwa is 'n motor wat deur 'n stoomenjin aangedryf word.
Stoomwaens was die eerste egte motorvoertuie wat ooit gebou is - so het Nicholas Cugnot sy artillerie-trekmasjien reeds in 1769 in Parys aan die publiek bekend gestel. Amédée Bollée se stoomwa "La Mancelle" was in 1878 die eerste motor wat as 'n produksiereeks met vyftig eksemplare vervaardig is, terwyl Francis Edgar Stanley en Freelan O. Stanley se "Stanley Rocket"-stoomwa in 1906 as eerste motor met 205,5 km per uur 'n snelheid van meer as 200 km per uur bereik het.

Aanvanklik was dit nie duidelik of motors met stoom- of met elektriese enjin die opperhand op die mark sou kry nie, maar uiteindelik het verbrandingsenjins geseëvier. Stoomenjins het slegs as trekmotors en padwalse nog tot omstreeks 1950 oorleef, terwyl elektriese motors intussen 'n hergeboorte beleef het. Die spoedrekord van stoomwaens, wat in 1906 opgestel is, is selfs eers in 2009 gebreek. 



</doc>
<doc id="53661" url="https://af.wikipedia.org/wiki?curid=53661" title="Hochschule für Wirtschaft und Recht Berlin">
Hochschule für Wirtschaft und Recht Berlin

Die Hochschule für Wirtschaft und Recht (HWR) Berlin, Engels amptelik Berlin School of Economics and Law, is 'n publieke "Fachhochschule" ('n soort technikon of universiteit vir toegepaste wetenskappe) in die Duitse hoofstad Berlyn wat op 1 April 2009 met die samesmelting van twee oorspronklik selfstandige akademiese instellings, die "Fachhochschule für Wirtschaft (FHW) Berlin" en die "Fachhochschule für Verwaltung und Rechtspflege (FHVR) Berlin", ontstaan het.

Die HWR Berlin fokus met sy vyf departemente en drie institute op bedryfsekonomie en ekonomie, publieke administrasie, ingenieurswese, regswetenskappe en veiligheidswese. Die studentetal het in Desember 2011 op 9 429 gestaan.

Die HWR Berlin beskik tans oor twee kampusse in die Berlynse stadsdele Schöneberg (sentrale administrasie, Departement van Ekonomiese Wetenskappe en die Institute of Management Berlin, IMB) en Friedrichsfelde (vier departemente, afstandsonderrig, Instituut vir Administratiewe Modernisering en Polisiedienshervorming in Sentraal- en Oos-Europa).



</doc>
<doc id="53664" url="https://af.wikipedia.org/wiki?curid=53664" title="Christen-Demokratiese Appèl">
Christen-Demokratiese Appèl

Die Christen-Demokratiese Appèl (Nederlands: "Christen-Democratisch Appèl", CDA) is 'n Nederlandse christen-demokratiese politieke party wat in 1980 gestig is. Die Christen-Demokratiese Appèl is uit drie Christelike partye gevorm: die Katolieke Volksparty (KVP), die (Gereformeerde) Anti-Revolusionêre Party (ARP) en die (Hervormde) Christelik-Historiese Unie (CHU).

Die politieke leier is Sybrand van Haersma Buma. Die verkiesings van die nuwe Tweede Kamer op 15 Maart 2017 is deur die Christen-Demokratiese Appèl gewen. Die party het 19 setels behaal (+6).

Van 14 Oktober 2010 tot 5 November 2012 het die CDA met die regs-liberale Volksparty vir Vryheid en Demokrasie (VVD) die Rutte I-kabinet gevorm. Mark Rutte het die amp van Eerste Minister in hierdie minderheidskabinet beklee wat deur die Party vir die Vryheid (PVV) van Geert Wilders gesteun is.



</doc>
<doc id="53667" url="https://af.wikipedia.org/wiki?curid=53667" title="Fidjiaanse Hindi">
Fidjiaanse Hindi

Fidjiaanse Hindi ("Fiji Baat", फ़िजी बात) is 'n Indo-Ariese taal wat deur mense van Indiese oorsprong wat in Fidji woon gepraat word. Dit is baie anders as die standaard Hindi wat in Indië gepraat word en die verhouding tussen die twee tale is soortgelyk aan dié tussen Nederlands en Afrikaans. Die taal is saamgestel uit die Oos-Hindi dialekte Bhojpuri en Awadhi met verskeie Engelse en Fidjiaanse woorde. Fidjiaanse Hindi is een van drie amptelike tale van Fidji.


</doc>
<doc id="53668" url="https://af.wikipedia.org/wiki?curid=53668" title="Zweli Mkhize">
Zweli Mkhize

Zweli Lawrence Mkhize (gebore 2 Februarie 1956, Willowfontein) is 'n Suid-Afrikaanse dokter, wetgewer en politikus. Hy was vanaf 6 Mei 2009 tot 1 September 2013 die vyfde premier van KwaZulu-Natal en is deur Senzo Mchunu opgevolg. Einde Februarie 2018 is hy deur president Cyril Ramaphosa as Minister van Samewerkende regering en Tradisionele aangeleenthede benoem, en op 30 Mei 2019 word hy die nasionale Minister van Gesondheid.


</doc>
<doc id="53671" url="https://af.wikipedia.org/wiki?curid=53671" title="Pous Clemens XIII">
Pous Clemens XIII

Clemens XIII was die 248ste pous van die Rooms-Katolieke Kerk vir 10 jaar, 6 maande en 28 dae, van 1758 tot 1769. Hy is veral bekend vir sy verdediging van die Jesuïte en die bedekking van die geslagsdele van die klassieke beelde in die Vatikaan met vyeblare.

Pous Clemens XIII is gebore as Carlo Castelbarco Pindemonte della Torre di Rezzonico (ook Carlo Rezzonico) op 7 Maart 1693 in Venesië, Republiek Venesië. Hy is die seun van Giovanni Battista Rezzonico, senator van die Republiek van Venesië en sy vrou Vittoria Barbarigo. Hy studeer kanonieke reg by die Jesuïte van Bologna. In 1716 begin hy sy loopbaan die Roomse kurie as referendaris by die Tribunaal van die Apostolies Signatura. Op 12 Mei 1718 word hy goewerneur van Rieti en op 12 Julie 1721 goewerneur van Fano. In 1725 word hy ouditeur by die Roomse Rota vir die republiek van Venesië. Op 23 Desember 1731 word Carlo tot priester gewy. Op 20 Desember 1737 word hy kardinaal en op 27 Januarie 1738 kardinaal-diaken van San Nicola in Carcere en op 11 Maart 1743 biskop van Padua. Op 15 Mei 1747 word Carlo kardinaal-priester van S. Maria in Ara Coeli en op 17 Februarie 1755 van S. Marco. Op 6 Julie 1758 volg hy Pous Benedictus XIV op en word gekroon op 16 Julie 1758 deur kardinaal Alessandro Albani. Hy regeer tot sy dood op 2 Februarie 1769 en word opgevolg deur Pous Clemens XIV.
Die naam ‘Clemens’ beteken 'die sagmoedige'.


Pous Clemens XIII was minsaam en beskeie en behoudend van opinie. Hy het die klassieke beelde in die Vatikaan op strategiese plekke met vyeblare toegerus. Hy het hom ook verset teen die vrye denke van die Renaissance. Hy het die Ensiklopedie van D'Alembert en Diderot op die Indeks (lys van verbode boeke) geplaas. Die Renaissance het ook die Jesuïte in die moeilikheid gebring en hulle is deur Frankryk, Spanje, Portugal, Parma en Sisilië verban. Op 2 Augustus 1762 het die Franse parlement die Jesuïte verbied. Pous Clemens het heftig beswaar aangeteken, maar koning Lodewyk XV het hulle finaal geskors in 1764. Pous Clemens vaardig toe die bul "Apostolicum Pascendi" uit op 7 Januarie 1765 waarin hy die kritiek op die Jesuïte verwerp. In 1766 skryf hy in "Christianae republicae Salus" skerp teen die Renaissance.

Pous Clemens sterf in die nag van 2 Februarie 1769 die dag voor 'n beplande konsistorie om die Jesuïte-kwessie te bespreek.

Pous Clemens XIII het 52 nuwe kardinale aangestel in sewe konsistories. Weens die omvang van die lys word dit hier gehou.




Saamgestel en vertaal uit die , , en wikipedia en aangevul uit ander bronne soos aangedui.

Basis URL: 


</doc>
<doc id="53674" url="https://af.wikipedia.org/wiki?curid=53674" title="Lys van kardinale aangestel deur Pous Clemens XIII">
Lys van kardinale aangestel deur Pous Clemens XIII

Pous Clemens XIII, die 248ste pous van die Rooms-Katolieke Kerk van 1758 tot 1769, het 52 nuwe kardinale aangestel in sewe konsistories.










</doc>
<doc id="53675" url="https://af.wikipedia.org/wiki?curid=53675" title="Lebowa">
Lebowa

Lebowa (beteken "Noord" in Noord-Sotho) was 'n vorige Bantoestan ("tuisland") in die noordooste van Suid-Afrika. Dit het bestaan uit twee ingeslote grondgebiede versprei deur die vorige Suid-Afrikaanse provinsie van die Transvaal. Die hoofstad was Lebowakgomo. Die tuisland was geskep om Noord-Sothosprekende mense te huisves.

Na die eerste demokratiese Suid-Afrikaanse algemene verkiesing van 1994, is die tuisland heringelyf by die Republiek van Suid-Afrika, en wel onder Limpopo (provinsie).


</doc>
<doc id="53676" url="https://af.wikipedia.org/wiki?curid=53676" title="Ivete Sangalo">
Ivete Sangalo

Ivete Sangalo is 'n Brasiliaanse popsangeres.








</doc>
<doc id="53677" url="https://af.wikipedia.org/wiki?curid=53677" title="Internasionale Styl">
Internasionale Styl

Die Internasionale Styl, waarna aanvanklik as Rasionalisme verwys is, was 'n beduidende stroming in die internasionale moderne boukuns wat vanaf die 1920's en 1930's oor die hele wêreld versprei het.

Die term is vir die eerste keer deur die argitekte Henry-Russell Hitchcock en Philip Johnson (1906-2005) in 'n boek oor moderne boukuns gebruik. Met hul beskrywing van die argitektoniese uitstalling "International Exhibition of Modern Architecture", wat in 1932 in die "Museum of Modern Art" in New York gehou is, het hulle 'n poging onderneem om die estetiek en hoofeienskappe van die destydse Modernistiese boukuns dwarsoor die wêreld te toon, te kategoriseer en op die praktiese boukuns toe te pas. 

Die klem is hierby op estetiese en stilistiese kenmerke gelê - so het die modernistiese boukuns homself losgemaak van alle historiserende of assosiatiewe tendense om in die rigting van 'n "nuwe saaklikheid" te beweeg. Dit het die klem op volume eerder as op massa gelê, op balans eerder as op simmetrie, en ook alle tradisionele vorme van toegepaste oppervlakversiering laat vaar. Modernistiese boukuns het die voorkeur aan uitgesoekte oppervlakboustowwe gegee om volgehoue en egalige bedekkings vir fasades te skep.


</doc>
<doc id="53678" url="https://af.wikipedia.org/wiki?curid=53678" title="KwaNdebele">
KwaNdebele

KwaNdebele was 'n vorige Bantoestan ("tuisland") in Suid-Afrika. Die hoofstad in 1981 was KwaMhlanga. Die tuisland was geskep om Suid-Ndebelesprekende mense te huisves. Die tuisland is geskep nadat die Suid-Afrikaanse regering negentien plase van wit eienaars opgekoop het.

Na die eerste demokratiese Suid-Afrikaanse algemene verkiesing van 1994 is die tuisland heringelyf by die Republiek van Suid-Afrika, en wel in die provinsies Gauteng en Mpumalanga.

KwaNdebele was die kleinste en jongste van die swart nasionale state van Suid-Afrika. Dit was in Transvaal geleë, noordoos van Pretoria. KwaNdebele het 'n oppervlakte van sowat 2 000 km² tussen Bronkhorstspruit in die suide, Marble Hall in die noorde en Groblersdal in die ooste beslaan. Dit het 'n bevolking van 200 000 gehad, waarvan die oorgrote meerderheid Suid-Ndebele.

KwaNdebele se gebiedsowerheid is op 7 Oktober 1977 ingestel en die staat het selfregerend geword toe ’n Wetgewende Vergadering met 46 setels in 1979 ingestel is. Mnr. Simon Skosana het tussen 1977 en 1981 as hoofminister gedien en die tydelike hoofstad was Siyabuswa.

Die Suid-Ndebele is tradisioneel 'n akkerbouvolk, en akkerbou en veeteelt was dan ook die vernaamste ekonomiese bedrywighede van die inwoners van KwaNdebele. Die gebied val in 'n streek met ’n gemiddelde jaarlikse reënval van 750 mm en is veral geskik vir die verbouing van mielies en vir beesboerdery.

Bokke is ook op betreklik groot skaal aangehou. Die Elandsrivier vloei deur die voormalige KwaNdebele, wat die ontwikkeling van 'n besproeiingskema moontlik maak. In die vroeë tagtigerjare was daar nog geen erkende nywerheidsgroeipunt binne KwaNdebele nie, maar Groblersdal was die belangrikste grensnywerheidskompleks.



</doc>
<doc id="53680" url="https://af.wikipedia.org/wiki?curid=53680" title="KaNgwane">
KaNgwane

KaNgwane was 'n vorige Bantoestan ("tuisland") in die ooste van Suid-Afrika. Die hoofstad in 1981 was KaNyamasane. Die tuisland was geskep om Swazisprekende mense te huisves. Met net 597 783 inwoners, was dit die mins bevolkte Bantoestan in Suid-Afrika.

Na die eerste demokratiese Suid-Afrikaanse algemene verkiesing van 1994, is die tuisland heringelyf by die Republiek van Suid-Afrika, en wel onder KwaZulu-Natal- en Mpumalanga-provinsies.


</doc>
<doc id="53681" url="https://af.wikipedia.org/wiki?curid=53681" title="Lebowakgomo">
Lebowakgomo

Lebowakgomo is die voormalige hoofstad van die tuisland Lebowa. Die nedersetting lê in Limpopoprovinsie van Suid-Afrika. Dit is in 1974 gestig.

Volgens die 2011-sensus het Lebowakgomo 'n bevolking van 35 087 gehad, waarvan 99,3% (34 845) Swartes was. Noord-Sotho (Sepedi) is met 87,2% die grootste huistaal.



</doc>
<doc id="53682" url="https://af.wikipedia.org/wiki?curid=53682" title="Suiwerheidsbepaling">
Suiwerheidsbepaling

Die bepaling van die suiwerheid van 'n chemiese stof is 'n belangrike probleem in die Analitiese chemie. Veral tydens die produksie van geneesmiddels is dit noodsaaklik dat hul suiwerheid dop gehou word. Daar bestaan talle metodes om die suiwerheid te bepaal.

Suiwer stowwe het 'n skerp smeltpunt, onsuiwer stowwe smelt geleidelik. In die organiese sintese word daarom 'n stof gesmelt en gewoonlik onder 'n mikroskoop dopgehou as 'n eenvoudige proef van 'n sinteseproduk se suiwerheid.

'n Beter en meer kwantitatiewe weergawe van die smeltpuntbepaling behels DSC. In 1966 het Gray 
aangetoon dat die smeltpunt se kolligatiewe eienskappe gebruik kan word om die suiwerheid van 'n stof wat 'n kristallyne smeltpunt besit te bepaal in die bereik van 95-100% suiwerheid per mol. In sy metode word 'n klein hoeveelheid (2-5 mg) fyn poeier onderwerp aan 'n skandering met 'n Differensiële skanderingkalorimeter. Tydens die skandering word die warmtestroom formula_1, wat in die poeier ingevoer word dopgehou. 'n Suiwere stof sal 'n skerp hoogtepunt in warmtestroom vertoon by die smelttemperatuur (T). Onsuiwerhede sal hierdie hoogtepunt nie net na 'n laer temperatuur (T) verskuif nie, maar dit ook verbreed na kant van die laer temperature.


Dat wil sê dat 'n grafiek van T teen 1/F lineêr sal wees, indien C goed gekies word. Indien die smeltentalpie en die smeltpunt van die suiwere stof bekend is, kan uit die helling die onsuiwerhede se molfraksie bepaal word en uit die afsnyding die onsuiwere materiaal se smeltpunt.


</doc>
<doc id="53683" url="https://af.wikipedia.org/wiki?curid=53683" title="Roedtan">
Roedtan

Roedtan is 'n klein dorpie op die Springbokvlakte in die Limpopoprovinsie, Suid-Afrika. Nabygeleë dorpe sluit in Naboomspruit en Marble Hall. In 2011 het die dorp 'n bevolking van 98 gehad, waarvan 16% Blank was.

Die dorpie is op die plaas Bysonderheid uitgelê en in 1956 tot 'n dorp geproklameer. Die naam is 'n vervorming van die Nederlandse woord vir rottang.

Die N11 nasionale pad gaan deur Roedtan. Daar word baie koring verbou in die distrik.



</doc>
<doc id="53684" url="https://af.wikipedia.org/wiki?curid=53684" title="Giyani">
Giyani

Giyani is 'n groot dorp in die Limpopoprovinsie, Suid-Afrika, en die voormalige hoofstad van die tuisland Gazankulu. Nabygeleë dorpe sluit in Duiwelskloof en Thohoyandou. In 2011 het die dorp 'n bevolking van 25 954 gehad, waarvan 25 157 (96.9%) Swart was.

Die dorp het ontstaan as gevolg van die regeringsbeleid van afsonderlike ontwikkeling van die 1970's en 1980's. Dit is ontwikkel as die hoofstad van Gazankulu. Dit is die tradisionele tuiste van die Sjangaan- en Tsongastamme.




</doc>
<doc id="53685" url="https://af.wikipedia.org/wiki?curid=53685" title="Eems">
Eems

Die Eems (Latyns "Amisia", Wesfalies "Iems", Noord-Nedersaksies en Nederlands "Eems", Saterfries: "Oamse", Duits: "Ems") is 'n rivier in die noord-weste van Duitsland.

Die rivier ontspring in die Senne naby die kasteel Holte-Stukenbrock in die landsdeel Wesfale, vloei aanvanklik deur die "Westfälische Bucht" - parallel met die Teutoburger Woud - in noordwestelike rigting en vanaf die landsgrens met Nedersakse, tussen Rheine en Salzbergen, in noordelike rigting tot by sy uitmonding in die Noordsee.

Vanaf die Dollart vorm die Eems-rivier die gedeeltelik omstrede grenslyn tussen Duitsland en die Nederlandse provinsie Groningen. Die Eems mond sowat 27 km rivieraf van Eemden tussen Pilsum en Eemshaven in die Noordsee uit.


</doc>
<doc id="53686" url="https://af.wikipedia.org/wiki?curid=53686" title="Saladin">
Saladin

Saladin (Arabies: صلاح الدين يوسف بن أيّوب, Ṣalāḥ ad-Dīn Yūsuf ibn Ayyūbi) wat in 1138 in Tikrit gebore is, en op 3 of 4 Maart 1193 in Damaskus gesterf het, was 'n Koerdiese Moslem wat die Ajjubide-dinastie van Egipte en Sirië gestig het.

As "Sultan Saladin" word hy 'n mite, die grootste van alle helde in die moslemse wêreld en voorbeeldige islamitiese heerser. Hy verower Jerusalem in die jaar 1187 en word gereeld as die suksesvolle teenstander van die Kruisvaarders verklaar en geromantiseer.

Die Irakese provinsie "Salah ad-Din" is na hom benoem.

Op 14 Julie 1099 het die oorblyfsels van die Kruisvaarderleër na byna vier jaar van bloedige gevegte die stad Jerusalem ingeneem. Die Mohammedaanse sekelmaanvaandel kon neergepluk en die vaandel van die Kruis in sy plek gehys word. Die wraaklustige Christene het 'n bloedige slagting aangerig, maar hulle het hul doel bereik: die Heilige Stad is uit die hande van die ongelowiges geruk. 

Maar negentig jaar later, in Oktober 1187, moes die Christene Jerusalem weer afgee aan die Mohammedane. Nooit weer sou die Heilige Stad in die besit van Christene wees nie, totdat dit uiteindelik in Desember 1917 deur Britse troepe onder genl. Allenby ingeneem is na 'n geslaagde veldtog teen die Turke. Hoe het dit gebeur dat hierdie stad, waarvoor die Kruisvaarders so duur betaal het, in minder as 'n eeu vir byna 800 jaar lank vir die Christene verlore gegaan het? 

Daar is baie redes, soos die tekort aan manne om die stad te verdedig, verraad, onderlinge twiste en onbevoegde leieirs, maar hierdie gebeurtenis moet veral toegskryf word aan die genialiteit van slegs een man - Saladin. Saladin was nie 'n Arabier of 'n Turk nie. Hy was lid van een vide geharde Koerdiese stamme wat in daardie tyd Armenië bewoon het. 

Sy groot aanslag op die Christene was geslaag nie slegs omdat hy 'n briljante militaris was nie, maar ook omdat hy daarin geslaag het om die deel van die Mohammedaanse wêreld wat die klein Christelike voorposte in die Midde-Ooste omring het, tydelik in 'n magtige verbond te verenig. Die Kruistogte was nie bloot oorloë tussen aggressiewe Christene en fanatiese Mohammedane nie, want dit het selde gebeur dat albei kante onder een leier verenig was. 

Die Christene uit Wes-Europa en die uit die Ooste (Konstantinopel) omtrent die ware oogmerk van die Kruistogte. Aan Mohammedaanse kant was daar net soveel bitterheid en tweedrag: daar was selfs twee mense wat albei gesê het dat hulle die "kalief" (die opvolger van Mohammed) was - die een in Bagdag en die ander in Egipte. 

Nie een van die twee kaliefs het egter veel gesag gehad nie, en die ware heersers was die plaaslike "emirs", waarvan party heeltemal bereid was om die Christene as bondgenote te gebruik om hulle hul eie mededingers te help verslaan. Maar daar was ook baie Mohammedane wat gevoel het dat dit 'n skande was dat Mohammedaanse gebiede, en veral Jerusalem, wat vir sowel die Mohammedane as die Christene heilig was, in die hande van die Christene was. 

Hulle wou 'n Heilige Oorlog verklaar om die Mohammedaanse wêreld te verenig en die Christene te verdryf. Saladin het as weinig meer as 'n militêre avonturier begin, en voordat hy enigiets kon bereik, moes hy mag onder sy mede-Mohammedane kry. Ons hoor die eerste keer van in die leër van Noer-ed-din, die heerser van Mosul, 'n dorp in Noord-Irak. Noer-ed-din wou graag beheer verkry oor Egipte, wat deur die onortokose kalief geregeer is. Binne tien jaar het Saladin hom gehelp om dit te doen. Dit het die Christene in 'n baie gevaarlike posisie geplaas, want nou het dieselfde mag hulle van twee kante bedreig. 

Saladin stam uit 'n koerdiese familie. Sy vader, Najm ad-Din Ayyub, is in Dwin in die huidige Armenië gebore, en het saam met sy broer Schirkuh in Zengi en sy seun Nur ad-Din se leër diensgedoen. Die vader het Nur ad-Din vir 'n offisiersposisie vir sy seun gevra en dit ook ontvang. Die heerser van Damaskus, Nur ad-Din, beveel in 1163 vir Saladin om sy oom Schirkuh op 'n tog na Egipte te begelei.

In 1169 bekom Saladin, na die verowering van Egipte en die dood van sy oom, die opperbevel oor Egipte, vir eers nog as visier van die laaste kalief, al-Adid van die Fatimid-dinastie. Na sy dood heers Saladin alleen as Sultan van Egipte. Saladin herstel die Soennitiese Ortodoksie in Egipte, om dit weer met Nur ad-Din omver te werp in 1174. Na Nur ad-Din se dood in dieselfde jaar, ontneem Saladin die heerskappy oor Sirië van dié se minderjarige erfgenaam. Saladin trou met die weduwee van Nur ad-Din en neem so sy ryk oor.

Met die bondgenootskap van Aleppo in die jaar 1183 en Mosul in 1186 het Saladin uiteindelik die mag om die koninkryk van Jerusalem aan te val en sy grootste doelwit te bereik, die herowering van hierdie hoofstad. Na die beslissende sege oor die kruisvaarders onder Guido von Lusignan in die Slag by Hattin op 4 Julie 1187, verower hy op 2 Oktober 1187 vir Jerusalem en beëindig so die 88 jaar lange christenheerskappy oor hierdie stad.

As oorweging vir die kapitulasie van Jerusalem het hy die christenbevolking, dié wat oor die vermoë beskik het, teen 'n geldprys hul vryheid verskaf. Van die sowat 20 000 mense wat nie oor hierdie losgeld beskik het nie, word 7 000 teen 'n enkelbedrag van 30 000 Dinare vrygekoop. Die mense wat hulself nie vry kon koop nie, is in kettings geboei en as slawe verkoop.

Toe al-Adil, die broer van Saladin, die ellende van die nie-vrygekooptes sien, vra hy die seëvierende bevelvoerder om hom 1 000 slawe te skenk. Saladin het daaraan voldoen en sy broer het die geskenkte slawe vrygestel. Saladin self laat ook al die bejaarde mans en vroue vry en bewaar hulle daardeur van die lot van slawerny.

Tot in 1189 verower Saladin groot dele van die kruisvaarderstate Jerusalem, die graafskap Tripolis en die Prinsdom Antiogia. Slegs die derde kruistog kon hom verhinder om die kuisvaarderstate volledig te vernietig. Tydens hierdie kruistog in 1191 verloor hy die belangrike hawestad Akkon en ly hy 'n nederlaag teen Richard I by die slag van Arsoef, en in 1192 by die slag van Jaffa. In 1192 kom daar 'n wapenstilstand tussen hom en sy teenstander. Dit het vir drie jaar en agt maande geduur.

Saladin sterf op 3 Maart 1193 op die ouderdom van 55 jaar in Damaskus, en sy ryk begin dadelik te verval. In 'n eeu van wreedheid en ongeregtigheid was hy 'n toonbeeld van groot menslikheid en ridderlikheid. Hoewel gevrees, is hy net soveel deur die Christene as deur sy eie volgelinge bewonder. In die hele geskiedenis van oorlogvoering is daar inderdaad min mense wat nader aan die ideaal van die Christen-ridder staan as hierdie groot Mohammedaan. 





</doc>
<doc id="53696" url="https://af.wikipedia.org/wiki?curid=53696" title="Jónatan">
Jónatan

Jónatan word die eerste keer in die Bybelverhale genoem waar hy die wagpos van die Filistyne in Geba verslaan, (I Samuel 13) en in die daaropvolgende hoofstuk ’n alleenaanval op ’n ander Filistynse wagpos uitvoer wat sy “manhaftigheid en moed as kryger” bewys. 
Hy eet egter heuning, onwetend daarvan dat sy vader, as ’n eed, enige voedselinname verbied het: “Vervloek is die man wat iets eet tot vanaand” (I Samuel 14:24). Saul was van plan om Jónatan hiervoor om die lewe te bring, maar versag nadat die manskappe daarteen beswaar maak. (I Samuel 14:45).
Die verhaal van Dawid en Jónatan vind sy aanvang in hoofstuk 18, waar daar geskrywe staan dat “die siel van Jónatan verkleef geraak het aan die siel van Dawid, en Jónatan het hom liefgehad soos sy eie siel” (vers 1). Jónatan help vir Dawid om van Saul af weg te vlug en vra Dawid om sy barmhartigheid teenoor Jónatan se geslagte te behou (1 Samuel 20:14-15). Dit dui daarop dat Jónatan vir Dawid as die toekomstige koning erken. 

Jónatan sterf tragies saam met sy vader en broers in ’n neerlaag op die gebergte Gilbóa. (I Samuel 31) Jónatan was die vader van Mefibóset, teenoor wie Dawid besondere edelmoedige gedrag, om Jónatan se onthalwe, betoon het. (II Samuel 9).
T. H. Jones maak die opmerking dat Jónatan ’n “toonbeeld van getrouheid aan die waarheid en vriendskap is”. 


</doc>
<doc id="53697" url="https://af.wikipedia.org/wiki?curid=53697" title="Bruno Taut">
Bruno Taut

Bruno Julius Florian Taut (* 4 Mei 1880 in Koningsberg; † 24 Desember 1938 in Istanboel) was 'n Duitse argitek en stadsbeplanner.

As een van die verteenwoordigers van die Modernistiese argitektuurstroming (Duits "Neues Bauen") het hy veral met groot residensiële woonprojekte soos die "Hufeisensiedlung" ("Hoefysterbuurt") in Berlyn-Britz en "Onkel Toms Hütte" in Berlyn-Zehlendorf bekendheid verwerf. Bruno Taut het vanaf 1909 met Franz Hoffmann in 'n gemeenskaplike argitekteburo saamgewerk. In 1912 het ook sy jonger broer Max Taut (1884-1967), wat later veral met sy kantoorgeboue in die Nuwe Saaklikheid-boustyl bekendheid sou verwerf, tot dié onderneming toegetree.


</doc>
<doc id="53698" url="https://af.wikipedia.org/wiki?curid=53698" title="Daveyton">
Daveyton

Daveyton is 'n swart township wat aan die oostelike Oos-Rand in Gauteng, Suid-Afrika geleë is. In 2011 het die gebied 'n bevolking van 127 967 gehad, waarvan 126 907 (98.5%) swart was.



</doc>
<doc id="53700" url="https://af.wikipedia.org/wiki?curid=53700" title="Dannenberg">
Dannenberg

Dannenberg is 'n stad in die Noord-Duitse deelstaat Nedersakse, met 'n bevolking van 8 162 (2011).


</doc>
<doc id="53707" url="https://af.wikipedia.org/wiki?curid=53707" title="Murraysburg">
Murraysburg

Murraysburg is 'n dorp in die oostelike Wes-Kaap, Suid-Afrika. Die dorp is 60 km wes van Graaff-Reinet. Die R63 hoofpad gaan deur die dorp.

Murraysburg het as 'n NG-Kerkgemeente ontstaan in 1855, op die plaas "Eenzaamheid" van 7 000 ha wat van J Burger gekoop is. Die grond is onderverdeel en erwe is op 'n openbare veiling verkoop. Dit het £10 000 opgelewer wat gebruik is om die pastorie en kerk te bou. Die dorp is genoem na ds. ds. Andrew Murray sr. en Barend J. Burger.

Die distrik is bekend vir sy produksie van wol en sybokhaar. Soekor het in Junie 1966 begin om olie op land hier te soek. Boorwerk het op die plaas Kareebosch sowat 40 km vanaf Murraysburg begin. Dit was egter vrugteloos.





</doc>
<doc id="53715" url="https://af.wikipedia.org/wiki?curid=53715" title="Party van die Arbeid">
Party van die Arbeid

Die Party van die Arbeid (Nederlands: "Partij van de Arbeid", PvdA) is 'n Nederlandse sosiaal-demokratiese politieke party wat in 1946 gestig is.

Die politieke leier is Lodewijk Asscher (daarvoor Diederik Samsom). Die verkiesings van die nuwe Tweede Kamer op 15 Maart 2017 is deur die Partij van die Arbeid verloor. Die party het 9 setels behaal (-29).

Die Party van die Arbeid is 'n lid van die Sosialistiese Internasionaal.

Van 5 November 2012 tot 26 Oktober 2017 het die PvdA met die Volksparty vir Vryheid en Demokrasie (VVD) die Rutte II-kabinet gevorm.



</doc>
<doc id="53716" url="https://af.wikipedia.org/wiki?curid=53716" title="Party vir die Vryheid">
Party vir die Vryheid

Die Party vir die Vryheid (Nederlands: "Partij voor de Vrijheid", PVV) is 'n Nederlandse populistiese politieke party wat in 2006 gestig is. Die party se politieke leier en enigste amptelike lid is Geert Wilders. Die Party vir die Vryheid kan as 'n voorsetting van die in 2008 opgehefte Lys Pim Fortuyn (LPF) beskou word.

Die verkiesings van die nuwe Tweede Kamer op 15 Maart 2017 is deur die Party vir die Vryheid gewen. Die party behaal toe 20 setels (+5).

Van 14 Oktober 2010 tot 5 November 2012 het die Christen-Demokratiese Appèl (CDA) met die regs-liberale Volksparty vir Vryheid en Demokrasie (VVD) die Rutte I-kabinet gevorm. Mark Rutte het die amp van Eerste Minister in hierdie minderheidskabinet beklee wat deur die PVV gesteun is.



</doc>
<doc id="53717" url="https://af.wikipedia.org/wiki?curid=53717" title="Albertinia">
Albertinia

Albertinia is 'n dorp in die oostelike Wes-Kaap, Suid-Afrika. In 2011 het dit 'n bevolking van 6 372 gehad, waarvan 4 366 (68.5%) bruin, 1 280 (20%) wit en 677 (10.5%) swart was. Destyds het 5 882 oftewel 94% van die inwoners hul moedertaal as Afrikaans aangedui.

Die dorp het ontstaan nadat ds. J.R. Albertyn van Riversdal hom vir die stigting van 'n gemeente oos van sy dorp beywer het. Die plaas Grootfontein is in 1900 gekoop en die dorp is in 1904 geproklameer en na ds. Albertyn genoem. Dit het in 1920 'n munisipaliteit geword.

Albertinia se munisipale raad het in 1964 en weer in 1966 'n wapen by die Kaapse Provinsiale Administrasie geregistreer. Die wapen was : "In goud, 'n smal golwende rooi dwarsbalk, vergesel in die skildhoof regs van 'n halwe swart adelaar met rooi bek en poot en links van 'n Albertiniase heideblom van natuurlike kleur, en in die skildvoet van 'n merinoramkop en 'n Afrikanerbulkop van natuurlike kleur, toegewend; oor alles heen op 'n groen paal 'n protea tussen twee gerwe, bomekaar geplaas, alles goud". Die helmteken was 'n aalwyn tussen twee hertshorings en die wapenspreuk was "Rura mihi placent". Die wapen is in 1968 by die Buro vir Heraldiek geregistreer.

In die distrik word met graan en skape geboer. Aalwynsap is ook 'n produk wat in die distrik geproduseer word en gebruik word in die medisinale bedryf as bestanddeel van medisyne. Die plant bitteraalwyn "Aloe ferox" is die gesogte spesie wat veral voorkom tussen Albertinia en Mosselbaai. Oker word ook in die distrik ontgin veral vanaf 1925 nadat sir John Barrow dit reeds in die laat 1800's ontdek het. Oker word gebruik tydens die vervaardiging van verf. Kwartsiet en kaolien word ook in die distrik ontgin.

Die N2 nasionale pad gaan deur die dorp.




</doc>
<doc id="53718" url="https://af.wikipedia.org/wiki?curid=53718" title="Sosialistiese Party (Nederland)">
Sosialistiese Party (Nederland)

Die Sosialistiese Party (Nederlands: "Socialistische Partij", SP) is 'n Nederlandse sosialistiese politieke party wat in 1971 gestig is. Die SP se opmars het in die Noord-Brabantse munisipaliteit Oss begin.

Die politieke leier is Lilian Marijnissen. Die verkiesings van die Tweede Kamer op 12 September 2012 is deur die Sosialistiese Party nóg verloor nóg gewen. Die party het 15 setels behaal. Die verkiesings van die nuwe Tweede Kamer op 15 Maart 2017 is deur die SP verloor. Die party het 14 setels behaal (-1).




</doc>
<doc id="53719" url="https://af.wikipedia.org/wiki?curid=53719" title="Demokrate 66">
Demokrate 66

Die Demokrate 66 (Nederlands: "(Politieke Partij) Democraten 66", D66) is 'n Nederlandse regs-liberale, progressiewe politieke party met enkele sosialisties-demokratiese standpunte, onder ander oor kultuur, emansipasie en omgewingsake. As dit gaan om ekonomiese en sosio-ekonomiese sake, het hierdie party sterk regs-liberale opvattings. Die D66-party is gestig in 1966 deur Hans van Mierlo.

Die politieke leier was tot 9 Oktober 2018 Alexander Pechtold gewees. Die verkiesings van die nuwe Tweede Kamer op 15 Maart 2017 is deur die Demokrate 66 gewen. Die party het 19 setels behaal (+7).



</doc>
<doc id="53720" url="https://af.wikipedia.org/wiki?curid=53720" title="GroenLinks">
GroenLinks

GroenLinks (Nederlands: "GroenLinks", GL) is 'n Nederlandse links-ekologiese politieke party wat in 1990 gestig is. GroenLinks is uit vier linkse partye gevorm: die Kommunistiese Party van Nederland (CPN), die Pasifisties Sosialistiese Party (PSP), die Politieke Party Radikale (PPR) en die Evangeliese Volksparty (EVP).

Die politieke leier is Jesse Klaver. Die verkiesings van die nuwe Tweede Kamer op 15 Maart 2017 is deur GroenLinks gewen. Die party het 14 setels behaal (+10).



</doc>
<doc id="53721" url="https://af.wikipedia.org/wiki?curid=53721" title="Limoges">
Limoges

Limoges (Oksitaans "Lemòtges" of "Limòtges") is 'n stad in die suid-weste van Frankryk wat as prefektuur (hoofstad) van die administratiewe gewes ("région") Limousin en die département Haute-Vienne fungeer.

Met 'n bevolking van 140 138 was Limoges op 1 Januarie 2008 die 25ste grootste stad in Frankryk en die grootste stedelike nedersetting in die suid-weste van die land na Toulouse en Bordeaux. Dit is die setel van 'n biskop en 'n universiteit.

Die stad, wat 2 000 jaar gelede as 'n Romeinse nedersetting gestig is, het in die hoë middeleeue tot die ekonomiese sentrum en beduidendste handelsmetropool van Sentraal-Frankryk ontwikkel en het later, in die 18de eeu, vir sy filiaal van die Koninklike Franse Porseleinmanufaktuur bekend gestaan.

In politieke opsig het Limoges 'n woelige verlede - hier is in 1895 die vakbond "Confédération générale du travail (CGT)" in die lewe geroep en het benadeeldes en werkers verskeie kere - soos tydens die staking van 1905 - in opstand teen die owerheid gekom. Limoges se bynaam, "la ville rouge" ("die rooi stad"), verwys dan ook na die tradisioneel linkse gesindheid van sy bewoners.

Vandag het Limoges van sy oorspronklike glans verloor, maar speel steeds - ook op internasionale vlak - 'n belangrike rol as sentrum van die emalje- en porseleinnywerheid waaraan dit ook sy tweede bynaam - "capitale des arts du feu" ("hoofstad van die vuurkunste") - te danke het. Bekende instellings soos "Tiffany" en "Maxime" het hier tradisioneel hul porselein laat vervaardig.

Sedert 24 Januarie 2008 dra Limoges die amptelike erenaam "ville d'art et d'histoire" ("Stad van kuns en geskiedenis"). Reeds sedert enkele dekades is historiese geboue soos vakwerkhuise gerestoureer en talle tuine en parke aangelê. Die plaaslike stasie is een van die mooiste voorbeelde van Jugendstil-boukuns in Europa. 


</doc>
<doc id="53724" url="https://af.wikipedia.org/wiki?curid=53724" title="ChristenUnie">
ChristenUnie

Die ChristenUnie (Nederlands: "ChristenUnie", CU) is 'n Nederlandse ortodoks-Protestantse politieke party, wat in 2001 gestig is. Die ChristenUnie is uit twee Protestantse partye gevorm: die Gereformeerd Politiek Verbond (GPV) en die Reformatoriese Politieke Federasie (RPF).

Die politieke leier is Gert-Jan Segers. Die verkiesings van die nuwe Tweede Kamer op 15 Maart 2017 is deur die ChristenUnie nóg verloor nóg gewen. Die party het 5 setels behaal.



</doc>
<doc id="53725" url="https://af.wikipedia.org/wiki?curid=53725" title="Staatkundig Gereformeerde Party">
Staatkundig Gereformeerde Party

Die Staatkundig Gereformeerde Party (Nederlands: "Staatkundig Gereformeerde Partij", SGP) is 'n Nederlandse ortodoks-Gereformeerde politieke party, wat in 1918 gestig is.

Die politieke leier is Kees van der Staaij. Die verkiesings van die nuwe Tweede Kamer op 15 Maart 2017 is deur die Staatkundig Gereformeerde Party nóg verloor nóg gewen. Die party het 3 setels behaal. 

Van 14 Oktober 2010 tot 5 November 2012 het die SGP nie-amptelik die Rutte I-kabinet gesteun.



</doc>
<doc id="53726" url="https://af.wikipedia.org/wiki?curid=53726" title="Party vir die Diere">
Party vir die Diere

Die Party vir die Diere (Nederlands: "Partij voor de Dieren", PvdD) is 'n Nederlandse politieke party, wat op 28 Oktober 2002 gestig is. Die party staan vir 'n dier- en omgewing-vriendelike beleid. Nederland is sedert 30 November 2006 die eerste land ter wêreld waarin 'n party met die hooftema in die parlement verteenwoordig is.

Die politieke leier was tot 8 Oktober 2019 Marianne Thieme gewees. Die verkiesings van die nuwe Tweede Kamer op 15 Maart 2017 is deur die Party vir die Diere gewen. Die party het 5 setels behaal (+3).



</doc>
<doc id="53735" url="https://af.wikipedia.org/wiki?curid=53735" title="Bonnievale">
Bonnievale

Bonnievale is 'n dorp in die Wes-Kaap, Suid-Afrika, en is in 1922 gestig. In 2011 het die dorp 'n bevolking van 9,092 gehad, waarvan 974 (10,7%) Blank was.

Die dorp is gestig nadat Christopher Rigg 'n stuk grond langs die Breederivier gekoop het met geld wat hy op die Barbertonse goudvelde verdien het. Die grond was oorspronklik bekend as Bosjesmansdrift. Hy het 'n besproeiingskanaal vanuit die rivier aangelê.

In 1902 is daar 'n spoorweghalte naby die dorp gebou op die Kaapstad—Port Elizabeth-spoorlyn met die naam van Vale. Rigg het sy grond onderverdeel, die erwe verkoop en die dorp Bonnievale genoem na die stasie. In 1917 het die stasie ook die naam aangeneem.

Bonnievale se munisipale raad het in 1961 'n wapen by die Kaapse Provinsiale Administrasie geregistreer : "In silwer, twee golwende blou pale vergesel van twee druiwetrosse van natuurlike kleur; 'n hoekige rooi skildhoof belaai met nege goue pennings geplaas 5 en 4". Die helmteken was 'n goue gaande griffioen, en die wapenspreuk "Diens - toewyding - geloof".

Die distrik is bekend vir sy muskadelwyne, sjerrie en brandewyn. Geelperskes, appelkose en kaas word ook verbou in die distrik. Daar is drie koöperatiewe wynkelders in die distrik.





</doc>
<doc id="53736" url="https://af.wikipedia.org/wiki?curid=53736" title="Renault">
Renault

Renault S.A.S. is 'n Franse motorvervaardiger wat motors en ligte vragmotors vervaardig (in die verlede het Renault daarnaas ook spoorvoertuie, swaar vragmotors, trekkers en busse gebou). Die Franse regering besit 15 persent van die aandele in Renault. Danksy sy alliansie met die Japannese "Nissan Motor Co., Ltd." het Renault gegroei tot die wêreld se derde grootste motorvervaardiger.
Renault en Nissan is daarnaas ook die voorste ontwikkelaars van elektriese motors en het in 2011 aangekondig dat hulle beplan om binne drie tot vier jaar altesaam vier miljard € in die ontwikkeling van agt elektriese voertuigmodelle te belê.

Renault, wat sy hoofkwartier in die Franse stad Boulogne-Billancourt het, is die moedermaatskappy van die Roemeense motorvervaardiger "Automobile Dacia" en die Suid-Koreaanse motorvervaardiger "Renault Samsung Motors". Daarnaas is ook ondernemings soos "RCI Banque" (wat veral motorlenings aanbied) en "Motrio" ('n vervaardiger van motoronderdele) in besit van Renault.

Carlos Ghosn, 'n Brasiliaan van Libanese afkoms, dien tans as hoof- uitvoerende beampte.



</doc>
<doc id="53742" url="https://af.wikipedia.org/wiki?curid=53742" title="Nero">
Nero

Nero Claudius Caesar Augustus Germanicus (15 Desember 37 n.C. – 9 Junie 68 n.C.), gebore Lucius Domitius Ahenobarbus, en algemeen bekend as Nero"', was die vyfde Romeinse Keiser van 54 tot 68. Hy was die laaste keiser van die Julio-Claudiese dinastie. Nero is aangeneem deur sy grootoom Claudius om sy erfgenaam en opvolger te word. Hy het die bewind aanvaar in 54, met die afsterwe van Claudius.

Tydens sy regering het Nero heelwat van sy aandag gefokus op diplomasie, handel en toevoegings tot die kulturele kapitaal van die ryk. Hy het die aanbou van teaters gelas en atletiekspele bevorder. Tydens sy bewind het die gedugte generaal Corbulo 'n suksesvolle oorlog gevoer en vrede beding met die Arsakideryk (vroeë Parthers). Sy generaal Suetonius Paulinus het 'n opstand in Britannia onderdruk. Verder het hy die Bosporus-koninkryk by die ryk geannekseer, en die Eerste Romeins-Joodse oorlog het begin.

In 64 is die oorgrote deel van Rome vernietig in die Groot brand van Rome. In 68 het die opstand van Vindex in Gallië, en die latere uitroeping tot keiser van Galba in Hispanië, Nero uit die kussings gelig. In die aangesig van 'n sluipmoord of terregstelling, het hy op 9 Junie 68 selfmoord gepleeg.

Nero se bewind word dikwels verbind met tirannie en uitspattigheid. Hy is bekend vir 'n aantal terregstellings, insluitend die van sy ma en die waarskynlike moord deur vergiftiging van sy stiefbroer, Britannicus. Hy is ook berug as die keiser wat sou "vioolspeel terwyl Rome gebrand het", en as 'n vroeë vervolger van Christene. Hy is bekend daarvoor dat hy gevange Christene in sy tuin verbrand het vir nagtelike beligting. Hierdie siening berus op die geskrifte van Tacitus, Suetonius en Cassius Dio, die vernaamste behoue bronne vir Nero se bewind.

Min ekstante bronne vermeld Nero in 'n positiewe lig. Sekere bronne egter, insluitend sekere van die bogenoemdes, beeld hom uit as 'n keiser wat gewild was onder die gewone Romeinse mense, veral in die Ooste. Die bestudering van Nero is problematies aangesien sekere moderne historici die betroubaarheid van antieke bronne bevraagteken wanneer oor Nero se tiranniese handelinge berig word.



</doc>
<doc id="53743" url="https://af.wikipedia.org/wiki?curid=53743" title="Antoine Lavoisier">
Antoine Lavoisier

Antoine Laurent Lavoisier (Parys, 26 Augustus 1743 – 8 Mei 1794) was 'n Franse chemikus. Hy was die eerste persoon wat die massabehoudswet van materie geformuleer het. Hy het die element suurstof ontdek en die flogistonteorie weerlê. Lavoisier word dikwels beskou as die vader van die moderne skeikunde: die persoon wat van skeikunde 'n regte wetenskap gemaak het. Voorheen is chemie en alchemie nie duidelik geskei nie. 

Lavoisier is in Parys gebore as die seun van Jean Antoine Lavoisier en Émilie Punctis, en het daar grootgeword. Hy het van 1754 tot 1761 skei-, plant-, sterre- en wiskunde aan die Mazarin-universiteit in Parys studeer. Sy eerste publikasie oor chemie het in 1746 verskyn. In 1767 het hy in Elsas en Lotaringe 'n geologiese ondersoek uitgevoer. In 1768 is hy verkies tot lid van die Franse Wetenskapakademie.

In 1771 is hy met Marie-Anne Pierrette Paulze, wat net 13 jaar oud was, getroud. Sy het hom gehelp om Engelse dokumente te vertaal en sy werke geïllustreer. Van 1775 af het hy vir die koninklike buskruitadministrasie gewerk aan die verfyning van die vervaardigingsproses van buskruit. 

Claude Louis Berthollet was een van sy studente.

Vanweë sy regstudies het Lavoisier by die politiek betrokke geraak. Daardeur het hy op 26 werk by 'n "Ferme Général", of "algemene plaas", werk gekry. Dit was 'n staatsbedryf wat baie winsgewend maar ook gehaat was weens die belastings wat gehef is. Lavoisier het probeer om die geld- en belastingstelsel te hervorm. In sy werk vir die Franse (koninklike) owerhede het hy deelgeneem aan die ontwikkeling van die metrieke stelsel om die eenvormigheid van mate en gewigte in Frankryk te bewerkstellig. 

Hy was een die 28 vernaamste belastinggaarders van die ou bedeling. In 1794, tydens die Franse rewolusie, is dit teen hom gebruik en is hy ter dood veroordeel. Jean Paul Marat, 'n fanatieke en invloedryke rewolusionêr (en minder suksesvolle wetenskaplike) het hom as "vyand van die rewolusie" aangekla, moontlik omdat Lavoisier een van Marat se ontdekkings verwerp het. Net anderhalf jaar ná sy dood het die Franse regering teenoor Lavoisier se vrou erken dié veroordeling was ongeregtig.

Lavoisier se eksperimente was die eerste skeikundeproefnemings wat werklik kwantitatief uitgevoer is. Hy het bewys wanneer ’n stof ’n chemiese reaksie ondergaan, bly die totale hoeveelheid massa van begin tot einde dieselfde. Hy het fosfor en swael verbrand en bewys die produkte van die chemiese reaksie weeg meer as die afsonderlike stowwe, maar dat die styging in die gewig van die stowwe gelyk is aan die daling in die gewig van die lug. Dit het die grondslag gevorm van die massabehoudswet en het die vroeëre flogistonteorie weerlê. 

Een van sy belangrikste prestasies is die formulering van die beginsel van verbranding. Hy het met sy eksperimente aangetoon dat verbranding ’n proses is waarby ’n materiaal met suurstof reageer. Hy het ook die rol van suurstof by die asemhaling van mense en diere bewys en aangetoon dat asemhaling in wese die stadige verbranding van organiese materiaal is waarby ingeasemde suurstof gebruik word.

Hy het ook ontdek dat water nie ’n element is soos voorheen gedink is nie, maar ’n stof wat uit waterstof en suurstof bestaan.


</doc>
<doc id="53744" url="https://af.wikipedia.org/wiki?curid=53744" title="Tweede Kamer van die State-Generaal">
Tweede Kamer van die State-Generaal

Die Tweede Kamer van die State-Generaal (Nederlands: "Tweede Kamer der Staten-Generaal") is een van die twee Kamers van die Nederlandse volksverteenwoordiging, die State-Generaal van Nederland (die andere Kamer is die Eerste Kamer van die State-Generaal). Die Tweede Kamer bestaan sedert 1815 en is gevestig in die administratiewe hoofstad Den Haag. Hierdie Kamer het 150 lede en word regstreeks deur die bevolking verkies. Die voorsitter is Khadija Arib (PvdA). Die Tweede Kamer is die belangrikste Kamer. So het die Tweede Kamer die reg om besluite te wysig en in te dien, maar die Eerste Kamer nie.
Sedert 26 Oktober 2017 bestaan die Rutte III-kabinet, wat deur die VVD, die CDA, D66 en die CU gevorm word. Hierdie regering is 'n kabinet van 76 setels in die Tweede Kamer ("sien ook: Eerste Kamer - Koalisie").

Die laaste verkiesings was op 15 Maart 2017. Die setelverdeling sedert 1956 is soos volg:




</doc>
<doc id="53745" url="https://af.wikipedia.org/wiki?curid=53745" title="Svante Arrhenius">
Svante Arrhenius

Svante August Arrhenius (* 19 Februarie 1859 op die landgoed Vik naby Uppsala; † 2 Oktober 1927 in Stockholm) was 'n Sweedse chemikus. Arrhenius is in 1884 gepromoveer tot doktor in die wetenskappe aan die universiteit van Uppsala. Sy proefskrif het gehandel oor die elektriese geleidbaarheid. Hoewel sy kommissie die waarde van díe proefskrif nie onderken het nie het dit die uitgangspunt en grondslag geword van sy teorie oor elektrolitiese dissosiasie. In 1903 het Arrhenius die Nobelprys vir Chemie ontvang en in 1919 word hy direkteur van die Nobel-instituut vir fisiese chemie in Stockholm. Hy word beskou as een van die grondleggers van die fisiese chemie.


</doc>
<doc id="53748" url="https://af.wikipedia.org/wiki?curid=53748" title="DEFA">
DEFA

Die Deutsche Film AG, kort DEFA, was die rolprentateljee van die Duitse Demokratiese Republiek. Die ateljee, wat deur die Oos-Duitse staat genasionaliseer is, het sy hoofkwartier in Potsdam-Babelsberg gehad en was sedert die 1950's ook 'n belangrike inhoudverskaffer vir die nuutgestigte DDR-televisieuitsaaidiens Deutscher Fernsehfunk (later "Fernsehen der DDR").

Die DEFA het sowat 700 rolprente, 750 animasiefilms asook 2 250 dokumentêre en kortfilms vervaardig. Sowat 8 000 buitelandse rolprente is van Duitse klankbane voorsien.

Volgens sy stigters sou die DEFA die nuwe bewindhebbers in Oos-Duitsland se voorneme ondersteun "om die demokrasie in Duitsland te herstel, fascistiese houdings te verander en mense tot sosialistiese burgers op te voed." Die politieke suiweringsbeleid van denazifisering in die Sowjet-besettingsone van Duitsland en in die DDR was ook daarop gemik om die rolprentbedryf en die kulturele lewe van "reaksionêre elemente en die ondemokratiese anti-humanistiese nasionaal-sosialistiese ideologie en sy voorstanders te bevry".

Die hoofonderwerp en ideale voorbeeld van die Sosialistiese Eenheidsparty van Duitsland (SED) en DEFA-rolprente was van die begin af die anti-fascisme en die sosialistiese realisme. Denkwyses en uitbeeldings van nihilisme, dekadensie, formalisme, burgerlike bekrompenheid en "burgerlike gedrag" moes deur professionele filmlui liewers vermy of gekritiseer en deur sosialistiese ideale vervang word.

So is veral rolprente vervaardig wat in die tradisie van die werkersklas gestaan het, asook anti-oorlogsrolprente wat die NS-ideologie sou ontmasker. Van DEFA-films is verwag dat hulle die sosialistiese, humanistiese en kommunistiese waardes asook die liefde vir die DDR sou weerspieël.


</doc>
<doc id="53750" url="https://af.wikipedia.org/wiki?curid=53750" title="Johannes Nicolaus Brønsted">
Johannes Nicolaus Brønsted

Johannes Nicolaus Brønsted (* 22 Februarie 1879 Varde (Jutland) - † 17 Desember 1947 Kopenhagen) was 'n Deense fisies-chemikus. 

Brønsted het in 1899 afgestudeer as chemiese ingenieur aan die Universiteit van Kopenhagen, waar hy in 1908 ook sy doktoraat behaal het en aangestel is as professor in anorganiese en fisiese chemie.

In 1906 publiseer hy sy eerste werk oor "affiniteit", en in 1923 volg hy dit op met sy teorie oor die reaksies tussen sure en basisse. Hy beskryf díe reaksies as 'n uitwisseling van protone. Sy teorie is opgestel gelyktydig met, maar onafhanklik van die amper identiese teorie van die Britse chemikus Thomas Lowry, en hulle werk word nou die Brønsted-Lowry-teorie genoem.

In dieselfde jaar, 1923, het ook Gilbert Lewis 'n teorie oor suur-basisreaksies gepubliseer, wat egter op 'n andere beginsel, die uitwisseling van elektronpare gebaseer is. Beide teorieë, Brønsted-Lowry en Lewis word vandag baie toegepas.

Andere onderwerpe wat sy aandag getrek het is die skeiding van isotope in samewerking met G. Hevesy en die oplosbaarheid van soute in oplossings wat andere soute bevat het en die aktiwiteite wat dit beskryf. Saam met Victor K LaMer het hy in 'n oplosbaarheidsstudie eksperimentele bevestiging gevind vir die teorie van Petrus Debye en Erich Hückel oor de aktiwiteitskoëffisiënte vir baie verdunde oplossings. Brønsted was 'n outoriteit op die gebied van die katalise deur toevoeging van sure of basisse. Die Brønsted-katalisevergelyking is na hom vernoem.

In die Tweede Wêreldoorlog het hy teen die nazi-besetting geageer en na die bevryding van Denemarke in 1945 het hy betrokke geraak by die politiek en is verkies tot die Deense parlement in 1947. Siekte het hom egter verhinder om sy setel te beset en hy is kort na sy verkiesing oorlede.


</doc>
<doc id="53753" url="https://af.wikipedia.org/wiki?curid=53753" title="Koningswater">
Koningswater

Koningswater is 'n chemiese reagens wat bestaan uit 3 dele gekonsentreerde soutsuur en een deel salpetersuur.

Die reageermiddel bevat nitrosielchloried NOCl:

NOCl is 'n baie sterk oksidant en die aanwesige chloorione 'n goeie komplekseringsmiddel. Díe kombinasie stel die reageermiddel in staat om metale soos goud op te los. Die nitrosielchloried oksideer Au tot Au en die goudioon word in die komplekse tetrachloro-ouraatioon AuCl omgesit.

Daar is baie min metale wat nie met koningswater reageer nie. 'n Voorbeeld is rutenium.


</doc>
<doc id="53759" url="https://af.wikipedia.org/wiki?curid=53759" title="Lys van politieke partye in Nederland">
Lys van politieke partye in Nederland

Hierdie is 'n lys van (voormalige) politieke partye in Nederland.



</doc>
<doc id="53761" url="https://af.wikipedia.org/wiki?curid=53761" title="Lebbeke">
Lebbeke

Lebbeke is 'n Belgiese dorp en munisipaliteit in die ooste van die Vlaamse provinsie Oos-Vlaandere, wat grens aan die provinsie Vlaams-Brabant. Die munisipaliteit het 'n oppervlakte van 27 km² en sowat 18 000 inwoners (2011). Lebbeke grens aan die munisipaliteite Dendermonde, Opwijk, Buggenhout en Aalst.

Lebbeke beskik oor 'n spoorwegstasie wat verbindings na Dendermonde, Opwijk, Asse, Jette en Brussel bied.

Plekke in die munisipale gebied van Lebbeke: Lebbeke (dorp), Wieze en Denderbelle.



</doc>
<doc id="53762" url="https://af.wikipedia.org/wiki?curid=53762" title="Maxime Verhagen">
Maxime Verhagen

Maxime Jacques Marcel Verhagen (gebore 14 September 1956 in Maastricht) is 'n Nederlandse historikus en politikus, en lid van die Christen-Demokratiese Appèl (CDA). Hy was minister van Ekonomiese Sake, Landbou en Innovasie, vise-minister-president, asook die politieke leier van sy party.

Verhagen het geskiedenis aan die Universiteit Leiden gestudeer. Vanaf 1984 tot 1989 het hy vir die Tweede Kamer-groep van die CDA gewerk. Hy was vanaf 1986 tot 1990 'n lid van die munisipale raad van Oegstgeest, en vanaf 1989 tot 1994 lid van die Europese Parlement, gewees. Hy was vanaf 1994 tot 2007, en in 2010, 'n lid van die Tweede Kamer, en vanaf 2002 tot 2006, en in 2010, ook 'n parlementêre verteenwoordiger, gewees.

Vanaf 22 Februarie 2007 tot 14 Oktober 2010 was hy minister van Buitelandse Sake in die Balkenende IV-kabinet. Van 9 Junie 2010 tot 30 Junie 2012 was hy partyleier en van 14 Oktober 2010 tot 5 November 2012 ook minister van Ekonomiese Sake, Landbou en Innovasie, asook vise-minister-president in die Rutte I-kabinet. Maxime Verhagen woon in Voorburg, en is getroud met drie kinders. Hy is 'n lid van die Rooms-Katolieke Kerk.



</doc>
<doc id="53766" url="https://af.wikipedia.org/wiki?curid=53766" title="Rush">
Rush

Rush was 'n Kanadese rockgroep wat in Augustus 1968 in Willowdale, Toronto gevorm is. Die groep bestaan uit Geddy Lee (voorsanger, baskitaar en klawerbord), Alex Lifeson (kitaar) en Neil Peart (tromme, liedjieskrywer). Die groeplede het tussen 1968 en 1974 verskeie kere gewissel. In sy huidige vorm bestaan Rush sedert Julie 1974 toe die groep se oorspronklike tromspeler, John Rutsey, kort voor die eerste VSA-toer deur Peart vervang is.

Sedert Rush hulle gelyknamige debuutalbum in Maart 1974 vrygestel het, staan die groep vir hul musikale vernuf, ingewikkelde komposisies en die eklektiese motiewe van hul lirieke bekend wat dikwels deur wetenskapsfiksie, fantasieverhale en filosofiese beskouings geïnspireer is en humanitêre, sosiale, emosionele en omgewingsvraagstukke aanspreek.

Rush se musikale styl het oor die jare verander en was aanvanklik - op hulle eerste langspeler - deur heavy metal en blues geïnspireer. Later is dit deur hard rock, progressiewe rock en 'n periode met uitbundige gebruik van sintetiseerders gekenmerk. 'n Verskeidenheid musikale kunstenaars het na Rush as een van hulle beduidendste musikale invloede verwys, waaronder groepe soos Metallica, Primus en The Smashing Pumpkins en progressiewe metal-groepe soos Dream Theater en Symphony X.

Rush het 'n aantal "Juno Awards" gewen en is in 1994 in die Kanadese "Music Hall of Fame" opgeneem. Daarnaas het Rush reeds 24 goue en 14 platinum-albums (waaronder drie multi-platinum-albums) op hul musiekkerfstok. Albumverkope wêreldwyd is op meer as 40 veertig miljoen beraam.

Rush het aangekondig dat hulle sou ophou toer in 2015. Drie jaar later het Lifeson verklaar in Januarie 2018 dat die groep klaar is.




Lys van heavy metal-kunstenaars


</doc>
<doc id="53768" url="https://af.wikipedia.org/wiki?curid=53768" title="Aegir">
Aegir

Aegir, "Ægir" of "Ägir", ("Hlér", Noors vir "see", ook "Eagor/Oegir") is 'n seereus in die Noorse en Germaanse mitologie.
Hy is ook die god van seevaart, bier, en blyk die verpersoonliking van die mag van die oseaan te wees.

Aegir is 'n oseaanreus, wat dig by die Ase staan, maar steeds by die ouer geskiedenis van die reuse ("Jotun") hoort. Aegir is volgens
Hymiskviða die seun van Miskorblindi. Jonger geskrifte noem Fornjótr as sy vader.

Sy eggenoot is die seegodin Rán. Hy is 'n broer van Logi (vuur) en Kari (wind). Sy twee dienaars heet Fimafengr en Eldir.

Self is hy 'n vader van nege dogters, die Aegirsdogters of 'bare meisies' (Bára, Blóðughadda, Bylgja, Dúfa, Hefring, Himinglæva, Hrönn, Kólga en Unnr/Udr of Blödughadda, Bygleya, Dröbna, Dusa, Hefrig, Himinglätfa, Kolga, Raun, Udor of Unn), wie as verskillende tipes seegolwe geld (naas hierdie name noem Snorri Sturluson nog etlike andere). Hierdie dogters word wel gesien as die nege moeders van Heimdall, maar dit kom nêrens in enige geskrifte tevore nie.

Aegir wordt ook "Hlér" en "Gymir" genoem, woon op die eiland Hlésey (die eiland van Hlér; Læsø) en is baie oud, wys en bedrewe in die towerkuns.

Tesame met Aurboða het Gymir ("Aegir") 'n pragtige dogter Gerð en 'n seun Beli, die leier van die Blaffende Reuse.

Aegir is deur Thor opdrag gegee om vir die Ase mede te brou, alhoewel hy voorgegee het dat hy nie 'n voldoende grootte ketel besit het nie. In werklikheid wou hy nie homself deur Thor laat beveel word nie. Maar Thor bekom toe 'n reuseketel by die rypreus Hymir, en so moes Aegir maar beskeie die mede vir Asgard, die woonwêreld van die gode, brou. Om homself teen hierdie nederlaag te wreek, vergal hy die bier met hop, sodat dit weliswaar nog drinkbaar, maar glad nie meer genietbaar was nie.

Aegir word ook vermeld in Grímnismál. By 'n gelag van die Ase laat hy goud in die saal binnedra, sodat die saal oplig asof deur 'n vuur.
Omdat die mense geglo het dat Aegir sy onderwaterverblyf slegs sou verlaat om skepe en hul bemanning te vernietig, word hy by die begin van 'n seereis gevangenes geoffer, om 'n goeie vaart te verseker.

Aegir kom herhaaldelik voor in die Eddavertellings, wat kort na die kerstening in Ysland opgeteken is. Hy tree daar altyd as 'n vriend van die gode op en verskyn dan as hul gasheer. Ook in die res van Skandinawië is hy 'n vaste bestanddeel van die kultus. In die tekste oor die oergeskiedenis van Noorweë word Aegir/Hlér byvoorbeeld as seun van Fornjótr aangedui en dit lewer ons 'n goeie voorbeeld van die feit, dat dit nie net om 'n 'Noorse' mitologie gegaan het nie.

Mens moet nie vergeet dat die vroeë Germaans skriftekens (rune) die voorreg van priesters en adellike was nie, en dat hulle geen belang daarin gehad het dat die gewone volk in dié skrif kon kommunikeer nie. Daarbenewens is die individuele runes as heilig beskou en is hulle nie sommer net so gebruik nie. Dus was hierdie sagas vanaf hul ontstaan tot op die dag dat hulle opgeteken is – en dit kon honderde jare duur – slegs mondelings oorvertel, waarby daar natuurlik verskeie weergawes ontstaan het.

Vandag weet ons: Aegir beteken in die Oudnoors sowel "die seereus", asook (maar sekondêr) die see of oseaan self. Die naam Aegir hang saam met die Germaanse "ahwo", (latyns "aqua") "water", en beteken ook ] Aquarius (Vgl. Ägir ⇒ Sy naam is verwant met die Gotiese "aha"). Dit is egter ook moontlik dat dit by Aegir seereus en ägir/ägi see om twee verskillende woorde gaan.

In die Yslandse poësie word Aegir, Hlér en Gymir egter nog altyd als sinonieme vir die "see" gebruik.

Na die dood van Baldr en Höðr rig Aegir 'n feesmaal aan vir die gode. Dit is die fees waar Loki te ver gaan in sy belediging van die andere gode, soos beskryf in die Lokasenna. Hulle besluit dus om hom gevange te neem.

Op see voer Njord en Aegir die seemonsters en visse wat gehelp het om vir Loki te vang.


</doc>
<doc id="53771" url="https://af.wikipedia.org/wiki?curid=53771" title="Rooi Rose">
Rooi Rose

Rooi Rose is 'n Afrikaanse maandelikse vrouetydskrif wat in Suid-Afrika deur Caxton Magazines uitgegee word. Die eerste "Rooi Rose" het in April 1942 verskyn met Mark Preston as skrywer. Die tydskrif het die lig gesien ten spyte van die Tweede Wêreldoorlog en probleme met die beskikbaarheid van papier.

Hierdie tydskrif word soms voor erkenning gegee as die begin van Charlize Theron se loopbaan, deur die Rooi Rose Supermodel van die Jaar kompetisie. 

"Rooi Rose" begin in 1944 weer herleef toe AM van Schoor en Hendrikus Potgieter by Marius Jooste se kantoor instap en voorstel dat die Afrikaans Pers Beperk, later Perskor, die tydskrif by hom (Potgieter) oorkoop. 

Jooste en Van Schoor het R200 by 'n bank geleen en toestemming by die APB se direksie gekry. Later stel APB 'n voltydse redakteur aan, RP Visser, opgevolg deur ID van der Walt. Van Schoor word ondertussen redakteur van die "Die Huisgenoot". Van der Walt vertrek in 1959 na "Brandwag" en Ulrich Stark wat voorheen by "Die Vaderland" gewerk het, neem oor, en kry bydraes deur André P. Brink, Len Lindeque en Ela Spence. Die eerste redaktrises was Susan de Winter en Martie Snyman.

Die tydskrif het aanvanklik ontspanningsverhale gebied, maar berig later ook oor aktuele onderwerpe soos die ontstaan van die VVO, die besoek van Koning George VI en sy gesin (1947), asook deurbrake op die mediese gebied. Teen 1960 was "Rooi Rose" 'n eenkleurblad (met die uitsondering van die buiteblaaie) van 120 bladsye per kopie. In 1970 word die tydskrif volkleur (wat ook handel oor modes en resepte) en teen die 1980's beslaan die inhoud glansfigure, modes, kos, heelwat brei- en hekelpatrone.

Die 1990's word, wat modes betref, 'n mengelmoes van grunge, unisex, punk, terughunkering na die natuur (katoen en linne) en teen die millenniumwending gaan dit oor die smaak wat by die individu pas. Die vroeë 21ste eeu word ingelui met die digitale era en 'n tydsgees van kitsroem. Teen November 2000 word "Rooi Rose" die eerste Afrikaanse maandblad, met profielartikels oor bekendes soos Helen Suzman, Patricia de Lille, Antjie Krog en Anna-Mart van der Merwe, soms ook Susan Coetzer en Bettie Kemp.

Met die skryf van François Verster se artikel in die "Kaapse Bibliotekaris" van Julie/Augustus 2016, is die maandblad se grootste uitdaging die internasionale tendens wat die digitale eeu teweegbring met die gewildheid van papiermedia wat taan. Tog beskik die "Rooi Rose" oor 'n "uiters lojale leserskring, wat steeds groei en diversifiseer".

"Rooi Rose" se sirkulasie tydens die tweede kwartaal van 2016 was 63 704, vergeleke met sy mededinger "Sarie" se 71 124.



</doc>
<doc id="53772" url="https://af.wikipedia.org/wiki?curid=53772" title="Mense (tydskrif)">
Mense (tydskrif)

Mense is die Afrikaanse uitgawe van die "People" magazine wat deur Caxton Magazines in Suid-Afrika uitgegee word.
Die tydskrif word sedert 29 Mei 2006 uitgegee.



</doc>
<doc id="53773" url="https://af.wikipedia.org/wiki?curid=53773" title="Sydney Cove">
Sydney Cove

Sydney Cove is 'n klein baai aan die suidelike oewer van Port Jackson, aan die kus van die deelstaat Nieu-Suid-Wallis, Australië. Sydney Cove is die plek wat Kaptein Arthur Phillip tussen 21 en 23 Januarie 1788 gekies het as die ligging van die Britse strafkolonie in Australië en wat uiteindelik tot die stad Sydney ontwikkel het. Phillip se instruksies was aanvanklik gewees om die kolonie in Botanybaai te vestig maar hy het bevind dat Botanybaai nie 'n betroubare varswaterbron gehad het en ook nie voldoende beskutting gebied het vir skepe om anker te gooi nie.


</doc>
<doc id="53775" url="https://af.wikipedia.org/wiki?curid=53775" title="Lemoenvlinder">
Lemoenvlinder

Die Lemoenvlinder, ("Papilio demodocus"), is 'n groot swaelstertvlinder inheems aan sub-Sahara Afrika. Dit is 'n pesspesie, aangesien die ruspe op sitrusbome voed.

Lemoenvlinders gaan deur ongeveer drie geslagte per jaar. Hul eiers word op sitrusblare gelê.

Die vroulike vlinder plaas haar eiers op die oppervlakte van 'n sitrusblaar. Na sowat ses dae broei die larwe (ruspe) uit die eier.

Die onvolwasse larwe is swart en geel, met wit stekels. Hul kleur verskaf goeie kamoeflering, aangesien hulle lyk soos voëlmis. Hulle groei tot 'n lengte van 10 tot 15 mm voor hulle na volwasse larwes verander.

Die volwasse larwe (of ruspe) is groen met wit of rooskleurige merke en oogkolle. Hulle groei tot 'n maksimumlengte van sowat 45 mm.

By volwasse ruspes ontbreek die kamoeflering in hul vroeëre stadia. Instede stoot hulle 'n gevurkte oranje orgaan uit, bekend as 'n osmeterium, wanneer hulle deur 'n voël of ander predator gekonfronteer word. Die orgaan gee 'n sterk reuk af wat die predator ontmoedig om dit as prooi te neem.

Die ruspes heg hulle aan takke deur middel van sy, en transformeer na na papies. Hulle bly in die papiestadium vir 2–3 weke voor die volwassene, die vlinder, verskyn.

Die volwassene het swart- en geelgemerkte vlerke met rooi en blou oogkolle. Die vroulike skoenlappers neig om groter as die mannetjies te wees.

Lemoenvlinder eiers en papies word geparasiteer deur sekere soorte parasitiese wespes, versal die genera "Ooencyrtus" (eierpredator) en "Pteromalus puparum" (papiepredator).



</doc>
<doc id="53776" url="https://af.wikipedia.org/wiki?curid=53776" title="Swaelstert">
Swaelstert

Die Swaelsterte is 'n skoenlappergenus in die Riddervlinder-familie, Papilionidae. Die woord "papilio" is die Latynse woord vir skoenlapper.

Onder die welbekende soorte van die genus is die Lemoenvlinder van Afrika ("Papilio demodocus") en die Noord-Amerikaanse Westelike tierswaelstert ("Papilio rutulus"). Bekende soorte in Asië sluit in die Mormoonvlinders ("Papilio polytes, Papilio polymnestor"), die Boord- en Ulysses-swaelsterte in Australië ("Papilio aegeus, Papilio ulysses", onderskeidelik).

Ouer indelings van die Swaelsterte het hulle in 'n groter getal van redelik klein genera geressorteer. Meer onlangse klassifikasies was meer konserwatief, en gevolglik word 'n getal voormalige genera nou ingesluit by Papilio. Die genus bevat volgens moderne klassifisiestelsels ongeveer 200 soorte. Die genus "Chilasa" word deur sommige beskou as 'n subgenus van "Papilio", soos ook die "Agehana"-swaelsterte, alhoewel die laasgemelde takson meestal as 'n subgenus van "Chilasa" beskou word.

Voormalige genera wat nou ressorteer onder "Papilio", is:


</doc>
<doc id="53778" url="https://af.wikipedia.org/wiki?curid=53778" title="Riddervlinder">
Riddervlinder

Riddervlinders is groot, kleurryke skoenlappers van die familie Papilionidae. Daar is meer as 550 spesies,<ref name="GloBIS/GART"></ref> en alhoewel die meerderheid tropiese soorte is, word 'n aantal soorte op al die kontinente behalwe Antarktika aangetref. Die familie bevat die grootste van alle skoenlappers, naamlik die Australasiese Voëlvlerke (genus "Ornithoptera").

Riddervlinders word van alle ander skoenlappers onderskei deur 'n aantal anatomiese kenmerke. Mees opmerklik beskik hul ruspes oor 'n unieke orgaan agter die kop, die sogenaamde osmaterium. Hierdie gewoonlik verskuilde orgaan, kan uitgestulp word om 'n gevurkte struktuur te vorm wanneer die ruspe bedreig word, of uitgedwing word deur sagte druk op die ruspe uit te oefen. Dit skei 'n onwelriekende terpeenstof af. Die volwassene se vlerke is dikwels met "sterte" toegerus, soos die gevurkte stert van sekere swaels, wat bv. aan die Swaelsterte hul naam gee.

In 2005 is reeds 552 ekstante spesies aangedui wat oor die hele wêreld, behalwe Antarktika, versprei is en voorkom van seevlak tot hoë gebergtes, soos in die geval van meeste Apollovlinders. Die meerderheid riddervlinders en grootste diversiteit wat vorm en lewensstyl betref, is tuis in die trope tussen 20°N en 20°S, veral Suidoos-Asië, en tussen 20°N en 40°N in Oos-Asië. Slegs 12 soorte word in Europa aangetref en slegs een soort, die Ouwêreldse swaelstert, is in die Britse eilande teenwoordig. Noord Amerika beskik oor 40 soorte wat tropiese soorte en Apollovlinders insluit.

Die mees noordelikverspreide riddervlinder is die Arktiese apollo, "Parnassius arcticus", wat binne die Arktiese sirkel in noordoostelike Jakoetia aangetref word, op 'n hoogte van 1 500 m bo seevlak. In die Himalajas, word verskillende Apollo-soorte, waaronder die Gewone rooiapollo (en ander riddervlinders) gevind, wat al so hoog as 6 000 m bo seevlak aangeteken is.

'n Filogenie van die Papilionidae, geskoei op dié van Nazari (2007) word gegee:


Dit word tans aanvaar dat die subfamilie Papilioninae monofileties is. Die Riddervlinders in die nominale stam Papilionini is sowat 225 spesies sterk en studies is gedoen omtrent hul voedselplant ko-ewolusie en filogenie. Ou morfologiese klassifikasies is ook as juis bevestig deurdat hulle gebondeld is. Spesies behorende aan die groepe met die Rutaceae as voedselplante vorm twee groepe ooreenkomstig met die Ou Wêreldse en Amerikaanse taksa. Dié wat op die Lauraceae en Magnoliaceae voed, is in 'n ander gebondelde groep gevind wat beide Amerikaanse en Asiatiese taksa insluit.

Die Parnassinae, soos die Papilioninae, was weens morfologiese kennis vermoedelik ook monofileties, maar studies gebaseer op morfologiese en molekulêre kenmerke suggereer dat dit nie die geval is nie. In die Parnassiinae, is bevind dat die genera "Parnassius" en "Hypermnestra" besonder naverwant is, gebaseer op molekulêre kennis en word nou beskou as behorende aan die stam Parnassiini. Daar is bevind dat die twee taksa, "Archon" en "Luehdorfia" naverwant is danksy analise van selkern- en mitochondriese DNA, en is nou verenig in die stam Luehdorfiini, ten spyte van hul gebrek aan morfologiese ooreenkomste.

Die subfamilie Baroniinae word verteenwoordig deur slegs die spesie "Baronia brevicornis". Die spesie is uniek in die familie deurdat dit die Fabaceae (Leguminosae) as larwevoedingsplant benut. Die Baronninae en die uitgestorwe familie Praepapilioninae deel vele uitwendige ooreenkomste en word tradisioneel beskou as die mees primitiewe families, en as sustergroep van die Riddervlinders. Onlangse navorsing suggereer dat dit moontlik nié die geval is nie, aangesien die Baroniinae slegs naverwant aan die Parnassiinae sou wees, en "Praepapilio" slegs aan die Papilionini, terwyl geen van die twee taksa 'n sustergroep van die orige Riddervlinders sou wees nie.



</doc>
<doc id="53779" url="https://af.wikipedia.org/wiki?curid=53779" title="Eendekuil">
Eendekuil

Eendekuil is 'n dorp in die Swartland-streek van die Wes-Kaap, Suid-Afrika, suidwes van Citrusdal en 160 km van Kaapstad. Die naam is afgelei van die baie wilde eende en ander watervoëls wat op 'n tyd volop hier was; daar is baie vleie en panne in die distrik. In 2011 het die dorp 'n bevolking van 1530 gehad, waarvan slegs 99 (6,5%) Blank was. Die dorp en die vallei word omring deur die Olifantsrivierberge in die noordooste en die Piketberge in die weste.

Die dorp was oorspronklik die terminus van die spoorlyn vanaf Kaapstad tot aan die einde van die Tweede Vryheidsoorlog toe dit verleng is. 'n Busdiens tussen Eendekuil en Citrusdal is omstreeks 1924 ingestel.

Citrusdal se sitrusoes word in die seisoen nog hier gelaai vir versending. Die dorpie is ook bekend vir sy Cheddar- en Goudakaas. Eendekuil is een van min nedersettings in die gebied waar 'n hotel opgerig is. Dit dateer uit 1900 en is in 1952 herbou.

Eendekuil se munisipale raad het in 1990 'n wapen by die Buro vir Heraldiek geregistreer : "In silwer, 'n deurlopend-ingeboë punt verlaagd golwend deursnede van rooi en blou, oor die snylyn heen 'n golwende versmalde dwarsbalk, getop met 'n regopgeplaaste gestingelde en geblaarde palmiet, alles silwer, in die skildhoof twee aansiende Europese slopeende van natuurlike kleur". Die helmteken was 'n sebrakop uitkomend uit 'n blou muurkroon met 'n silwer/rooi/silwer dwarsbalk daarop, en die wapenspreuk was "In nobis constamus".




</doc>
<doc id="53780" url="https://af.wikipedia.org/wiki?curid=53780" title="Praepapilio">
Praepapilio

Die Praepapilio is 'n uitgestorwe genus van Riddervlinders, wat bekend is van die middel-Eoseense neerslae van Colorado, Verenigde State. Dit tel onder uiters min papilionid-fossiele wat ontdek is en word tans beskou as verteenwoordigend van 'n fossiel-subfamilie, die Praepapilioninae.

Twee spesies is beskryf, elk van 'n enkele fossielvonds:


</doc>
<doc id="53781" url="https://af.wikipedia.org/wiki?curid=53781" title="Baronvlinder">
Baronvlinder

The Baronvlinder (Baronia brevicornis) is 'n soort skoenlapper in die Riddervlinderfamilie. Dit is monotipies (eensoortig) in die genus Baronia, en is endemies aan Meksiko.

Hierdie lokale spesie is van besondere belang weens die relikteaard daarvan en die onsekere verwantskap met ander subfamilies soos die Parnassiinae. Dit word nou beskou as verteenwoordigend van die monotipiese subfamilie Baroniinae, en as die mees primitiewe ekstante papilionid-takson, wat sekere kenmerke deel met die fossieltakson Praepapilio.

Die spesie het 'n beperkte en gefragmenteerde verspreiding in Meksiko. Morfologiese kenmerke sluit in 'n abdominale reukorgaan by die wyfies. Die Baronvlinder is verder uniek onder die Riddervlinders deurdat dit 'n "Acacia"-soort as voedselplant benut ("Acacia cochliacanha", familie Leguminosae). 

The genus is vernoem na 'n Mnr. Baron wat die eerste eksemplaar in die Sierra Madre-streek van Meksiko versamel het, waarna die spesie beskryf is deur Salvin.



</doc>
<doc id="53783" url="https://af.wikipedia.org/wiki?curid=53783" title="Mashishing">
Mashishing

Mashishing is 'n township aan die westekant van die Suid-Afrikaanse dorp Lydenburg. Tydens die apartheidera het Lydenburg se swart inwoners in Mashishing gewoon. Mashishing beteken "lang, groen gras".

In Junie 2006 is aangekondig dat Pallo Jordan, die Minister van Kuns en Kultuur, Lydenburg se naam na Mashishing verander het. Die naam het egter nie posgevat nie en besighede (asook die "Lydenburg Museum") gebruik steeds die ou naam.



</doc>
<doc id="53785" url="https://af.wikipedia.org/wiki?curid=53785" title="Monotipiese takson">
Monotipiese takson

In biologie is 'n monotipiese takson 'n taksonomiese groep met slegs een biologiese tipe. Die term se gebruik verskil effens tussen botanie en dierkunde. Die term monotipies het 'n afsonderlike aanwending in bewaringsbiologie, monotipiese habitat, rakende omskakeling van spesiehabitat waardeur biodiversiteit ingedoen word, en restourasie-ekologie betreffende 'n dominante indringer biologiese tipe.

In botanie, is 'n monotipiese takson 'n takson wat oor slegs een spesie beskik: "Ginkgo" is 'n monotipiese genus, terwyl Ginkgoaceae 'n monotipiese familie is. Die frase is onakkuraat in gevalle waar 'n spesie meer as 'n enkele tipe bevat; sekere spesies mag verskeie subspesies bevat (of ander infraspesifieke taksa) waarvan elk oor 'n tipe sal beskik. 'n Meer akkurate term in daardie gevalle is unispesifiek.

In dierkunde, is 'n monotipiese takson 'n takson wat slegs een onmiddellik subordinate takson bevat. Byvoorbeeld bevat 'n monotipiese genus slegs een spesie. Omgekeerd kan mens sê dat die takson wat omvat word, monotipies is binne die groter takson; 'n genus monotipies binne 'n familie.

In die opsig van ewolusiebiologie, is taksonomie 'n middel tot voorstelling van filogenetiese kennis. Gevolglik word die totstandbrenging van monotipiese taksa meestal vermy, tensy dit geoorloof blyk te wees, bv. by filogenetiese getuienis soos fossiele of afleidings uit kladistiese analises.

Monotipiese habitatte word in botaniese en dierkundige kontekste gevind, 'n afdeling van bewaringsbiologie. In restourasie-ekologie van inheemse plantgemeenskape of habitatte vestig indringerspesies monotipiese stande wat ander spesies vervang en/of veral inheemse soorte, weerhou van vestiging. 'n Dominante kolonisering kan voorkom weens afskeiding van afwerende chemiese stowwe, nutriënt-monopolisering, of weens die gebrek aan natuurlike kontrole soos herbivore of klimaat, wat hulle in toom sou hou in hul natuurlike habitat. Die Goue sterdissel-spesie ("Centaurea solstitialis") bied 'n voorbeeld van 'n botanies monotipiese habitat deurdat dit tans 'n landgebied van meer as 15 miljoen akker (61 000 km) domineer in Kalifornië alleen. Die nie-inheemse varswaterspesie, die Sebramossel ("Dreissena polymorpha"), wat areas van die Groot Mere en die Mississippirivier-waterskeiding koloniseer, sonder 'n plaaslike predatorkontrole, is 'n voorbeeld van 'n soölogies monotipiese habitat.



</doc>
<doc id="53797" url="https://af.wikipedia.org/wiki?curid=53797" title="Osmaterium">
Osmaterium

Die osmaterium is 'n vlesige orgaan wat in die prothorakiese segment van larwes (ruspes) van die Riddervlinderfamilie aangetref word. Hierdie orgaan stel onwelriekende chemiese samestellings vry, wat vermoedelik feromone is. Die normaalweg versteekte gevurkte struktuur kan uitgestulp word wanneer die ruspe 'n bedreiging teëkom. Die onwelriekende afskeidings bevat terpeenstowwe, wat verskil van spesie tot spesie.

Die fyn struktuur van die osmateriale klier van die Lemmetjievlinder, "Papilio demoleus libanius", een van die Swaelsterte, is bestudeer. Daar is bevind dat dit drie selsoorte bevat insluitend ellipsoidvormige klierselle.



</doc>
<doc id="53799" url="https://af.wikipedia.org/wiki?curid=53799" title="Filogenie">
Filogenie

In biologie is filogenie die studie van die ewolusionêre verwantskap tussen groepe organismes (bv. spesies of bevolkings), wat nagespeur word deur molekulêre ordeningsdata en morfologiese datamatryse. Die term "filogenie" word afgelei van die Griekse woorde "phyle" (φυλή) en "phylon" (φῦλον), wat 'n “stam” en “ras” aandui; en die woord "genetikos" (γενετικός), wat “rakende geboorte” beteken, van "genesis" (γένεσις) “geboorte”.

Taksonomie, die klassifikasie, identifikasie, en naamgewing van organismes, word ryklik toegelig deur filogenie, maar bly metodies en logies onderskeibaar. Die studierigtings filogenie en taksnomie oorvleuel in die wetenskap van filogenetiese sistmatiek as een metodologie, kladisme onderverdeel afgeleide kenmerke (synapomorfië) wat aangewend word vir die opstel van voorouer-nageslag boomstrukture (kladogramme) en afbakening van taksa (klade). In biologiese sistematiek in geheel, het filogenetiese analise noodsaaklik geword in die navorsing van die ewolusionêre boom van lewe.


</doc>
<doc id="53800" url="https://af.wikipedia.org/wiki?curid=53800" title="Thomas Martin Lowry">
Thomas Martin Lowry

Thomas Martin Lowry FRS (* 26 Oktober 1874, Low Moor, Bradford, Wes-Yorkshire, Engeland - † 2 November 1936 Cambridge) was 'n Engelse skeikundige.

Hy het skeikunde gestudeer onder Henry Armstrong, 'n Engelse skeikundige wat veral in die organiese chemie belang gestel het, maar ook in die aard van ione in waterige oplossings. In 1898 het Lowry Armstrong se assistent geword. In 1898 het hy die verandering van die optiese rotasie van nitro-"d"-kamfer met die tyd waargeneem en daaraan die naam "mutasioneel" verleen. In 1906 het hy lektor in skeikunde geword by die Westminster Training College. In 1912 gaan hy na Guy's Hospital Medical School en word in 1913 die skeikunde-afdeling se direkteur en die eerste skeikundeprofessor in enige mediese skool in Londen. In 1920 word hy die eerste bekleër van 'n leerstoel in fisiese chemie van die Universiteit van Cambridge.

Hy bestudeer die optiese rotasie veroorsaak deur die suur- en basis-gekataliseerde reaksies van kamfer-derivate. Hierdie werk resulteer in 'n definisie van wat 'n suur en 'n basis is wat gebaseer is op die uitwisseling van 'n proton. Hy werk onafhanklik van die Deense navorser Johannes Nicolaus Brønsted wat 'n amper identiese definisie publiseer in dieselfde jaar (1913). Vandag word hul werk dikwels die Brønsted-Lowry-teorie genoem.


</doc>
<doc id="53803" url="https://af.wikipedia.org/wiki?curid=53803" title="Lys Pim Fortuyn">
Lys Pim Fortuyn

Die Lys Pim Fortuyn (Nederlands: "Lijst Pim Fortuyn", LPF) was 'n Nederlandse populistiese politieke party, wat op 14 Februarie 2002 gestig en op 1 Januarie 2008 opgehef is.

Die oprigter was die op 6 Mei 2002 vermoorde sosioloog Pim Fortuyn. By die verkiesings vir die Tweede Kamer van 15 Mei 2002 het die Lys Pim Fortuyn 26 setels behaal. Met die christen-demokratiese Christen-Demokratiese Appèl (CDA) en die regs-liberale Volksparty vir Vryheid en Demokrasie (VVD) het die LPF op 22 Julie 2002 die Balkenende I-kabinet gevorm. Vanweë die deurlopende rusies in die LPF het die kabinet al op 16 Oktober 2002 geval; tot 27 Mei 2003 was die kabinet demissionêr. By die verkiesings van die Tweede Kamer in 2003 het die Lys Pim Fortuyn 8 setels behaal en by die verkiesings in 2006 0 setels.

Die Party vir die Vryheid van Geert Wilders kan as 'n voorsetting van die Lys Pim Fortuyn beskou word.


</doc>
<doc id="53808" url="https://af.wikipedia.org/wiki?curid=53808" title="Hillbrow">
Hillbrow

Hillbrow is 'n voorstad van Johannesburg, geleë in die F-streek (middestad) op een van die Goudstad se hoogste koppies, met 'n bevolking van 74 131 (2011), van wie 72 888 Swart, 638 Bruin, 296 Wit en 189 Indiërs was.

Hillbrow is in 1894–95 aangelê en is reeds jare lank een van die digbevolkste gebiede ter wêreld met 'n bevolkingsdigtheid van meer as 68 000/km² in 2011. Die naam is afgelei van die feit dat dit geleë is op 'n heuwel ("hill") se rand ("brow"). Hillbrow was en is die tradisionele ingangspoort vir nuwelinge wat 'n heenkome in die stad se plaaslike en transnasionale ekonomie probeer vind, al het die etniese samestelling sedert die 1980's ingrypend verander. 

In die tyd van die ou bedeling was Hillbrow 'n kosmopolitaanse buurt vir inheemse blankes of nuwe (wit) immigrante uit Europa, asook die eerste buurt waar gay en lesbiese Suid-Afrikaners 'n infrastruktuur vir hul kulturele en vermaakbehoeftes kon vestig. Dit was daarnaas een van die eerste "grys" woongebiede waar swart Suid-Afrikaners hulle in groter getalle begin vestig het, ondanks die voorstad se klassifikasie as uitsluitlik blanke gebied volgens die bepalings van die groepsgebiedewet.




</doc>
<doc id="53809" url="https://af.wikipedia.org/wiki?curid=53809" title="De Doorns">
De Doorns

De Doorns is 'n dorp in die Hexriviervallei in die Wes-Kaap, Suid-Afrika, noordoos van Worcester. In 2011 het die dorp en die townships saam 'n bevolking van 11 278 gehad, van wie 673 (6%) wit was.

Die eerste blanke nedersetter was waarskynlik Roelof van Hoeting, wat ’n lisensie in 1709 gekry het om sy beeste daar te laat wei. Ander veeboere het gevolg en teen die einde van die 18 eeu was daar ses plase, elk met ’n opstal. Die een plaas was "De Doorns boven aan de Hexen Rivier". Dit is hier waar die dorp uitgelê is. Daar was ’n dorpsraad in 1933 ingestel en munisipale status is in 1951 verky. Die eerste druiwe is in 1894 uitgevoer.

Die wetenskaplike Stefan Meiring Naudé is in 1904 in De Doorns gebore.

Die munisipale raad het in 1985 'n wapen by die Buro vir Heraldiek geregistreer: "In silwer, op 'n golwende blou paal 'n goue heksebesem, vergesel regs en links van 'n purper druiwetros, groen gestingel en geblaar; op 'n rooi skildhoof 'n goue valhek sonder kettings". Die helmteken is 'n voskop met 'n doringkrans om die nek, en die wapenspreuk is "Deus providebit".

Druiwe is verreweg die belangrikste landbouproduk wat verbou word. Die oorspronklike opstal van die plaas De Doorns staan steeds op die "Valley Stud" perdetelery.




</doc>
<doc id="53811" url="https://af.wikipedia.org/wiki?curid=53811" title="Cambridgeshire">
Cambridgeshire

Cambridgeshire (uitgespreek /ˈkeɪmbrɪdʒʃər/) is 'n graafskap in oostelike Engeland, in die Verenigde Koninkryk. Die graafskap sluit in die stede van Cambridge, Ely en St Ives. Cambridgeshire het 'n bevolking van 806 700 in 2011 gehad en is dus die 28ste grootste graafskap in die land.



</doc>
<doc id="53812" url="https://af.wikipedia.org/wiki?curid=53812" title="Bikini">
Bikini

Die bikini is tipiese swemdrag vir vroue, in die vorm van óf 'n eenstuk óf 'n tweestuk. In die geval van die tweestuk bedek een stuk die borste en die ander die lies en die boude gedeeltelik of ten volle, met die liggaam onbedek tussen die twee kledingstukke. Die bikini word tipies in warm weer gedra om in te swem of in die son te bak. Bikinis word ook dikwels as onderklere gedra onder swempakke vir waterski, branderplankry en duikpakke. Die vorms van bikinis het 'n sterk ooreenkoms met vroue-onderklere en die onderstuk kan wissel van 'n gewaagde deurtrekker tot broekies.

Alhoewel tweestuk swemdrag voor hierdie tyd gedra is, is die moderne bikini deur 'n Franse ingenieur, Louis Réard, in 1946 ontwerp. Hy het dit genoem na die Bikini-atol in die Stille Oseaan waar kerntoetse in Julie van dieselfde jaar gedoen is.


</doc>
<doc id="53813" url="https://af.wikipedia.org/wiki?curid=53813" title="Suffolk">
Suffolk

Suffolk (uitgespreek /ˈsʌfək/) is 'n graafskap in oostelike Engeland, in die Verenigde Koninkryk. Die graafskap sluit in die stede van Ipswich, Felixstowe en Lowestoft. 

Suffolk het 'n geskatte bevolking van 757 000 in 2017 gehad, (waarvan 97,2% Blank was) en is dus die 31ste grootste graafskap in die land.



</doc>
<doc id="53814" url="https://af.wikipedia.org/wiki?curid=53814" title="Voëlvlerk">
Voëlvlerk

Voëlvlerke is skoenlappers van die Swaelstertsubfamilie, in die familie van Riddervlinders ("Papilionidae"), inheems aan die Indiese subkontinent en die vasteland en argipels van Suidoos-Asië en Australasië, en word gewoonlik beskou as behorende tot drie genera: Ornithoptera, Trogonoptera en Troides. Sekere outoriteite sluit bykomende genera in. Daar is nie ooreenstemming oor die presiese getal spesies nie, maar onlangse outoriteite erken tussen 30 en 40. Voëlvlerke word vernoem na hul uitstaande grootte, hoekige vlerke en voëlagtige vlug.

Onder die Voëlvlerke tel sekere van die wêreld se grootste skoenlappers, naamlik die grootste, Alexandra se voëlvlerk ("Ornithoptera alexandrae"); die tweedegrootste, die Reusevoëlvlerk ("O. goliath"); en die grootste skoenlapper inheems aan Australië, die Cairns-voëlvlerk ("O. euphorion"). Ander welbekende soorte is Radjah Brooke se voëlvlerk ("Trogonoptera brookiana"), 'n besonder aantreklike soort wat na sir James Brooke vernoem is, die eerste Wit Radjah van 19e-eeuse Sarawak.

Weens hul grootte en helder kleure, is hulle gewild onder skoenlapperversamelaars, en alle Voëlvlerke word nou gelys deur CITES, waardeur internasionale handel beperk, en in die geval van "O. alexandrae", totaal verbied word.

Die Sri Lankaanse voëlvlerk, "Troides darsius", is die nasionale skoenlapper van Sri Lanka.


</doc>
<doc id="53815" url="https://af.wikipedia.org/wiki?curid=53815" title="Shropshire">
Shropshire

Shropshire (uitgespreek /ˈʃrɒpʃər/) is 'n graafskap in westelike Engeland, in die Verenigde Koninkryk. Die graafskap sluit in die stede van Shrewsbury, Telford en Dawley. 

Shropshire het 'n geskatte bevolking van 493 200 in 2017 gehad (waarvan 97,3% Blank was) en is dus die 42ste grootste graafskap in die land.



</doc>
<doc id="53816" url="https://af.wikipedia.org/wiki?curid=53816" title="Worcestershire">
Worcestershire

Worcestershire (uitgespreek /ˈwʊstərʃər/) is 'n graafskap in Engeland, in die Verenigde Koninkryk. Die graafskap sluit in die stede van Worcester, Droitwich en Malvern. 

Worcestershire het geskatte 'n bevolking van 588 400 in 2017 gehad (waarvan 97,5% Blank was) en is dus die 38ste grootste graafskap in die land.



</doc>
<doc id="53817" url="https://af.wikipedia.org/wiki?curid=53817" title="Dorset">
Dorset

Dorset [ˈdɔrsɨt], histories ook Dorsetshire, is 'n graafskap aan die Suidwes-Engelse Kanaalkus. Die seremoniële graafskap met 'n oppervlakte van 2 653 km sluit naas die nie-metropolitaanse graafskap, wat deur die Dorset-graafskapsraad ("Dorset County Council") geadministreer word, ook Poole en Bournemouth in wat onder die beheer van unitêre owerhede val. Die administratiewe setel ("county town") is Dorchester in die suide van Dorset.

Dorset grens in die weste aan Devon, aan Somerset in die noordweste, Wiltshire in die noordooste en Hampshire in die ooste. Ingevolge die Wet op Plaaslike Regering van 1972 is Dorset se oostelike grens uitgebrei om twee nedersettings in Hampshire, nl. Bournemouth en Christchurch, in te sluit. Tans is sowat die helfte van die bevolking in Suidoos-Dorset saamgetrek waar Poole en Bournemouth 'n groot verstedelikte gebied vorm. Die res van die graafskap het 'n oorwegend landelike karakter en is yl bevolk.

Die vroegste bewoners het hulle reeds in die Jongsteentydperk in die gebied van die huidige Dorset gevestig. In die antieke tydperk is die inheemse Keltiese Durotriges deur Romeinse troepe verslaan en die gebied as deel van die provinsie Britannia by die Romeinse Ryk ingelyf. In die vroeë middeleeue het Saksiese setlaars hulle in die streek gevestig wat vanaf die 7de eeu 'n "shire" ('n historiese administratiewe voorloper van die latere graafskappe) gevorm het.

Die eerste histories gedokumenteerde Wiking-aanval op die Britse Eilande is in die 8ste eeu op nedersettings in Dorset geloods. Melcombe Regis in Dorset was die plek van waar die Swart Dood in 1348 na ander dele van Engeland uitgebrei het. In latere eeue is Dorset deur politieke onluste geteister. So is 'n opstand van die sogenaamde Clubmen-burgermagte gedurende die Engelse Burgeroorlog deur Oliver Cromwell se troepe in 'n veldslag naby Shaftesbury neergeslaan. Die Monmouth-opstand, wat na die hertog van Monmouth genoem, het in Lyme Regis begin, en dit was 'n groep van plaaswerkers uit Tolpuddle wat in die 19de eeu 'n beslissende rol in die vorming van die eerste vakbondbeweging gespeel het. Die werkers, wat later as Tolpuddle-martelaars bekend sou staan, is vir die sweer van hul geheime eed gevonnis en na Australië verban.

Dorset het gedurende die Tweede Wêreldoorlog 'n belangrike rol by die voorbereiding van die geallieerde inval in Normandië gespeel. So het soldate onder meer in twee groot seehawens in Dorset, Portland en Pool, op D-dag aan boord van hul skepe gegaan.

Die graafskap bestaan uit 'n verskeidenheid landskapsvorme, waaronder krytheuwels, steil kalksteenriwwe en laagliggende kleivalleie. Meer as die helfte van sy oppervlakte maak deel uit van "Gebiede van buitengewone natuurskoon" ("Areas of Outstanding Natural Beauty"), terwyl driekwart van Dorset se kuslyn tot wêrelderfenisgebied verklaar is. Hier word verskeie bekende natuurmonumente aangetref soos byvoorbeeld die Lulworth-grot, Portland-eiland, Chesil-strand en Durdle Door.

Landbou was tradisioneel die belangrikste bron van inkomste vir die bewoners, maar dit speel intussen 'n ondergeskikte rol, terwyl die toerismebedryf aansienlike groei toon. Daar is geen snelweë in Dorset nie, tog word nedersettings in die graafskap deur 'n netwerk van A-paaie met mekaar verbind. Twee hoofspoorlyne verbind Dorset met Londen. Die graafskap beskik daarnaas oor drie seehawens in Poole, Weymouth en Portland, asook 'n internasionale lughawe.

Kultureel staan Dorset vir 'n verskeidenheid musea, teaters en feeste bekend. So word hier onder meer een van Europa se grootste buitelugskoue aangebied. Bekende boorlinge van Dorset is Thomas Hardy, wie se romans hoofsaaklik in die graafskap afspeel, en die digter William Barnes wat in sy poësie die ou plaaslike dialek huldig.



</doc>
<doc id="53823" url="https://af.wikipedia.org/wiki?curid=53823" title="Eerste Kamer van die State-Generaal">
Eerste Kamer van die State-Generaal

Die Eerste Kamer van die State-Generaal (Nederlands: "Eerste Kamer der Staten-Generaal") is een van die twee Kamers van die Nederlandse volksverteenwoordiging, die State-Generaal van Nederland (die andere Kamer is die Tweede Kamer van die State-Generaal). Die Eerste Kamer bestaan sedert 1815 en is gevestig in die administratiewe hoofstad Den Haag. Hierdie Kamer het 75 lede en word deur die Provinsiale State verkies. Die voorsitter is Jan Anthonie Bruijn (VVD). Die Eerste Kamer is nie die belangrikste Kamer nie. So het die Eerste Kamer nie die reg om besluite te wysig en in te dien nie, maar die Tweede Kamer wel.

Sedert 26 Oktober 2017 bestaan die Rutte III-kabinet, wat deur die VVD, die CDA, D66 en die CU gevorm word. Hierdie regering is 'n kabinet van 38 setels in die Eerste Kamer ("sien ook: Tweede Kamer - Koalisie").

Die laaste verkiesings was op 27 Mei 2019. Die setelverdeling sedert 1991 is soos volg: 




</doc>
<doc id="53825" url="https://af.wikipedia.org/wiki?curid=53825" title="State-Generaal van Nederland">
State-Generaal van Nederland

Die State-Generaal van Nederland (Nederlands: "Staten-Generaal van het Koninkrijk der Nederlanden") is die Nederlandse volksverteenwoordiging, wat bestaan uit die Eerste Kamer van die State-Generaal (75 lede) en die Tweede Kamer van die State-Generaal (150 lede). Die State-Generaal bestaan sedert 1814 en is gevestig in die administratiewe hoofstad Den Haag. 




</doc>
<doc id="53834" url="https://af.wikipedia.org/wiki?curid=53834" title="Nieu-Guinee">
Nieu-Guinee

Nieu-Guinee of Papoea-eiland (Engels: "New Guinea"; Tok Pisin: "Niugini"; Nederlands: "Nieuw-Guinea"; Indonesies: "Papua" of, histories, "Irian"; Duits: "Neuguinea"), die wêreld se tweede grootste eiland na Groenland, beslaan 'n oppervlakte van 786 000 km² en is in die westelike Stille Oseaan net suid van die ewenaar geleë. Geografies is dit oos van die Maleise argipel, waarby dit soms ingesluit word as deel van 'n groter Indo-Australiese argipel. Geologies maak dit, aaneenlopend met Australië, deel uit van die Sahoel-kontinent, ook bekend as die Groter-Australië. Die twee landmassas is van mekaar geskei toe die area, bekend as die Torres-straat oorvloei is na die laaste Ystydperk. Antropologies word dit as 'n deel van Melanesië beskou. Polities omvat die westelike helfte van die eiland twee Indonesiese provinsies: Papoea en Wes-Papoea. Die oostelike helfte vorm die vasteland van die eilandnasie Papoea-Nieu-Guinee. Nieu-Guinee het 'n bevolking van sowat 7,5 miljoen, wat 'n baie lae bevolkingsdigtheid meebring van 8 inwoners/km².

Nieu-Guinee word onderskei van sy droër, meer gelyke, en minder vrugbare suidelike eweknie, Australië, deur die aktiewe vulkaniese geologie, met die hoogste punt, Poensjak Djaia (of Carstenszpiramide), wat reik tot 'n hoogte van 4 884 m (16 023 vt). Tog deel die twee landmassas 'n soortgelyke fauna, met buideldiere, insluitend wallabies en possums, en die eierlêende monotreem, die mierystervark, of echidna. Buiten vlermuise en sowat twee dosyn inheemse knaagdiergenera, is daar, buiten die mens, geen inheemse plasentale soogdiere nie. Varke, verskeie bykomende rotsoorte, en die voorouer van die Nieu-Guinese singende hond het weens menslike kolonisering die eiland binnegekom.

Menslike teenwoordigheid op die eiland dateer minstens 40 000 jaar terug na die oudste mensemigrasies uit Afrika. Navorsing dui dat 'n vroeë en onafhanklike landboukultuur in die hooglande gevestig is, met getuienis van waterleidings wat minstens 10 000 jaar terugdateer. Weens die ruime tydsbestek van die eiland se bewoning, en die hoogsgefragmenteerde landskap, word 'n groot getal tale hier gebesig, met om en by 1 000 ('n groter getal as dié van meeste kontinente) wat gekatalogiseer is uit 'n geraamde wêreldwye pre-Colombiaanse totaal van 6 000 mensdialekte. Meeste word geklassifiseer as Papoeaanse tale, 'n algemeen aanvaarde geografiese term wat 'n minderheid outeurs voorhou as 'n generiese term. 'n Aantal Austronesiese tale word aan die kuslyn en aanliggende eilande gepraat.

In die 16de eeu is die eiland "Nueva Guinea" genoem deur die Spaanse ontdekkers daarvan. In die onlangse geskiedenis was westelike Nieu-Guinee ingesluit in die Nederlands-Oos-Indiese kolonie. Die Duitsers het die noordkus van die eiland se oostelike helfte geannekseer as Duits-Nieu-Guinee in hul voor–Eerste-Wêreldoorlogse koloniale uitbreiding. Volgend op die Verdrag van Versailles is die Duitse afdeling aan Australië toegeken (wat reeds aanspraak op die suidooste gemaak het, as die sg. Territorium van Papoea) as 'n Volkebond-mandaat. Die oostelike helfte van die eiland het in 1975 onafhanklikheid van Australië verkry as Papoea-Nieu-Guinee. Die westelike helfte het in 1961 onafhanklikheid van Nederland verkry, maar het kort hierop gestem om by Indonesië ingesluit te word.

Die belangrikste stede op Nieu-Guinee is Djajapoera in Indonesië en Port Moresby, die hoofstad van Papoea-Nieu-Guinee. Nieu-Guinee word begrens deur die Arafurasee in die suidweste, die Seramsee in die weste, die oop Stille Oseaan in die noorde, die Bismarcksee in die noordooste, die Salomonssee in die ooste, die Koraalsee in die suidooste en die Torres-straat in die suide. Nieu-Guinee huisves die grootste tropiese reënwoud van Australasië, die rykste koraalriwwe in die wêreld en die rykste biodiversiteit buite die Amasonebekken.



</doc>
<doc id="53837" url="https://af.wikipedia.org/wiki?curid=53837" title="Poensjak Djaia">
Poensjak Djaia

Poensjak Djaia of Carstenszpiramide (Indonesies: "Puncak Jaya") is 'n berg in die Soedirmangebergte in die wes-sentrale hooglande van Papoea-provinsie, Indonesië (in die Poensjak Djaia-regentskap). Ander name daarvoor sluit in Nemangkawhi in die Amoengkal-taal, Ngga Poeloe en Goenoeng Soekarno.

Met 'n hoogte van 4 884 m bo seevlak is Poensjak Djaia die hoogste berg in Indonesië, die hoogste op die eiland Nieu-Guinee (wat die Indonesiese Papoea-provinsies en Papoea-Nieu-Guinee omvat), die hoogste van Oseanië, en die 5de hoogste berg in die Suidoos-Asiese geopolitieke streek. Dit is ook die hoogste punt tussen die Himalajas en die Andes, en die hoogste eilandpiek ter wêreld. Sekere bronne gee Wilhelmberg van 4 509 m aan as die hoogste bergpiek in Oseanië, deurdat Indonesië as deel van (Suidoos-) Asië beskou word.

Die hooglande om die piek was reeds voor Europese kontak 'n bewoonde gebied, en die piek was in Amoengkal bekend as Nemangkawhi. Poensjak Djaia is "Carstenszpiramide" genoem na die Nederlandse ontdekkingsreisiger Jan Carstensz wat op 'n helder dag in 1623 die bergpiek se gletsers vir die eerste keer bemerk het. Dié waarneming sou vir meer as twee eeue onbevestig bly, en in Europa is met Carstensz gekorswil oor die sneeu wat hy kamstig by die ewenaar sou gesien het. Hierdie naam word steeds deur bergklimmers gebesig.

Alhoewel die sneeuveld om Poensjak Djaia so vroeg as 1909 deur die Nederlandse ontdekkingsreisiger Hendrik Albert Lorentz betree is met ses van sy inheemse Dajak Kenjah-portiers wat hy by die Apo Kajan in Borneo gewerf het, is die piek self nie voor 1962 bestyg nie, en wel deur 'n ekspedisie gelei deur die Oostenrykse bergklimmer Heinrich Harrer. Harrer, van "Sewe Jaar in Tibet"-faam en klimmer van die Eiger se noordaansig, is vergesel deur drie ander ekspedisielede, nl. Philip Temple, Russell Kippax en Bert Huizenga. Temple, van Nieu-Seeland, het reeds voorheen 'n ekspedisie na die area gelei en 'n toegangsroete na die berge gebaan.

Toe Indonesië in die 1960s beheer van die provinsie verkry, is die piek hernoem na 'Poensjak Soekarno' of Soekarno-piek, na die eerste president van Indonesië; later is dit verander na Poensjak Djaia, waar "Poensjak" 'piek' of 'berg' beteken, en "Djaia" 'oorwinning', 'seëvierend' of 'glorieryk'.


</doc>
<doc id="53842" url="https://af.wikipedia.org/wiki?curid=53842" title="TISM">
TISM

TISM (Engels vir: "This Is Serious Mum") was 'n Australiese alternatiewe rockgroep wat in 1982 gestig is.

Die lede van TISM het die groep in Maart 1982 gestig, en meer as 100 liedjies geskryf. Tien liedjies is gekies vir die TISM demo tape in 1985. Hulle eerste enkelspeler, Defecate on My Face, is vrygestel in 1986, 'n 7" plaat in 'n 12" omslag met alle 4 kante byvoeging toegesluit. Hulle eerste album, Form and Meaning reach Ultimate Communion, is later daardie jaar vrygestel. Hulle tweede enkelspeler, 40 Years-Then Death, is vrygestel in 1987 op wit viniel met geen merkteken nie. Hulle tweede album, Great Truckin' Songs of the Renaissance, is vrygestel in 1988.


</doc>
<doc id="53844" url="https://af.wikipedia.org/wiki?curid=53844" title="Thebe, Griekeland">
Thebe, Griekeland

Thebe (Antieke Grieks: Θῆβαι, "Thēbai", Moderne Grieks: Θήβα, "Thiva"), is 'n stad in Griekeland, geleë aan die noordekant van die Kithaeron-bergreeks, wat Boiotië skei van Attika, en aan die suidelike rand van die Boiotiese vlakte. Dit het 'n belangrike rol in Griekse mitologie gespeel, as die ligging van die verhale van Kadmos, Oedipos, Dionysos en andere. Argeologiese uitgrawing in en rondom Thebe het 'n Mykeense nedersetting en kleitablette onthul, in die B-lineêre skriftipe, aanduidend van die Bronstydse belang van die ligging. In antieke tye, was Thebe die grootste stad van die streek Boiotië en leier van die Boiotiese konfederasie. Dit was 'n oortuigde teenstander van antieke Athene, en het hul by die Perse geskaar tydens die inval van 480 v.C. onder leiding van Ahasveros. Thebaanse magte het die mag van Sparta tot 'n val gebring in die Veldslag van Leuktra in 371 v.C., onder leiding van hul aanvoerder Epaminondas. Die Heilige Troep van Thebe ('n elite militêre eenheid) het opspraakwekkend gesneuwel in die slag van Chaironeia in 338 v.C. teen Philippos II en Alexander die Grote. Voor die uitdelging deur Alexander in 335 v.C., was Thebe 'n leidende mag in Griekse geskiedenis, en was tydens die Makedoniese verowering van Griekeland die mees dominante stadstaat. In die Bisantynse era was die stad 'n erkenne verskaffer van systowwe.
Die moderne stad beskik oor 'n argeologiese museum, die oorblyfsels van die Kadmea (Bronstyd en latere vestings), en verstrooide antieke artefakte. Moderne Thebe is die grootste dorp van Boiotië. Dit is geleë langs hoofweg E962, sowat 4 km suid van die aansluiting met die E75.


</doc>
<doc id="53852" url="https://af.wikipedia.org/wiki?curid=53852" title="Dooie See">
Dooie See

Die Dooie See (Hebreeus: יָם הַמֶּלַח, "Yām HaMélaḥ" of "Soutsee"; Arabies: البحر الميت "al-Baḥr al-Mayyit" of بحر لوط "Bahr Lūt", "See van die Dood" of "See van Lot") is 'n soutwatermeer wat deur die Jordaanrivier asook kleiner seisoensriviere gevoed word en veral vir sy buitengewoon hoë soutkonsentraat - die hoogste van enige waterliggaam op aarde - bekend staan. Die huidige naam is waarskynlik deur Hiëronimus, 'n 4de eeuse kerkvader, aan die meer gegee. In ouer bronne word na die meer as "Soutmeer" of "Asfaltmeer" verwys.

Die meer grens aan Israel, die Wesjordaanland (wat tans deur Israel geadministreer word) en Jordanië. Die Dooie See is byna 80 km lank, met 'n maksimale breedte van 18 km en 'n wateroppervlak van 910 km². Sy maksimale diepte beloop in sy noordelike gedeelte tot 388 m, suid van die Lisan-skiereiland nog slegs 6 m. Met 414 m onderkant seevlak is die Dooie See die laagste plek op aarde.

Vanweë sy hoë soutgehalte (omstreeks 30 persent aan die oppervlak, in die diepte selfs 33 persent) is die meer nie geskik vir lewe nie. Die Dooie See se water vloei nie na die see toe nie sodat sy water slegs deur verdamping kan ontsnap. Die meer is in 'n streek met 'n besonder droë en warm klimaat geleë en word tans deur uitdroging bedreig.

Die meer het ekonomiese betekenis as toeristetrekpleister (daar is veral strande langs die suidoewer) en as bron van minerale soos magnesium, kalium, broom en litium.


</doc>
<doc id="53871" url="https://af.wikipedia.org/wiki?curid=53871" title="Tarente">
Tarente

Tarente (Italiaans: "Taranto") is 'n hawestad aan die Middellandse See. Die stad lê in Suid-Italië (Apulië). Taranto is 'n toeristebestemming en vervul 'n ekonomiese rol op regionale vlak.


</doc>
<doc id="53872" url="https://af.wikipedia.org/wiki?curid=53872" title="Hannibal">
Hannibal

Hannibal (247 – 183/182/181 v.C.) was 'n Kartaagse generaal en politikus. In 216 v.C. vernietig Hannibal 'n weermag van die Romeine by die Slag van Cannae.

Hannibal was die seun van Hamilcar Barka. Sy pa is die bevelhebber van die Kartaagse magte op Sisilië en keer ná die Eerste Puniese Oorlog na Kartago terug om die opstandige huurlinge te verslaan en die Huurlinge-oorlog te beëindig. Hannibal gaan in 237 9 jaar oud met sy pa saam na Hispania op 'n veldtog wat 9 jaar sal duur. In 228 sneuwel sy pa en sy swaer Hasdrubal word die nuwe generaal. In 221 word Hasdrubal vermoor. Hannibal word verkies tot generaal van die Kartaagse leër.

In 220 besoek 'n Romeinse gesandskap Hannibal in Nuwe Kartago, die Puniese stad in Hispania. Die Romeine waarsku hom nie oor die Ebrorivier te trek nie. Hannibal verwerp dit.

In 219 val Hannibal die stad Saguntum aan wat 'n bondgenoot van die Romeine is. Die beleëring duur agt maande, maar die Romeinse senaat kan nie tot 'n besluit kom nie. Saguntum val en Hannibal word gewond. Rome eis sy uitlewering, maar Kartago weier. Die Romeine verklaar oorlog en berei 'n inval voor in sowel Hispania as in Afrika. Hannibal trek egter -met sy oorlogsolifante- oor die Alpe na Italië en dit lei tot die gevaarlikste situasie wat die Romeinse Republiek ooit sal deurmaak. Pleks van die inval in Afrika word Sempronius na die noorde gestuur ten einde Hannibal te verhoed om Rome self aan te val. In Desember 216 verslaan Hannibal die Romeine naby die Trebia-rivier. In 217 trek hy Etruria in en op 21 Junie vernietig hy die Romeine by die Trasimeense meer.

Die Romeine stel 'n diktator aan met onbeperkte magte, Quintus Fabius Maximus. Hy vermy 'n direkte konfrontasie en Hannibal trek na die suide na Samnium. In 216 word die versigtige beleid van Fabius opgegee. Vir Paullus en Varro word beveel Hannibal aan te val. Hannibal verslaan hulle opnuut op 2 Augustus naby Cannae, maar hy bly weg van Rome. In die jare 215-212 probeer Hannibal steun te kry van die stede in die suide en talle van hulle loop oor na die Puniese kant. Die Romeinse mag in Italia wankel. Hannibal teken 'n verdrag met Filippus V van Masedonië, maar Hiero II van Sirakuse sterf. In 212 vernietig Hannibal opnuut die Romeine in die slag van Herdonea. Die Romeine beleër egter Capua en Hannibal probeer dit te verhoed deur in 211 na Rome trek. Capua val egter en Hannibal trek hom terug na die suide.

Stadig begin die Romeine sterker te word. Scipio val die Kartagers aan in Hispania en verower Nuwe Kartago, hulle basis. In 208 probeer Hasdrubal, Hannibal se broer ook oor die Alpe te trek om sy broer te gaan help, maar die volgende jaar word hy by die Metaurus-rivier verslaan en gedood. Hannibal kry geen versterkings uit Hispanië of Afrika nie.

In 204 begin Rome 'n teenaanval en val Afrika binne. Scipio beleër die stad Utica. In 203 verslaan hy die een leër wat tussen hom en Kartago self staan. Die stad moet vrede sluit en roep Hannibal terug uit Italia. In 202 misluk die onderhandlings en die oorlog word hervat. In die herfs verslaan Scipio vir Hannibal naby Zama en dit is die einde van die Kartaagse mag. Kartago moet 'n vernederende vrede sluit.

Hannibal word in Kartago nog verkies as "suffeet" in 196, maar die Romeine eis sy uitlewering. Hy vlug eers na Tirus en daarna na Efese, die Seleukidiese hof van Antiochus III. In 190 verslaan die Romeine Antiochus in die slag van Magnesia en Hannibal se uitlewering word opnuut geëis. In 187 is hy in Armenië maar opnuut word om uitlewering gevra. Van 187-183 help hy koning Prusias van Bithinië teen Eumnenes van Pargamum, maar in 183 dreig opnuut uitlewering en 64 jaar oud vergiftig hy homself.


</doc>
<doc id="53875" url="https://af.wikipedia.org/wiki?curid=53875" title="Geert Wilders">
Geert Wilders

Geert Wilders (gebore 6 September 1963 in Venlo) is 'n Nederlandse politikus wat aan die Party vir die Vryheid (PVV) behoort, 'n Nederlandse populistiese politieke party wat in 2006 gestig is en waarvan hy sedertdien die partyleier is. Sedert 1998 is hy 'n lid van die Tweede Kamer van die State-Generaal, tot 2004 vir die regs-liberale Volksparty vir Vryheid en Demokrasie (VVD) en tot 2006 vir die Groep Wilders, die voorloper van die PVV. 

Wilders is gekant teen die immigrasie van (veral Moslemse) buitelanders, 'n felle teenstander van die Islamitiese godsdiens asook 'n groot voorstander van die vryheid van meningsuiting, asook vir swaarder strawwe. Ook staan hy bekend as pro-Israel en as 'n teenstander van 'n Palestynse staat.

Wilders en sy party het in die parlement sedert 14 Oktober 2010 die "Rutte-kabinet" gesteun. Hierdie minderheidskabinet, bestaande uit die Volksparty vir Vryheid en Demokrasie (VVD) en die Christen-Demokratiese Appèl (CDA), wou tot 2014 agtien miljard Euro bespaar op die begroting, immigrasie beperk en veiligheid verbeter.



</doc>
<doc id="53878" url="https://af.wikipedia.org/wiki?curid=53878" title="Geringstelling">
Geringstelling

'n Geringstelling, ook onderskatting of onderbeklemtoning (Engels: "understatement"), is die wyse waarop 'n gebeurtenis, iemand of iets met minder sterkte oor uitgespreek word as wat dit werklik verdien.

Byvoorbeeld: Om te sê "Suid-Afrikaanse paaie is "onveilig"" is 'n geringstelling.


</doc>
<doc id="53887" url="https://af.wikipedia.org/wiki?curid=53887" title="UCI">
UCI

Die Internasionale Fietsry Federasie (amptelik in Frans: "Union Cycliste Internationale", afgekort "UCI") is op 14 April 1900 gestig om fietsry te organiseer en te bevorder. Die UCI se hoofkantoor is in Aigle, Switserland geleë. 

Die stigterslande was: 

Die UCI beheer en reguleer alle vorme van fietsry:

Die UCI het die alleenreg: 

Elke land se Nasionale Fietsry Federasie mag affilieer by die UCI. Dit gee aan die nasionale federasies die reg om hulle fietsryers in te skryf vir die verskeie formate se Wêreldkampioenskap byeenkomste. Tans is 170 nasionale federasies by UCI geaffilieer. 

Die UCI vereer hul wêreldkampioene met die welbekende "reënboogtrui". Dit is 'n wit trui met 5 ringe gekleur in blou, rooi, swart, geel en groen om die bors. Die kleure verskyn ook op die UCI vlag. 

Elke nuwe wêreldkampioen kry die reg om die reënboogtrui vir die daaropvolgende jaar te dra; tewens hy moet die trui by elke byeenkoms dra waaraan deelneem solank dit dieselfde kategorie en spesialiteit is waarin hy dit verwerf het. Dus die padfiets wêreldkampioen mag nie sy trui tydens 'n bergfiets byeenkoms dra nie. 

Wêreldkampioene is ook verplig om die reënboogtrui met elke moontlike openbare geleentheid te dra, in besonder tydens kompetisies, prysuitdelings, perskonferensies, TV-onderhoude, fotosessies en ander geleenthede. 

Heersende wêreldkampioene het ook die reg om die reënboogkleure op hul fiets, helm en skoene aan te bring. Weereens mag hy slegs die gemerkte toerusting dra tydens wedrenne van dieselfde kategorie en spesialiteit as waarin hy dit verwerf het. Sodra wêreldkampioene onttroon word het hulle die reg om reënboog ringe om die kraag en moue van hulle fietsrytruie te dra. Hulle mag dit egter nie op’n nasionale trui aanbring nie.

Die grondwet van die UCI bepaal ook dat alle lande van dieselfde kontinent saam gegroepeer word om 'n kontinentale konfederasie te vorm. Daar is 5 konfederasies nl:

Die konfederasies se hoofdoelwitte is as volg:

Die kontinentale kampioenskap moet jaarliks plaasvind vir ten minste al die Olimpiese fietsry dissiplines. Die UCI sal vir elke kampioenskap 'n Tegniese komitee, Voorsitter vir Commissaire paneel en 'n Verbode Middel-inspekteur aanstel.

Benewens die wêreldkampioenskap beheer en organiseer die UCI ook nog die "World Cup Series". Dit bestaan tipies uit vyf byeenkomste waar bv. vir die eerste twintig posisies punte toegeken word en die ryers met die meeste punte na afloop van die reeks is daardie jaar se "World Cup" Kampioen. "World Cups" word slegs vir die XCO, DHI, Four-cross(4X) en XCE veldwedren formate gehou en die UCI besit ook die alleenreg daarvoor.
Die status van titels waaroor internasionale ryers droom is soos volg:



</doc>
<doc id="53891" url="https://af.wikipedia.org/wiki?curid=53891" title="Caspar David Friedrich">
Caspar David Friedrich

Caspar David Friedrich (* 5 September 1774 in Greifswald; † 7 Mei 1840 in Dresden) was een van die beduidendste skilders en tekenaars van die vroeë Romantiese skilderkuns waarop hy saam met Philipp Otto Runge beslissende invloed uitgeoefen het. 

Friedrich het sy opleiding as kunstenaar aan die Kopenhaagse Akademie ontvang en was sedert 1798 in Dresden werksaam. Hier het hy met die skilder Philipp Otto Runge en leidende verteenwoordigers van die literêre Romantiek in aanraking gekom.

Baie van Friedrich se werke is natuur- en landskapstonele met 'n dikwels swaarmoedige inslag en metafisies-transendente karakter. Ten opsigte van hul strenge komposisie is sy werke sterk deur Klassisistiese landskapskilderye beïnvloed. Wording en vergaan staan sentraal in sy skilderkuns, waarby sy motiewe meestal simboliese gehalte het - jaargetye, natuurverskynsels, bouvalle en die mens, wat as eenling teenoor die oorweldigende natuur staan, word as allegorie van die menslike lewe uitgebeeld.

Friedrich se simboliek was rigtingwysend vir die 19de eeuse skilderkuns. Sy hoofwerke sluit "Kreuz im Gebirge" ("Tetschener Altar", 1808), "Der Mönch am Meer" ("Die monnik by die see", 1810), "Kreidefelsen auf Rügen" ("Krytrotse op Rügen", omstreeks 1818), "Das Eismeer" (ook bekend as "Die gescheiterte Hoffnung", 1824) en "Die Lebensstufen" (omstreeks 1834) in.


</doc>
<doc id="53892" url="https://af.wikipedia.org/wiki?curid=53892" title="Defecate on My Face">
Defecate on My Face

Defecate on My Face (Afrikaans: "Ontlas op my gesig") is die eerste enkelspeler (single) van die Australiese rockgroep TISM. Die enkelspeler is oorspronklik in 1986 vrygestel. Dit handel oor Adolf Hitler, wat in die lied van Eva Braun vereis om op sy gesig te ontlas.


</doc>
<doc id="53898" url="https://af.wikipedia.org/wiki?curid=53898" title="Taboelie">
Taboelie

Taboelie is 'n Midde-Oosterse slaai wat tradisioneel gemaak word met boergoel, fyn gekapte pietersielie en mint, tamatie en sprietuie en gegeur word met suurlemoensap en olyfolie.


</doc>
<doc id="53899" url="https://af.wikipedia.org/wiki?curid=53899" title="Mamelodi 10">
Mamelodi 10

Die Mamelodi 10 (of Nietverdiend 10) was 'n groep jeugdiges wat c. 26/28 Junie 1986 ontvoer is deur 'n polisieman en sg. askari, Joe Mamasela, voor hulle deur die Suid-Afrikaanse spesiale magte vermoor is. Die lotgevalle van die tien het tydens die verrigtinge van die Waarheids-en-Versoeningskommissie bekend geword.

Konstabel Joe Mamasela van die veiligheidspolisie het homself as 'n werwer vir Umkhonto we Sizwe voorgedoen, en voorgeneem om die tien met 'n minibus na Botswana te neem vir militêre opleiding. Mamasela het hulle egter by Nietverdiend afgelaai, waar veiligheidsamptenare die tien gevangegeneem het. Hier is hulle deur kommandant Dave Trippet met 'n chemiese middel ingespuit. Die bewustelose groep is weer in die minibus gelaai en na Bophuthatswana geneem. Daar het spesiale taakmaglid Diederick Jacobus Vorster 'n kleefmyn en AK47 in die minibus geplaas, en die voertuig aan die brand gesteek. Die byna onherkenbaar verbrande liggame is saam begrawe in 'n veld naby Winterveld, Pretoria.

Jack Cronje, Jaques Hechter, Paul van Vuuren, Wouter Mentz en Roelf Venter het oor hierdie dade getuig voor die Waarheids-en-Versoeningskommissie, en amnestie daarvoor ontvang. Mamasela het 'n artikel 204 getuie geword en sy rol in die moorde erken, wat aan hom vrywaring besorg het solank sy getuienis toereikend was. Taakmaglid D.J. Vorster het getuig dat hy na die moorde vir ontslag van sodanige missies gevra het, weens die veiligheidsrisiko's daaraan en omdat hy dit nie met sy pligte as soldaat kon vereenselwig nie.




</doc>
<doc id="53900" url="https://af.wikipedia.org/wiki?curid=53900" title="Commissaire">
Commissaire

'n Commissaire (Frans vir kommissaris) in kompeterende fietsry, is 'n beampte wat diens doen as 'n skeidsregter. Die commissaire is in beheer van die fietswedren en het die mag om onder andere wedrenne te kanselleer, afstande te verkort en roetes te verander indien dit nie aan die vereistes voldoen nie.

Die commissaire moet neutraal en onpartydig wees. Hy moet toesien dat die wedren regverdig en veilig geskied. 

Slegs commissaires wat die UCI-eksamen geslaag het mag die titel “UCI Internasionale Commissaire” gebruik. Alle commissaires moet deur hul Nasionale Federasie gelisensieer wees. Voornemende UCI-commissaires moet ten minste vir twee jaar op nasionale vlak as commissaire diens doen alvorens hul deur hul Nasionale Federasie aanbeveel mag word vir die UCI-eksamen. Dit word van 'n commissaire vereis om al die regulasies van die UCI te ken.

Die UCI stel commissaires aan vir al hulle internasionale byeenkomste. Die aangestelde commissaire is die President van die commissaire-paneel tydens 'n UCI-wedren. Die Nasionale Federasie verskaf die res van die paneel. Die UCI-commissaires word vergoed vir hul dienste en moet die amptelike UCI-drag dra.

Die funksies van 'n commissaire kan in drie verdeel word.





</doc>
<doc id="53904" url="https://af.wikipedia.org/wiki?curid=53904" title="Eiendom">
Eiendom

Eiendom (die eiendom) is die reg van 'n regsonderdaan om oor 'n saak (stuk grond, voorwerp, bedrag geld ens.) na eie goeddunke te beskik. Eiendom van 'n natuurlike persoon heet insbesonder privaateiendom; eiendom van 'n gemeenskap of staat heet gemeenskaplike of kollektiewe eiendom. Die reghebbende van die eiendom van 'n saak word die eienaar genoem.

In die reg word eiendom onderskei van besit, aangesien 'n persoon slegs feitelik "kon" beskik oor 'n saak — die saak kan byvoorbeeld ook geleen, gehuur of gesteel wees.

Die regulering van eiendom is een van de mees fundamentele onderdele van 'n maatskappyordening, omdat dit die ekonomiese verhoudings bepaal: bv. wie is die eienaar van skaars produksiemiddele soos grond, grondstowwe en nywerheid? Hierdie vraag het in die loop van die geskiedenis baie konflikte opgelewer, wat wissel van filosofiese debatte tot oorlogvoering.

By die eiendomsreg is daar sprake van reg van genot, reg van gebruik en reg van beskikking. Uit hierdie terminologie kan ons aflei dat die term eiendom slegs van toepassing is op materiële objekte wat vir menslike beheersing vatbaar is. Van nie-materiële objekte kan mens nie 'n eienaar wees nie, maar "bloot" die reghebbende.

Een foutiewe opvatting is dat sommige groepe inheemse Noord-Amerikaners die begrip 'eiendom' nie geken het nie. So sou die Indiane Manhattan aan die Nederlanders verkoop het, met die gedagte dat hulle 'n goeie transaksie beklink het, aangesien die grond aan niemand behoort het nie.

In alle kulture kom die begrip van eiendom egter voor, wanneer dit kom by objekte van ekonomiese waarde. Sommige jagtersamelewings in Afrika ken of erken byvoorbeeld nie die eiendom van grond nie, maar wel van waterbronne.

Sien ook:

"Hierdie artikel is deels vanaf die Nederlandse weergawe vertaal"


</doc>
<doc id="53906" url="https://af.wikipedia.org/wiki?curid=53906" title="Polizeiruf 110">
Polizeiruf 110

Polizeiruf 110 is 'n Duitse misdaadreeks wat sedert 1971 deur die "Deutscher Fernsehfunk" ("DFF", 1972-1990: "Fernsehen der DDR") vervaardig is en ná die ontbinding van die DFF vanaf 1993 deur openbare uitsaaiers in die ARD-netwerk voortgesit word.

"Polizeiruf 110", wat vir die eerste keer op 27 Junie 1971 as 'n soort Oos-Duitse weergawe van die Wes-Duitse misdaadreeks "Tatort" gebeeldsaai is, het in Duitsland tot een van die gewildste reekse in dié genre ontwikkel.
'n Verskeidenheid kleiner en groter misdade is in "Polizeiruf 110" behandel, naas onderwerpe soos alkoholisme, kindermisbruik en verkragting - verskynsels wat in 'n sosialistiese samelewing andersins gewoonweg as taboe beskou is. In teenstelling met huidige misdaadreekse, waarin moord 'n minimum-vereiste vir 'n boeiende handeling geword het, word in die "Polizeiruf 110"-aflewerings, wat in die DDR vervaardig is, die volledige spektrum van misdade getematiseer: inbraak, afpersing, bedrog, diefstal en jeugmisdaad.

Terwyl sy Wes-Duitse eweknie "Tatort" op die polisiespeurders as hoofkarakters fokus en ook hul privaat lewe by die handeling insluit, het die oorspronklike "Polizeiruf 110"-aflewerings op die polisiespeurwerk gekonsentreer. Draaiboekskrywers het moeite gedoen om ook die misdadiger, sy psige en die agtergrond van sy oortreding vir die televisiekyker te ontleed. Aksietonele speel 'n ondergeskikte rol.

"Polizeiruf 110" was een van min televisiereekse waarin sosiale vraagstukke in die Oos-Duitse samelewing openlik aangespreek is - alhoewel die pedagogiese funksie van hierdie openheid soms al te duidelik was. Vanaf 1976, toe die DDR-bewind kritiese skrywers en sangers aan bande begin lê of selfs uitgeburger het, is ook "Polizeiruf 110" gensensureer. Enkele aflewerings, wat reeds vervaardig was, is om politieke redes verkort.



</doc>
<doc id="53909" url="https://af.wikipedia.org/wiki?curid=53909" title="Charl Schwartzel">
Charl Schwartzel

Charl Schwartzel (gebore 31 Augustus 1984) is 'n Suid-Afrikaanse professionele gholfspeler. Hy verwerf bekendheid nadat hy in 2011 die Meesterstoernooi‎ gewen het.

Schwartzel speel sedert sy tienerjare in die Europese PGA- en Sonskyntoere. Hy hou sedert 2011 'n "PGA Tour" kaart.


</doc>
<doc id="53910" url="https://af.wikipedia.org/wiki?curid=53910" title="De Rigueurmortis">
De Rigueurmortis

De Rigueurmortis is TISM se vyfde album. Dit is in 2001 deur "Festival Mushroom Records" vrygestel.

Snitte 1, 4, 6, 9, 10, 12, 13, 14, 16, 18, 19, 22, 23, 25, 27, 29 en 30 het geen titel nie. Snit 19 is 'n intermissie.





</doc>
<doc id="53912" url="https://af.wikipedia.org/wiki?curid=53912" title="Shaun Morgan Welgemoed">
Shaun Morgan Welgemoed

Shaun Morgan Welgemoed (gebore 12 Desember 1978) is 'n Suid-Afrikaanse musikus en voorsanger van die Suid-Afrikaanse rockgroep Seether. Hy het die teken "1308" op sy vier regse vingers, en die teken "2007" op sy linker vingers, wat staan vir 13 Augustus 2007, die datum waarop sy broer, Eugene oorlede is. Hy is in Pietermaritzburg gebore.


</doc>
<doc id="53915" url="https://af.wikipedia.org/wiki?curid=53915" title="Herlewing (Christendom)">
Herlewing (Christendom)

Herlewing verwys in die Christelike verband oor die algemeen na 'n tydperk van geestelike vernuwing binne die kerk van Christus. Tekens van herlewing sluit onder meer die massa-bekering van mense tot die Christelike geloof en 'n sedelike herstel van die gedrag, werkinge en uitinge van die gelowige.

In die Christendom word dit verstaan as die werk van die Heilige Gees waardeur lou gelowiges weer begeesterd oor hul geloof word. 'n Herlewing begin dikwels met 'n sterk skuldbesef en die belyding van sonde.
Die herlewing lei ook tot wydverspreide liefdadigheid en het 'n groot invloed op die samelewing.

Binne sekere Christelike groepe word 'n groot wêreldwye herlewing voor die wederkoms van Jesus Christus verwag.

Hieronder volg 'n lys van bekende herlewings. Hierdie lys kan nie objektief vasgestel word nie, omrede daar geen presiese kriteria is om vas te stel of 'n gebeurtenis 'n herlewing is of nie. Party van die genoemde gebeurtenisse sal daarom ook nie deur elkeen as 'n herlewing gekenmerk word nie.



</doc>
<doc id="53916" url="https://af.wikipedia.org/wiki?curid=53916" title="Form and Meaning reach Ultimate Communion">
Form and Meaning reach Ultimate Communion

Form and Meaning reach Ultimate Communion (Afrikaans: "Vorm en betekenis bereik uiteindelike nagmaal") is TISM se eerste EP, in 1986 op Elvis Records vrygestel. Vroeë kopieë het blou op die dekking en 'n poster; later kopieë het die dekking in rooi en geen poster nie. Dis vrygestel in 1991 onder die titel "Gentlemen, start your egos" (Here, begin jou ego) met die B-sides van hulle eerste album Great Truckin' Songs of the Renaissance en 'n live versie van die snit "Death, death, death". Dit was vrygestel in 1995 in die boxset Collected Recordings 1986-1993 met nuwe snitte.






</doc>
<doc id="53917" url="https://af.wikipedia.org/wiki?curid=53917" title="Great Truckin' Songs of the Renaissance">
Great Truckin' Songs of the Renaissance

Great Truckin' Songs of the Renaissance (Afrikaans: "Lekker vragmotor liedjies van die Renaissance") is TISM se eerste album, in 1988 vrygestel op Elvis Records in 'n faux-leer gebosseleer mou, en op CD met een wit dekking.








</doc>
<doc id="53922" url="https://af.wikipedia.org/wiki?curid=53922" title="Hot Dogma">
Hot Dogma

Hot Dogma ('n portmanteau van die Engelse woorde "hot dog" en "dogma") is TISM se tweede album, vrygestel op 1 Oktober 1990 op Phonogram Records, TISM se eerste vrystelling op een groot plate-etiket. 

Die snitlys op die rugkant is in Chinees, maar skindertonge beweer dat 'n lot CDs met Engelse snitllys ook na Asiëgestuur is. Die Chinese teks op die dekking vertaal as volg: "Die unifikasie van die proletariaat onder die groot rooi vlag van TISM" (The unification of the proletariat under the great red banner of TISM). Die dekking toon Mao Zedong se Rooi Garde met The TISM Guide to Little Æsthetics in hulle hande.






</doc>
<doc id="53923" url="https://af.wikipedia.org/wiki?curid=53923" title="Diogenes Laërtios">
Diogenes Laërtios

Diogenes Laërtios (antieke Grieks: Διογένης Λαέρτιος; gedy c. 3de eeu n.C.) was 'n biograaf van die Griekse filosowe. Niks is omtrent sy lewe bekend nie, maar sy behoue "Lewens en Menings van Vooraanstaande Filosowe" is 'n onontbeerlike ekstante bron vir die geskiedenis van Griekse filosofie.

Geen besonderhede van sy lewe is bekend nie. Hy moes egter ná Sextus Empiricus (c. 200 n.C.) geleef het, wat hy vermeld, en vóór Stephanos van Bisantium en Sopater (c. 500 n.C.), wat hom beide aanhaal. Sy werk maak geen melding van Neoplatonisme nie, ten spyte van die geadresseerde, 'n vrou wat "’n geesdriftige Platonis" was. Dit is waarskynlik dat hy in die eerste helfte van die derde eeu aktief was, tydens die bewindstermyne van Alexander Severus (222–235) en sy opvolgers.

Die presiese vorm van sy naam is onseker. In die antieke manuskripte van sy werk, word hy telkens na verwys as "Laërtios Diogenes," en hierdie vorm van die naam word herhaal deur Sopater, en die Souda. Die moderne vorm van die naam "Diogenes Laërtios" is veel skaarser, en word deur Stephanos van Bisantium aangegee, en in 'n lemma aan die Griekse Antologie. Hy staan ook bekend as "Laërtes," of net as "Diogenes."

Die oorsprong van sy naam "Laërtios" is eweneens onseker. Stephanos van Bisantium verwys in een reël na hom as "Diogenes van Laërtieos," wat sou impliseer dat hy die boorling van 'n sekere dorp was, miskien die Laërte in Karië, of die een in Silisië. 'n Alternatiewe voorstel is dat een van sy voorgeslagte 'n lid van die Romeinse Laërtii-familie as 'n beskermpersoon gehad het. Die moderne siening is dat "Laërtius" 'n bynaam is, wat hom onderskei van vele ander persone genaamd Diogenes in die antieke wêreld, en afgelei is van die Homeriese epiteton "Diogenes Laërtiade," wat by die aanspreking van Odusseus gebesig word.

Sy tuisdorp is onbekend, tensy sy naam op sy herkoms sou dui. 'n Bestrede strofe in sy geskrifte is dan aangewend ten gunste van Nikaia in Bithynië.

Die werk waarvoor hy bekend is, "Lewens en Menings van die Vooraanstaande Filosowe", is in Grieks geskryf en veronderstel om 'n verslag te lewer van die lewens en gesegdes van die Griekse filosowe. Alhoewel dit allereers 'n onkritiese en onfilosofiese samestelling is, het die insiggewende waarde daarvan in die private lewens van die Griekse wysgere, Montaigne genoop om te benadruk dat hy wens dat daar instede van slegs een Laërtios, eerder 'n dosyn was. Daarteenoor stel moderne geleerdes voor dat ons Diogenes se testimonia met omsigtigheid konsulteer, veral waar hy nie sy bronne vermeld nie: "Diogenes het 'n belang buite alle verband met sy meriete verwerf weens die verlies van vele primêre bronne, en van die vroeëre sekondêre samestellings, wat hom per toeval verhef tot die gesaghebbende kontinue bron vir die geskiedenis van Griekse filosofie." Werner Jaeger, outeur van Aristoteles: The Fundamentals of his Development, het hom verdoem as 'daardie groot ignoramus.'

Hy word merendeels gekritiseer dat hy oorwegend oor die oppervlakkige besonderhede van die filosowe se lewens besorg was, en ontdaan was van die intellektuele bevoegdheid vir enige grondige verkenning van die filosowe se leringe in sy boek.

Diogenes behandel sy onderwerp in twee afdelings wat hy beskryf as die Ioonse en die Italiaanse skole; 'n betwyfelbare onderskeid wat ontleen blyk te wees uit die verlore doksografie van Sotion. Die biografië van die voorgenoemde outeur begin met Anaximander, en eindig met Klitomachos, Theophrastos en Chrysippos; laasgenoemde begin met Pythagoras, en eindig met Epikurus. Die Sokratiese skool, met sy onderskeie vertakkings, word by die Ioonse gereken; terwyl die Eleate en skeptici onder die Italiese ressorteer. Die verklarings van Walter Burley ('n 14de-eeuse monnik) in sy "De vita et moribus philosophorum" sou dit laat blyk dat die teks van Diogenes eens veel ruimer sou wees as wat ons vandag oor beskik.

Sy eie opinies bly onduidelik. Dit is al voorgestel dat Diogenes 'n Epikuriër was, of 'n skeptikus. Ten gunste van die sienswyse dat hy 'n Epikuriër was, is sy geesdriftige apologie vir Epikurus. Boek 10, wat Epikurus bespreek, is van hoë gehalte, en bevat drie lang briewe deur Epikurus self, wat Epikuriese doktrine uitlê. Ten gunste van die sienswyse dat hy 'n skeptikus was, is die wyse waarop hy jeens al die skole onbevooroordeeld bly in die trant van die antieke skeptici, en sy nadruk op die skool se opeenvolging, meer as by enige van die ander skole. By een punt, blyk hy selfs na die skeptici te verwys as "ons skool." Daarteenoor, kan meeste van hierdie punte verklaar word uit die wyse waarop hy onkrities uit sy bronne aanhaal. Dit is onmoontlik om seker te wees dat hy enige skool aangehang het, en hy bly meestal meer in die biografiese detail geïnteresseerd as in filosofiese doktrines.

Benewens die "Lewens," was Diogenes die outeur van 'n werk in versvorm oor beroemde persone, in verskillende versmate.




</doc>
<doc id="53933" url="https://af.wikipedia.org/wiki?curid=53933" title="Siligo">
Siligo

Siligo is 'n dorp en munisipaliteit in die Italiaanse provinsie Sassari (administratiewe gewes Sardinië) met 'n bevolking van 863 in 2018.


</doc>
<doc id="53934" url="https://af.wikipedia.org/wiki?curid=53934" title="Claudius">
Claudius

Tiberius Claudius Caesar Augustus Germanicus (voor sy regentskap Tiberius Claudius Nero Germanicus; * 1 Augustus 10 v. C. in Lugdunum, tans Lyon; † 13 Oktober 54 n.C.) was die vierde Romeinse keiser in die Julies-Claudiese geslagslyn. Hy het vanaf 24 Januarie 41 n.C. tot sy afsterwe in 54 geregeer. Hy is in Lugdunum as seun van Nero Claudius Drusus en Antonia Minor gebore. Hy was die eerste Romeinse keiser wat buite Italië gebore is.

Claudius is aanvanklik nie as 'n ernstige kandidaat vir die troonopvolging beskou nie - volgens oorlewerings veral vanweë sy fisieke tekortkominge. Voordat sy neef Caligula hom in 37 as konsul benoem het, het sy familie hom van enige openbare amp uitgesluit. Moontlik is Claudius vanweë sy swak gesondheidstoestand ook van die politieke suiwerings gespaar wat tydens die bewind van Tiberius en Caligula uitgevoer is. Terwyl baie Romeinse patrisiërs vervolging ervaar het, het Claudius homself met volharding aan historiese studies gewy. 
Ná die moord op Caligula het Claudius as die laaste oorlewende volwassene van sy gesin 'n moontlike opvolger geword. Hy was uiteindelik die eerste Romeinse keiser wat sy troonbestyging veral aan die invloed van die Romeinse leër te danke gehad het. Ondanks sy gebrek aan politieke ervaring het Claudius hom as 'n bekwame administrateur onderskei wat 'n groot aantal bouprojekte voltooi het. Met die verowering van Brittanje is die Romeinse Ryk onder sy heerskappy vir die eerste keer sedert die regentskap van Augustus uitgebrei.
Keiser Claudius het veral in die Romeinse regswese belang gestel en was onder meer voorsitter in openbare hofsake. Volgens oorlewerings het hy daagliks tot by twintig verordenings ingestel.

Deur sy hele regeringstyd was Claudius veral kwesbaar vir kritiek en opposisie wat deur Romeinse adellikes uitgespreek is. 'n Groot aantal senatore is om uiteenlopende redes tereggestel - as beweerde samesweerders of as gevolg van intriges aan die keiserlike hof.

Antieke geskiedskrywers verwys na Claudius voor sy troonbestyging as 'n verwaarloosde, sieklike en belaglike mens. Claudius as keiser word as 'n ignorante en kwaadwillige persoon geteken. Moderne navorsing toon egter dat hy 'n omsigtige en bekwame heerser was.



</doc>
<doc id="53947" url="https://af.wikipedia.org/wiki?curid=53947" title="Dio Cassius">
Dio Cassius

Lucius Cassius Dio Cocceianus (Δίων ὁ Κάσσιος, ca. 155 n.C. of 163/164 tot ná 229 n.C.), onder meer bekend as Cassius Dio, Dio Cassius, of Dio (Dione. lib) was 'n Romeinse konsul en erkenne historikus wat in Grieks geskryf het. Dio het 'n geskiedenis van antieke Rome in 80 bande gepubliseer, beginnend by die legendariese landing van Aineias in Italië, tot die gevolglike grondlegging van Rome (753 v.C.), die stigting van die Republiek (509 v.C.), en die vestiging van die Ryk (31 v.C.), tot en met 229 n.C.; 'n tydsbestek van om en by 1 400 jaar. Van die 80 boeke, wat oor 22 jaar opgestel is, oorleef baie in die moderne era intakt of as fragmente, wat moderne geleerdes van 'n omvattende perspektief op Romeinse geskiedenis verskaf.

Cassius Dio was die seun van Cassius Apronianus, 'n Romeinse senator. Hy is gebore en opgevoed in Nikaia in Bithynië. Volgens Bisantynse oorlewering was Dio se moeder die dogter of suster van die Griekse redenaar en filosoof Dion Chrysostomos; hierdie verwantskap is bestrede. Sy "praenomen" word meestal beskou as Lucius, maar 'n Macedoniese inskripsie wat in 1970 gepubliseer is, dui dit aan as Cl., vermoedelik Claudius. Alhoewel 'n Romeinse burger, was hy van Griekse afkoms, en het in Grieks geskryf. Dio het altoos 'n liefde vir sy Griekse tuisdorp Nikaia gekoester, wat hy 'my tuiste' genoem het. Daarteenoor is sy villa in Italië beskryf as 'my residensie in Italië'.

Dio het die grootste deel van sy lewe in die publieke diens deurgebring. Hy was 'n senator onder Commodus en goewerneur van Smirna na die dood van Septimius Severus, en later, om en by 205 n.C., vervangingskonsul. Hy was ook prokonsul in Africa en Pannonië. Severus Alexander het hom hoog aangeslaan, en hom weer as konsul aangestel, alhoewel sy krasse geaardheid die Praetoriaanse wagte geaffronteer het, wat sy lewe geëis het. Na sy tweede konsulskap, het hy op gevorderde leeftyd na sy land van herkoms teruggekeer, waar hy oorlede is.

Hy was die vader van Cassius Dio, wat in 291 n.C. konsul was.

Dio het 'n "Romeinse Geskiedenis" ("Historia Romana"), in 80 boekdele gepubliseer, na 22 jaar van navorsing en werksaamheid. Dit behandel Romeinse geskiedenis oor 'n ongeveer 1 400 jaar tydgreep, beginnend by die landing van die legendariese Aineias in Italië (c. 1200 v.C.), tot en met die daaropvolgende mities-historiese grondlegging van Rome (753 v.C.), wat opgevolg word met historiese gebeure tot en met 229 n.C.. Sy werk is een van slegs drie Romeinse skrifbronne wat verslag lewer oor die Keltiese opstand van 60 tot 61 n.C. in Brittanje, gelei deur hul koningin Boudicca. Vir die tydperk tot die 1ste eeu v.C., lewer Dio net opsommend verslag van gebeure; ná daardie periode, word sy verslae meer uitvoerig; en vanaf Commodus se bewindstermyn, word hy besonder sorgvuldig in sy oorlewering van die gebeure wat voor sy eie oë plaasvind. 

Vandag oorleef fragmente van die eerste 36 boekdele, insluitend aansienlike dele van die 35ste boek (omtrent die oorlog van Lucullus teen Mithridates VI van Pontos) en die 36ste (oor die oorlog teen die seerowers en die veldtog van Pompeius teen die koning van Pontos). Die boeke wat volg, tot en met die 54ste, is byna almal volledig: hulle behandel die tydvak van 65 v.C. tot 12 v.C., oftewel van die oostelike kampanje van Pompeius en die dood van Mithridates, tot die dood van Marcus Vipsanius Agrippa. By die 55ste boek ontbreek 'n aansienlike porsie. Die 56ste tot die 60ste, insluitend, wat die tydvak van 9 n.C. to 54 n.C. behandel, is volledig, en bevat die gebeure van die neerlaag van Varus in Germanië tot die dood van Claudius. Van die volgende 20 boeke in die reeks, oorleef daar slegs fragmente en die skrapse samevatting van Johannes Xiphilinos, 'n monnik van die 11de eeu. Die 80ste of laaste boek behandel die tydvak van 222 n.C. tot 229 n.C. (die bewind van Alexander Severus). Die opgawe van Xiphilinos, soos tans ekstant, begin by die 35ste boek, en word by die einde van die 80ste boek afgehandel. Dit is 'n besonder onbetrokke verhandeling wat deur Bisantynse keiser Michael VII Parapinakes gelas is.

Die fragmente van die eerste 36 boeke, soos tans versamel, bestaan uit vier soorte:

Dio het Thukydides in sy skryfstyl probeer nadoen, maar het tekortgeskiet in sy samestelling sowel as aanbieding van die materiaal, en ook wat die billikheid van sy sienswyse en die noukeurigheid van sy beredenering betref. Sy styl is oorwegend duidelik, waar geen opsigtelike tekskorrupsie teenwoordig is nie, alhoewel sy prosa vol Latinismes is. Sy werkywer is onbetwyfelbaar, en danksy sy persoonlike omstandighede het hy oor geleenthede beskik om òf 'n eerstehandse getuie te wees òf te beskik oor direkte kontak met die sleutelfigure by baie van die belangrike Ryksgebeure in sy eie leeftyd.





</doc>
<doc id="53957" url="https://af.wikipedia.org/wiki?curid=53957" title="Groot brand van Rome">
Groot brand van Rome

Die Groot brand van Rome (Latyn: Magnum Incendium Romae) was 'n stadsbrand wat in 64 n.C. plaasgevind het. Volgens Tacitus het dit vinnig versprei en vir vyf en 'n halwe dae voortgewoed. Slegs vier van die veertien distrikte van Rome het ongeskonde gebly; drie distrikte is totaal vernietig en die ander sewe het erge skade gely. Die enigste ander eietydse historikus om die vuur te vermeld was Plinius die ouere, wat dit net terloops bespreek. Ander historici wat die tydvak deurleef het (insluitend Dion Chrysostomos, Plutarchus en Epictetos) maak geen melding daarvan nie. Die enigste ander verslag oor die vuur se omvang is 'n interpolasie in 'n vervalsde Christenbrief van Lucius Annaeus Seneca aan Paulus: "’n Honderd twee en dertig huise en vier blokke ("insulae") is in ses dae afgebrand; die sewende het 'n respyt gebring". Hierdie verslag impliseer dat minder as 'n tiende van die stad afgebrand is, aangesien Rome sowat 1 700 privaathuise, en 47 000 "insulae" of woonblokke bevat het.

Dit word deur Dio Cassius vertel dat Nero, die keiser op hierdie stadium, hom in 'n verhoogkostuum geklee het en die "Strooptog op Ilium" gesing het terwyl die stad gebrand het. Nietemin was Nero volgens Tacitus se verslag in Antium ten tye van die brand. Tacitus sê dat Nero se sang en bespeling van sy lier terwyl die stad gebrand het slegs 'n gerug was. Volgens 'n gewilde legende sou Nero 'n viool bespeel het terwyl Rome gebrand het, maar dit is 'n anakronisme, aangesien hierdie instrument eers 'n duisend jaar later uitgevind is.

Volgens Tacitus sou Nero by aanhoor van die nuus van die brand, hom na Rome teruggehaas het om hulpverlening te organiseer, wat hy uit sy eie middele befonds het. Na die brand het Nero dan sy paleisgronde oopgestel om skuilplek te verskaf aan die dakloses, en gesorg vir voedselverskaffing om uithongering onder die oorlewendes te voorkom. Na afloop van die brand, het hy 'n nuwe stedelike bouplan geïmplementeer. Behuising na die brand was gespasieerde, steengeboude konstruksies, met 'n vooraansig van porticos wat aan wye strate gegrens het. Nero het ook 'n nuwe paleiskompleks gebou in 'n area wat na die brand opgeruim is, en hierdie kompleks het as die Domus Aurea bekend gestaan. Die grote van hierdie kompleks is 'n bestrede onderwerp, en sou tussen 100 en 300 akker beslaan. Om die nodige fondse vir die rekonstruksie in te samel, is tribuut van die ryksprovinsies gehef.


</doc>
<doc id="53958" url="https://af.wikipedia.org/wiki?curid=53958" title="London, New York, Berlin, Springvale">
London, New York, Berlin, Springvale

London, New York, Berlin, Springvale is TISM se derde album, in 1995 vrygestel op Shock Records. Die album lyk soos dis van 'n band wat is "Machiavelli and the Four Seasons" genoem. Daar is 'n insert met die "Machiavelli and the Four Seasons" naam op, toe dis verwyderd, die egte albumnaam is gesien.



Dis vrygestel twee tyde in 1996, eens met die bonus disc gold! Gold!! GOLD!!! (For Australia), en dan met die live album Machines against the Rage.


</doc>
<doc id="53962" url="https://af.wikipedia.org/wiki?curid=53962" title="Movement Democratic Party">
Movement Democratic Party

Die Movement Democratic Party is 'n Suid-Afrikaanse politieke party wat aan die 2009-verkiesing deelgeneem het. Die leier en stigter van die party is Jake Maseka. Die party het sy nasionale kantoor in Pretoria.

Die party fokus hoofsaaklik op primêre gesondheidsorg, 'n ekonomie wat volhoubare werk sal skep, jeugontwikkelingskemas en 'n opstand teen HIV en misdaad.

Die party se naam is in 2009 getrek om bo-aan die stembrief te staan. Die party was die grootste party wat nie 'n setel in die parlement kon kry nie. Daarbenewens het hy ook nie in die twee provinsies waarin hy gestaan het, Gauteng en Noordwes, 'n setel in die provinsiale wetgewer gekry nie.




</doc>
<doc id="53963" url="https://af.wikipedia.org/wiki?curid=53963" title="Voice of Destruction">
Voice of Destruction

In die middel-1980’s het Greg McEwan Voice of Destruction (V.O.D.) gestig. Francois Breytenbach en Paul André Blom van die groep Moral Decay, wat in 1986 gestig is, en Uncle Vinnie (1989), tesame met Diccon Harper van Phoenix (Darkfiend 2009), het in 1989 by V.O.D. aangesluit. Hulle het demonstratiewe opnames (demo’s) soos "The seventh" (1990), "Black cathedral" (1992), "The death of Africa" (1993), en "Finale dead" (1994) vrygestel. "Black cathedral" het in 1994 nommer een op die Sweedse Heavy Metal-trefferlys bereik. In 1995 het V.O.D. na Londen verhuis en in 1996 die album "Bloedrivier" opgeneem. "Bloedrivier" het 'n paar liedjies van die vorige jaar se midlengte-opname (EP) ingesluit, onder andere "J.M.S.P.". Volgens F.B. Blom (2010) was dit die eerste Afrikaanse opname in hierdie genre. 'n Europese toer in samewerking met In the Woods en Katatonia het gevolg op die uitreiking van "Bloedrivier", en die snit "Religion" het nommer 4 op MTV Duitsland se "Most Requested Heavy Metal Videos" gehaal. (Anon 2002) Francois Breytenbach Blom ht in 1998 na Suid-Afrika teruggekeer en "Die Kruis" gestig. Paul André Blom het egter voortgegaan met "F8" (beide was industriële-metal-projekte). In 1999 is V.O.D. ontbind, maar het tien jaar later vlugtig byeengekom vir 'n reünie-toer.





</doc>
<doc id="53964" url="https://af.wikipedia.org/wiki?curid=53964" title="Mind assault">
Mind assault

Mind Assault is 'n Suid-Afrikaanse musiekgroep wat in 2004 in Somerset-Wes deur Jacques Fourie, Francois Pretorius, Patrick Davidson, Stephan Lenhoff en Donovan Tose gestig is. Hul demo, "Social engineering", met die Afrikaanse liedjies "Magteloos" en "Jy is die een", is in 2005 vrygestel. Dit is gevolg deur hul debuut-album, "Stigma" (2008), wat vier Afrikaanse liedjies insluit. In 2006 het hulle saam met SacriFist deur Suid-Afrika getoer, en in 2008 saam met internasionale groepe soos Devil Driver (VSA), Carcass (VK), en Nile (VSA) gespeel. (Mind Assault 2010). 'n Afrikaanse snit, "Stadig verblind", van hul album, "Stigma", is ook op Kopskoot! ingesluit.





</doc>
<doc id="53965" url="https://af.wikipedia.org/wiki?curid=53965" title="Dieversion">
Dieversion

Ian en Cameron Roberts, Werner Mollentze, Lee Wollenschlaeger en Pieter de Villiers, het die groep "Dieversion" in 1996 in Bloemfontein gestig. In 1997 het hulle 'n CD met die groep "V" gedeel, en in 2001 is "Victimized", hul eerste vollengte album, internasionaal uitgereik. Werner Mollentze (s.d.) sê dat die groep binne 'n spesifieke konteks gestig is:
Bloemfontein is a relatively small rural town (about 300 000 inmates) with a “please don’t scare us” temperament, except for most of the male population who assault people in their spare time. We thought we should channel all that energy into something constructive.” "Boesmanhand", 'n herskrywing van Worsie Visser se liedjie binne 'n protesmodel (Senekal en Van den Berg 2010:110–11), is die enigste Afrikaanse ekstreme-metal-liedjie wat op hul album "Victimized" ingesluit is. Mollentze en Wollenschlaeger is later deur Roelof Kotze en Michael Burman vervang. In 2002 is "Anthems of Violence" vrygestel, maar in 2009 het die groep ontbind.





</doc>
<doc id="53966" url="https://af.wikipedia.org/wiki?curid=53966" title="Speaker van die Nasionale Vergadering">
Speaker van die Nasionale Vergadering

Die Speaker van die Nasionale Vergadering hou toesig oor die Nasionale Vergadering van Suid-Afrika. Die Speaker word gekies uit die lede van die Vergadering tydens die eerste sitting na 'n algemene verkiesing en wanneer die pos vakant is. Die Speaker is veronderstel om op te tree as "skeidsregter" en neem beheer oor debatte om te verseker dat die LP's vrylik kan deelneem mits hulle binne die reëls bly. Die Speaker het ook bestuursverpligtinge om te verseker dat die parlement vlot verloop. Elke politieke party in die Vergadering kies 'n hoofsweep om na sy sake om te sien. Die toesighoudende amptenare, die hoofswepe en die leier van regeringsake (die persoon wat aangestel is deur die kabinet om met die parlement te skakel) besluit saam op 'n werksprogram.

Die amp van die Speaker van die Nasionale Vergadering is voorafgegaan deur die Speaker van die Volksraad (1910–1984) onder die 1909- en 1961-grondwette en die Speaker van die Parlement onder die Driekamerparlement (1984–1994).





</doc>
<doc id="53969" url="https://af.wikipedia.org/wiki?curid=53969" title="Portland">
Portland

Portland kan verwys na:




</doc>
<doc id="53970" url="https://af.wikipedia.org/wiki?curid=53970" title="Jom Kippoer">
Jom Kippoer

Jom Kippoer (Hebreeuse enkelvoud: יוֹם כִּיפּוּר‬, [ˈjom kiˈpuʁ], letterlik: "Dag van Versoening" of "Versoeningsdag"; Hebreeuse meervoud: יום הכיפורים, "Jom haKippoerim", letterlik: "Dag van Versoenings"), ook bekend as Groot Versoendag, is saam met Sabbat die heiligste dae in Judaïsme; altwee staan ook bekend as Sjabbat Sjabbaton ("'n groot groot Sabbat"). Die sentrale temas van Jom Kippoer is versoening en berou. Hierdie dag word tradisioneel gedenk as 'n heilige dag binne 'n 25-uur periode van vas en diepgaande gebed, deur dikwels die hele dag in sinagogedienste deur te bring. Jom Kippoer voltooi die jaarlikse kringloop wat in Judaïsme bekend staan as die Hoë Feesdae (of soms "die Dae van Ontsag"). Van seuns onder die ouderdom van 13 (voor hul Bar Mitzwa) en meisies onder 12 (voor hul Bat Mitzwa) word nie verwag om van dagbreek tot sononder te vas nie. Kinders onder die ouderdom van 9 mag hoegenaamd nie vas nie. Jom Kippoer is die enigste vasdag wat selfs op 'n Sabbat gehou kan word; die ander vasdae word verskuif indien hulle op 'n Sabbat sou val.

Jom Kippoer is volgens die Hebreeuse Bybel se boek Numeri/Bemidbar die tiende dag van die sewende maand (Tisjrie) in die Joodse kalender. Volgens tradisie skryf God elke persoon se lot vir die komende jaar op nuwejaarsdag, d.w.s. Rosj haSjana, in 'n boek, die Boek van die Lewe, en wag op Jom Kippoer om die oordeel te "verseël". Tydens die Dae van Ontsag streef 'n gelowige na genoegdoening vir sy of haar lewenswandel en soek vergifnis vir oortredings teen God ("bein adam leMakom") en oortredings teen medemense ("bein adam legawero"). Die aand en dag van Jom Kippoer word opsygesit vir publieke en private pleidooie en skuldbekentenisse ("Widoei", וִדּוּי). Met die afloop van Jom Kippoer beskou die gelowige hom- of haarself as deur God vergewe. Aan die begin van Jom Kippoer word die "Kol Nidrei" (כָּל נִדְרֵי; letterlik: "alle geloftes") geresiteer en met die sjofar word die einde van die Versoeningsdag aangedui.

Die Jom Kippoer-gebedsdiens omvat verskeie unieke aspekte. Een daarvan is die spesifieke getal gebedsdienste. Anders as gewone dae, waarop daar drie gebedsdienste is ("Ma'ariew" (מעריב), die aandgebed; "Sjagariet" (שחרית), die oggendgebed; en "Mienga" (מִנְחָה), die namiddaggebed), of 'n Sabbat of Jom Tow, wat vier gebedsdienste het ("Ma'ariew" (מעריב); "Sjagariet" (שחרית); "Moesaf" (מוסף), die bykomende gebed; en "Mienga" (מִנְחָה)), het Jom Kippoer vyf gebedsdienste ("Ma'ariew" (מעריב); "Sjagariet" (שחרית); "Moesaf" (מוסף); "Mienga" (מִנְחָה); en "Ne'ila" (נעילה), die afsluitingsgebed). Die gebedsdienste sluit ook 'n publieke bekentenis van sondes ("Widoei", וִדּוּי) in, en 'n uiteensetting van die spesiale Jom Kippoer "awoda" (diens) van die "Kohén Ghadól" (כהן גדול; Hoëpriester) in die Heilige Tempel in Jerusalem. Tydens elke gebedsdiens is die Amidá (עמידה) die sentrale gebed. Sjema Jisrael, die Joodse geloofsbelydenis, word in Ma'ariew en Sjagariet geresiteer.

As 'n kultuurhoogtepunt onder die Joodse feesdae word Jom Kippoer gedenk deur baie sekulêre Jode wat miskien nie ander feesdae sal eerbiedig nie. Baie sekulêre Jode besoek sinagoges op Jom Kippoer – vir baie sekulêre Jode is die Hoë Feesdae die enigste dae van die jaar waartydens 'n sinagoge besoek sal word, wat 'n opeenhoping van sinagogebywoning meebring, – en byna vier vyfdes sal vas.

Jom Kippoer is volgens die Joodse kalender op 10 Tisjrie, die werklike viering begin egter altyd met sonsondergang op die vooraand (omdat 'n dag met sononder begin). Aangesien maande in die Joodse kalender altyd na die maan bereken word, wissel die datum van hierdie dag volgens die Gregoriaanse kalender. Omdat die Islamitiese kalender 'n suiwer maankalender is en die Islamitiese Offerfees op die 10de dag van Dhu'l Hidjdja gevier word, val al om die 33 jaar albei feeste op dieselfde dag.




</doc>
<doc id="53972" url="https://af.wikipedia.org/wiki?curid=53972" title="Dutywa">
Dutywa

Dutywa (voorheen Idutywa) is 'n dorp in die Oos-Kaap-provinsie, Suid-Afrika. Volgens die 2011-sensus het die nedersetting 'n bevolking van 11 076 gehad, waarvan 10 695 (96,6%) swartes was. Dutywa is die setel van die Mbhashe Plaaslike Munisipaliteit, wat tans onder die Amathole-distriksmunisipaliteit resorteer. Die N2 nasionale pad gaan deur die dorp.

Die ou distrik is 1 200 km² groot en is die oudste in die voormalige Transkei. Dit is 1857 tot reserwe verklaar en as deel van die voormalige Brits-Kaffrarië geadministreer. Gemengde boerdery word in die distrik beoefen.



</doc>
<doc id="53975" url="https://af.wikipedia.org/wiki?curid=53975" title="Kirkwood">
Kirkwood

Kirkwood is 'n dorp in die Oos-Kaap-provinsie, Suid-Afrika. Volgens die 2011-sensus het die nedersetting 'n bevolking van 5 371 gehad, waarvan 984 (18.3%) Blankes was.

Die dorp is in 1913 gestig as die kommersiële sentrum as gevolg van die groei van die sitrusbedryf en is vernoem na James Somers Kirkwood. Hy was die eerste persoon wat hier ontwikkelingswerk gedoen het. In Junie 1918 help ds. D.J. Pienaar van die NG gemeente Uitenhage hier met die stigting van die NG gemeente Sondagsrivier nadat heelwat gesinne van Oudtshoorn hulle hier kom vestig het ná die ineenstorting van die volstruisbedryf.

Die distrik is 2 300 km groot. Die belangrikste gewas is sitrus terwyl lusern, suiwel, pluimvee, wol en sybokhaar verbou word. Die skrywer, Percy Fitzpatrick, skrywer van "Jock of the Bushveld", se graf is by die koppie wat The Lookout genoem word.



</doc>
<doc id="53978" url="https://af.wikipedia.org/wiki?curid=53978" title="Bayes se stelling">
Bayes se stelling

Bayes se stelling (ook Bayes se reël) is 'n kansrekening reël vir die bepaling van die waarskynlikheid dat 'n spesifieke onderliggende moontlikheid as grondslag lê vir 'n gebeurtenis. Die waarskynlikheid word uitgedruk in terme van die voorwaardelike waarskynlikhede van die gebeurtenis by al die verskillende onderliggende moontlikhede. Hoewel die reël vernoem is na Thomas Bayes, op wie se 1763 artikel die reël gebaseer is, is dit beslis nie deur hom geformuleer nie, maar wel deur Pierre-Simon Laplace, wat heeltemal onafhanklik die stelling nagemaak en verbeter het in 1774. Die reël kom voor in Laplace se "Théorie analytique des probabilités" (1812). Die reël word ook die omkeerformule genoem, omdat dit die "omgekeerde" voorwaardelike waarskynlikheid bereken. In formulevorm lyk die reël as volg:

Die gebeurtenis B kan plaasvind as A plaasvind, maar ook as A nie plaasvind nie. Volgens die voorwaardelike kanse op B met gegewe moontlikhede "A" en "nie A", word die kans bepaal dat, as B reeds gebeur het, dat dit die gegewe moontlikheid A was waaronder B gebeur het.

Die formule is 'n direkte toepassing van die definisie van voorwaardelike waarskynlikheid 

en die "wet van totale waarskynlikheid":

In die toepassing van die reël word daar gebruik gemaak van waarskynlikhede wat reeds bekend is op die basis van vorige navorsing (a priori-kanse). As hierdie informasie egter nie beskikbaar is nie, kan die oordeel van 'n ervaringsdeskundige gevra word wat waarskynlikhede kan toeken aan gebeurtenisse, deur byvoorbeeld te skat dat 'n waarskynlikheid van 0.7 (70%) korrek klink. 

In 'n bevolking ly 1 uit 100 mense aan rumatiese artritis. 
Daar is 'n toets, die "Rumatoets", wat by rumatiekpasiënte meestal positief is en by gesondes meestal negatief is. Die toets is egter nie 100% akkuraat nie en het 'n spesifisiteit (die kans van 'n negatiewe toets vir 'n pasiënt sonder rumatiese artritis) van 0.8 en 'n sensitiwiteit (kans van 'n positiewe toets vir 'n pasiënt met rumatiese artritis) van 0.7. 

Vraag: Is dit sinvol om die bevolking met hierdie toets vir rumatiese artritis te toets?

Ons bepaal wat die kans van die siekte is as ons iemand uit die bevolking toets en die uitslag positief is.

Met Z dui ons aan dat die toetspersoon aan die siekte ly en met +/- dat die uitslag van de toets positief/negatief is. Uit die bostaande feite volg daar dus: 

Met Bayes se reël kan ons nou bereken:

Gevolglik, selfs by 'n positiewe uitslag van die toets, is die kans dat die persoon die siekte het net bo drie persent. Die "rumatoets" is in hierdie situasie amper onbruikbaar.

As 'n mens by die gebeurtenis "B" nie net tussen die moontlikhede "A" en "nie A" onderskei nie, maar tussen 'n reeks disjunkte moontlikhede formula_5, wat 'n partisie van die steekproefruimte vorm, dan lyk die formule soos volg:

'n Soortgelyke, maar meer algemene reël kan geformuleer vir kansverdelings. Vir die gelyktydige kontinue verdeling van twee stogastiese veranderlikes "X" en "Y" kry 'n mens die formule:

Bayes se reël word in Bayesiaanse statistiek gebruik as 'n basis.


</doc>
<doc id="53980" url="https://af.wikipedia.org/wiki?curid=53980" title="Www.tism.wanker.com">
Www.tism.wanker.com

www.tism.wanker.com is TISM se vierde album, vrygestel in 1998.


Snitte 1, 3, 5, 8, 10, 13, 15, 17, en 19 is Ron Hitler-Barassi en Humphrey B. Flaubert gepraat oor verskillende onderwerpe terwyl gekyk na die Pamela Anderson/Tommy Lee sex tape.



</doc>
<doc id="53982" url="https://af.wikipedia.org/wiki?curid=53982" title="JSTOR">
JSTOR

JSTOR (kort vir "Joernaalstoring") is 'n Verenigde State-gebaseerde aanlynstelsel vir argivering van akademiese joernale, wat in 1995 gestig is. Dit bied volleteks soekpogings van gedigitaliseerde vorige uitgawes van etlike honderde welbekende vaktydskrifte, wat in die geval van die "Philosophical Transactions of the Royal Society" na 1665 terugdateer.

JSTOR is oorspronklik befonds deur die Andrew W. Mellon-stigting, maar is tans 'n onafhanklike en selfonderhoudende nie-winsgewende organisasie met kantore in New York Stad en Ann Arbor, Michigan. In Januarie 2009, is dit aangekondig dat JSTOR met ITHAKA sou saamsmelt, 'n nie-winsgewende organisasie wat in 2003 gestig is, en "toegewy is aan ondersteuning van die akademiese gemeenskap vir volle voordeeltrekking uit snelontwikkelende inligting- en netwerktegnologieë."

JSTOR is oorspronklik beraam as 'n oplossing vir een van die probleme wat deur biblioteke ondervind is, veral navorsings- en universiteitsbiblioteke weens die toenemende getal akademiese joernale. Die stigter, William G. Bowen, was die president van Princeton-universiteit van 1972 tot 1988. Meeste biblioteke het dit in terme van koste en ruimte buitensporig duur gevind om 'n omvattende versameling joernale beskikbaar te hou. Deur digitalisering van baie joernaaltitels, het JSTOR biblioteke in staat gestel om die storing van hierdie joernale uit te kontrakteer met die vertroue dat hulle oor die langtermyn beskikbaar sal bly. Aanlyntoegang en volleteks soekvermoë het beskikbaarheid dramaties verbeter. JSTOR het oorspronklik tien ekonomiese en geskiednisjoernale omvat, en is in 1995 geloods by sewe verskillende biblioteeklokale. In November 2010 was daar 6 425 deelnemende biblioteke. JSTOR-toegang is verbeter na gelang van terugvoer wat vanaf hierdie lokale ontvang is. Dit het uitgeloop het op 'n ten volle deursoekbare indeks wat vanaf enige gewone webblaaier toeganklik is. Spesiale sagteware is geïmplementeer om prente en grafieke duidelik en leesbaar te maak.

Met die sukses van hierdie beperkte projek, was Bowen en Kevin Guthrie, toenmalige president van JSTOR, geïnteresseerd in uitbreiding van die getal deelnemende joernale. Hulle het met verteenwoordigers van die Royal Society beraadslaag, en 'n ooreenkoms is bereik om die "Philosophical Transactions of the Royal Society" te retrodigitaliseer na die ontstaan daarvan in 1665. Die toevoeging van hierdie oplae tot JSTOR is in Desember 2000 afgehandel. Op 2 November 2010 het die databasis 1 289 joernaaltitels bevat, bestaande uit 20 versamelings wat 53 dissiplines verteenwoordig, benewens 303 294 indiwiduele joernaaluitgawes, wat neerkom op meer as 38 miljoen teksbladsye.

Toegang tot JSTOR geskied van reg oor die wêreld, en is hoofsaaklik gelisensieer aan biblioteke, universiteite en uitgewers. Gelisensieerde institusies kan JSTOR gratis aan hul lede beskikbaar stel via die internet. Indiwiduele subskripsies is ook beskikbaar wat sekere joernaaltitels aanbetref, via die joernaaluitgewers self. 

In November 2010 word JSTOR materiaal verskaf deur 692 uitgewers. Meer as 90 miljoen argiefsoektogte is tussen 1 Januarie en 12 Julie 2010 uitgevoer. Benewens die nut as 'n argief vir indiwiduele joernale, is JSTOR ook al gebruik as a hulpbron vir taalkundige navorsing. Die omvang van die argiefmateriaal maak dit geskik vir vasstelling van tydverwante taaltendense.
Die beskikbaarheid van byna alle joernale op JSTOR word beheer deur 'n "bewegende muur", wat naamlik 'n ooreengekome tydsbestek is tussen die huidige band van die joernaal en die laaste band wat aan JSTOR beskikbaar is. Hierdie tydsbestek word gespesifiseer deur ooreenkoms tussen JSTOR en die uitgewer en is meestal in die orde van 3–5 jaar. Uitgewers kan ook 'n verandering van die "bewegende muur"-periode aanvra, of hul insluiting opsê. Voorheen kon uitgewers ook 'n oorskakeling van 'n "bewegende muur" na 'n "vaste muur" aanvra – 'n gespesifiseerde datum waarna JSTOR nie nuwe bande tot hul databasis sal toevoeg nie. In November 2010 was "vaste muur"-ooreenkomste steeds van krag by drie uitgewers van 29 joernale wat aanlyn beskikbaar is via webblaaie onder die uitgewers se beheer.

Bykomend tot die hoofwebruimte, bedryf JSTOR se laboratoriumgroep 'n opediens wat toegang tot die argiewe verskaf vir die doel van korpusanalise by hul "Data vir Navorsing"-gerief. Hierdie webruimte bied 'n baie ryk en veelsydige soekgerief met grafiese aanduiding van die artikeldekking en losse integrasie met die hoof JSTOR-webruimte. Gebruikers kan besonder gefokusde artikelversamelings opstel, en dan 'n datastel aanvra wat woord-, n-gramfrekwensies en basiese metadata bevat. Die gebruiker sal ingelig word wanneer die datastel beskikbaar is, en kan dit in XML of komma-geskeide waardeformate aflaai. Die gerief sluit egter nie volleteks in nie, alhoewel akademici dit van JSTOR kan aanvra onderhewig aan 'n geheimhoudingsverklaring.

Ook is JSTOR Plantwetenskap benewens die hoofwebruimte beskikbaar. JSTOR Plantwetenskap is 'n aanlynomgewing wat uiteenlopende inhoud, gereedskap, en mense saambring wat in plantwetenskappe geïnteresseerd is. Dit verskaf toegang tot grondige inhoud essensieel tot plantwetenskappe, soos plant-tipespesimens, taksonomiese strukture, wetenskaplike literatuur en verwante materiale. JSTOR Plantwetenskap strewe na 'n omvattende aanlyn-navorsingsgerief vir samevatting en nasporing van die wêreld se botaniese hulpbronne. Dit is nuttig vir diegene wat botanie navors, leer of studeer, benewens biologie, ekologie, omgewings- en bewaringstudies. Die materiale op JSTOR Plantwetenskap word bygedra deur die Globale Plante-inisiatief (GPI). GPI is 'n internasionale onderneming deur leidende herbaria, vir digitalisering en beskikbaarstelling van plant-tipespesimens en ander items van alledaagse nut vir botaniste of ander werkers in plantwetenskappe. Die vennote is van meer as 52 lande afkomstig. Tans is twee vennotenetwerke in plek wat bydraes maak: die Afrika Plante-inisiatief wat fokus op plante van Afrika en die Latyns-Amerikaanse Plante-inisiatief wat plante van Latys-Amerika bydra. GPI het ook uitgebrei na Noord-Amerika, Asië en Europa.

ARTstor is opgestel as 'n sustersorganisasie van JSTOR om te werk met inhoudeienaars en opvoedkundige gebruikers, deur implementering van 'n soortgelyke subskripsiemodel, wat in 2004 in gebruik gestel is. Dit het aansienlike impetus verkry na die ontbinding in 2005 van die Art Museum Image Consortium (AMICO), 'n kompeterende aanlynstelsel vir beelde of kunswerke, wat opgestel is deur 'n Getty-stigting-geleide konsortium van institusies. ARTstor se versamelings word bygedra deur die gemeenskap en bied 'n wye verskeidenheid beelde wat by interdissiplinêre onderwys en navorsing nuttig is, insluitend bydraes van die leidende museums, fotoargiewe, biblioteke, geleerdes, fotograwe, kunstenaars en kunstenaarboedels. Hierdie diverse versamelings sluit in: Carnegie Arts van die Verenigde State, Die Geillustreerde Bartsch, die Internasionale Mellon-argief, die Huntington-argief vir Asiatiese Kuns, en die Museum vir Moderne Kuns se argitektuur- en ontwerpversameling, die Metropolitan-museum vir Kuns, die Bodleiese Biblioteek en andere. Die ARTstor-digitale biblioteek bevat meer as een miljoen beelde van meer as 100 versamelings wêreldwyd.

Aluka is 'n digitale aanlynbiblioteek wat fokus op materiale rakende Afrika. Dit is 'n inisiatief van Ithaka Harbors wat in 2005 geloods is. In Julie 2008 het Aluka organisatories met JSTOR saamgesmelt, en daar word beplan om die platforms en inhoud ook te verenig.


</doc>
<doc id="53988" url="https://af.wikipedia.org/wiki?curid=53988" title="Gelling">
Gelling

'n Gelling is 'n maateenheid vir volume van ongeveer vier (4) liter. 

Vóór 1824 het die Verenigde Koninkryk ten minste twee verskillende gellings gehad - die biergelling ("ale gallon") wat gelyk is aan 282 kubieke duim (4,621 liter) en die wyngelling wat gelyk is aan 231 kubieke duim (3,77885). In 1824 is beide gellings vervang deur die imperiale gelling wat gedefinieer is as die volume van 10 pond water by 62°F. Dit is sedertdien gedefinieer as presies 4.54609 liter. Die Verenigde State, wat in 1776 onafhanklikheid verklaar het, het die wyngelling (ook bekend as dir Koningin Anne gelling) as hul eie gelling aangeneem, vandaar die verskil in die gellings van die twee lande.

'n Gelling het deur die geskiedenis na verskillende hoeveelhede verwys. Slegs drie definisies is tans steeds in gebruik:

Britse en Amerikaanse maateenhede#Volume


</doc>
<doc id="53989" url="https://af.wikipedia.org/wiki?curid=53989" title="Philosophical Transactions of the Royal Society">
Philosophical Transactions of the Royal Society

Die Philosophical Transactions of the Royal Society ("Phil. Trans.") is 'n wetenskapsjoernaal gepubliseer deur die Royal Society. Dit het in 1665 ontstaan, wat dit die eerste joernaal ter wêreld maak wat uitsluitlik aan wetenskap gewy is. Dit is sedertdien ononderbroke gepubliseer, wat dit ook die langsverskynende wetenskapsjoernaal maak. Die effens vroeëre "Journal des sçavans" kan ook aanspraak maak as die eerste wetenskapsjoernaal, alhoewel dit 'n ook wye verskeidenheid nie-wetenskaplike materiaal bevat het. Die gebruik van die woord "philosophical" in die titel, is afgelei van die frase "natuurfilosofie", wat ekwivalent was aan wat vandag generies as "wetenskap" bekend sal staan.

Die eerste uitgawe, gedateer 6 Maart 1665, is geredigeer en uitgegee deur die society se eerste sekretaris, Henry Oldenburg, sowat ses jaar na die Royal Society se stigting. Oldenburg het die joernaal op sy persoonlike onkoste uitgegee en blyk 'n ooreenkoms met die raad van die Royal Society aan te gegaan het, wat hom sou toelaat om enige restante wins te behou. Hy sou egter teleurgestel word, aangesien die joernaal in Oldenburg se leeftyd finansieel swak presteer het. Oor die eeue is verskeie belangrike wetenskaplike ontdekkings in die "Philosophical Transactions" gepubliseer. Beroemde bydraende outeurs sluit in Isaac Newton, James Clerk Maxwell, Michael Faraday en Charles Darwin. In 1672 het die joernaal Newton se eerste verhandeling "New Theory about Light and Colours" gepubliseer, wat gesien kan word as die begin van sy publieke wetenskapsloopbaan. Die posisie van redakteur is soms gedeel, en het William Musgrave (Nrs 167 tot 178) en Robert Plot (Nrs 144 tot 178) ingesluit.

In 1887 is die joernaal uitgebrei en geskei in twee afsonderlike publikasies, een vir die Fisiese wetenskappe ("") en die ander vir die Lewenswetenskappe (""). Beide joernale publiseer tans tematiese onderwerpe en onderwerpe voortspruitend uit verhandelinge wat aan die Besprekingsvergaderings van die Royal Society voorgelê word. Oorspronklike navorsingsartikels word uitgegee in die sustersjoernale "Proceedings of the Royal Society", "Biology Letters", "Journal of the Royal Society Interface", en "Interface Focus".



</doc>
<doc id="53990" url="https://af.wikipedia.org/wiki?curid=53990" title="Günther Krupkat">
Günther Krupkat

Günther Krupkat (* 5 Julie 1905 in Berlyn; † 14 April 1990 in Berlyn) was een van die leidende skrywers van wetenskapsfiksie in die vroeë jare van die Duitse Demokratiese Republiek. Sy bekendste werke sluit romans soos "Als die Götter starben", "Die große Grenze", "Die Unsichtbaren" en "Nabou" in.

Günther Krupkat is in 1905 in Berlyn gebore. Om finansiële redes is hy gedwing om sy ingenieurstudies te staak. Voor die Tweede Wêreldoorlog was hy onder meer as fabrieksarbeider, sakereisiger, elektriese monteur, advertensieskrywer, in 'n laboratorium en in die pers- en radiobedryf werksaam.

Op ouderdom 19 het hy sy eerste utopiese roman "Od" geskryf - 'n werk wat deur Aleksei Nikolajewitsj Tolstoi se "Aelita" geïnspireer is. Uitgewers was egter nie bereid om Krupkat se roman te publiseer nie - veral vanweë die "linkse" kritiek op die samelewing wat daarin geoefen is. Die roman is sodoende nooit uitgegee nie. Daarenten het die skrywer met sy kortverhale meer sukses behaal - die eerste werke is nog voor 1945 vrygestel. Vanweë sy betrokkenheid by die weerstand teen die Nasionaalsosialistiese bewind in Duitsland het Günther Krupkat teen die einde van die Tweede Wêreldoorlog na Tsjeggoslowakye gevlug.

Ná die oorlog het Krupkat hom in Oos-Berlyn gevestig. Hy het daar sy ingenieurstudies voltooi en daarna as hoofredakteur gewerk. Vanaf 1955 was hy as vryskutter werksaam. Naas sy roman oor die "RMS Titanic", "Das Schiff der Verlorenen", het hy veral voortgegaan om wetenskapsfksie te skryf wat steeds weer herdruk is. In dy DDR-skrywersvereniging "Schriftstellerverband der DDR" het hy tussen 1972 en 1978 as voorsitter van die Werkkring Utopiese Literatuur ("Arbeitskreis Utopische Literatur") gefungeer wat danksy sy inisiatief in die lewe geroep is. Hy is later opgevolg deur Heiner Rank.

Krupkat se bekendste en mees gelese werke was twee romans waarin die groot invloed sigbaar word wat (pseudo-wetenskaplike) prehistoriese astronoutiek op die DDR-wetenskapsfiksie uitgeoefen het. "Als die Götter starben" handel oor die mislukte poging van mense in die vroeë geskiedenis om met ruimtewesens in kontak te kom. "Nabou" - 'n roman waarin die leser na die binneste dele van die aarde geneem word - handel oor 'n hoogs ontwikkelde robot wat deur ruimtewesens op die aarde agtergelaat is. Nabou word ook as die eerste literêre hoogpunt binne die Oos-Duitse wetenskapsfiksie beskou - die Oostenrykse publisis en kritikus Franz Rottensteiner het na dié werk in 1979 as "een van die beste voorbeelde van wetenskapsfiksie in die DDR" verwys.






</doc>
<doc id="53991" url="https://af.wikipedia.org/wiki?curid=53991" title="Digitalisering">
Digitalisering

Digitalisering is die uitbeelding van 'n Voorwerp , beeld, klank, dokument of 'n sein (gewoonlik 'n analoogsein) deur 'n diskrete deelversameling van die punte daarvan of deur steekproewe. Die resultaat word genoem 'n "digitale voorstelling" of, meer spesifiek, 'n "digitale beeld", in die geval van 'n objek, en "digitale vorm", in die geval van 'n sein. Strenggesproke beteken digitalisering bloot die opvangs van 'n analoogsein in digitale vorm. Vir 'n dokument behels die terminologie die natekening van die dokumentbeeld of registrasie van die "hoeke" waar die lyne eindig en van rigting verander.

McQuail identifiseer die proses van digitalisering as een van uitermate belang vir gerekenariseerde omgewings aangesien dit "inligting van alle soorte toelaat om met dieselde effektiwiteit oorgedra te word en ook vermeng te word". (2000:28)


</doc>
<doc id="53994" url="https://af.wikipedia.org/wiki?curid=53994" title="Barnim">
Barnim

Barnim is 'n plato wat gedurende die laaste ystydperk in sentrale en noordoostelike dele van die huidige Duitse deelstaat Brandenburg en die noordooste van Berlyn gevorm is. Die term word daarnaas ook gebruik om na die gebied as historiese landskap te verwys.

Die plato maak deel uit van 'n wyer geografiese streek van plato's en oerstroomvalleie in Brandenburg en bestaan uit grondmorenes, 'n eindmorene en afsettings van glasiale spoelwater tussen die Berlynse Oerstroomvallei in die suide en die Eberswalde-oerstroomvallei in die noorde.

Barnim strek tans oor vier landelike distrikte in die deelstaat Brandenburg (Oberhavel, Barnim, Märkisch-Oderland en Oder-Spree) en groot dele van die Berlynse distrikte Reinickendorf, Pankow, Lichtenberg en Marzahn-Hellersdorf.


</doc>
<doc id="53997" url="https://af.wikipedia.org/wiki?curid=53997" title="Holm">
Holm

'n Holm verwys in die algemeen na 'n kunsmatige, meestal geronde opgehoopte grondheuwel. Holms is in die verlede om verskeie redes opgerig, insluitend vir seremoniële redes (platformholms), as grafte (tumuli), of denkmale. Die woordstam kan teruggevoer word na die Proto-Germaanse 'hulmaz' wat 'n "heuwel" of "hoogte" aandui.

In die Verenigde State en Kanada het die term 'n spesifieke tegniese konnotasie, naamlik 'n doelmatig gekontrueerde opgehoopte grondstruktuur wat met 'n verskeidenheid gebruike verbind word. In Europese en Asiatiese argeologie, sal die woord "tumulus" gebruik word as sinoniem vir 'n kunsmatige heuwel, veral wanneer dit met 'n begrafnisgebruik vereenselwig word.

Meeste holms in die Verenigde State is prehistoriese grondwerke, geboue deur Amerikaanse inboorlinge. Inheemse Amerikaners het 'n verskeidenheid holms opgerig, insluitend frustrums, d.w.s. afgeplatte piramides of konusse, wat as platformholms bekend staan, geronde konusse, en rif- of langwerpige holms. Sekeres het ongewone vorms, soos die gisantholms wat die buitelyne van diere toon, naamlik diere wat van 'n kosmologiese belang was. Sekeres, bv. 'n paar in Wisconsin, het rotsfondasies of beskik oor petrogliewe binne-in, bo-op of in die nabyheid.

Alhoewel die Amerikaanse holms minder bekend is as grafheuwels, as hul Europese eweknieë, het hulle wel 'n verskeidenheid ander gebruike. Sekere prehistoriese kulture soos die Adena-kultuur, het holms hoofsaaklik oor grafte opgerig, terwyl ander dit vir rituele en heilige handelinge opgerig het, benewens vir sekulêre funksies. Die platformholms van die Mississippi-kultuur, byvoorbeeld, kon vermoedelik tempels, die huise van stamhoofde, raadshuise of spreekplatforms gedra het. Ander sou deel uitgemaak het van skansmure wat 'n area sou beskerm. Die Hopewell-kultuur het dit gebruik as merkers van ingewikkelde sterrekundige rigpunte wat met hul seremonies verband gehou het. Die holms en hul verwante grondwerke is die enigste vername monumentale konstruksies van prehistoriese oostelike en sentrale Noord-Amerika.

Holms se benamings is onderhewig aan die kultuur waarvan hulle deel uitmaak. Hulle is wydverspreid in Asië, Europa en die Amerikas. Holmbouende stamgroepe word meer algemeen met die Amerikaanse holms verbind. Hulle konstruksies het almal verskillende betekenisse, en is soms in die vorm van diere gebou, waarvan die vorms duidelik uit die lug sigbaar is.


</doc>
<doc id="54001" url="https://af.wikipedia.org/wiki?curid=54001" title="Burry Stander">
Burry Stander

Burry Willie Stander, (16 September 1987 – 3 Januarie 2013) gebore te Port Shepstone, KwaZulu-Natal, was een van se bekendste bergfietsryers. Burry wen sy eerste Suid-Afrikaanse titel (XCO) formaat in die onder-13 kategorie gedurende 1999.

Gedurende 2005 kompeteer Burry in die VSA en wen drie uit die vier bergfiets-wedrenne waaraan hy deelneem. Sy talent word onmiddellik raakgesien en hy word genooi om vanaf 2006 vir die GT International Span te ry. Hy verower ook sy eerste Suid-Afrikaanse titel (XCO) formaat as 'n professionele ryer gedurende 2006. Gedurende 2007 voeg hy die Afrika-titel by sy trofeekas.

Gedurende 2008 verteenwoordig Burry Suid-Afrika tydens die Olimpiese Spele en behaal 'n verdienstelike 15de plek. Hy verower weereens die SA (XCO) formaat titel en wen verskeie plaaslike Marathon wedrenne. Hy behaal ook 'n 3de plek gedurende die SA Padfiets Kampioenskappe. Hy haal ook gereeld die podium tydens die "World Cup"-reeks en word gekroon as die onder-23 "World Cup"-reeks wenner.

Burry sluit aan by die gespesialiseerde Bergfiets-span gedurende 2009. Hy wen ook die onder-23 Wêreldkampioenskap (XCO) formaat titel en ook die Suid-Afrikaanse Maraton-titel. Hy herhaal die prestasie gedurende 2011, en hy en sy Specialized spanmaat, Christoph Sauser, wen die "Cape Epic" na hul vierde probeerslag gedurende 2011 en maak weer so gedurende 2012.

Burry is gekies om Suid-Afrika tydens die 2012 Olimpiese Spele te verteenwoordig waar hy 'n vyfde plek behaal het.

Gedurende Mei 2012 tree hy met Cherise Taylor, 'n bekende fietsryer in eie reg, in die huwelik.

Op 3 Januarie 2013 word hy naby Shelly Beach deur 'n minibus doodgery terwyl hy geoefen het. Hy was 25 jaar oud. Die bestuurder is op 17 April 2015 aan strafbare manslag skuldig bevind.


</doc>
<doc id="54003" url="https://af.wikipedia.org/wiki?curid=54003" title="Kauai">
Kauai

Kauai (Hawais: Kauaʻi) is die vierde grootste en oudste eiland van die Hawaise Argipel. Die eiland het meer as agt miljoen jaar gelede as 'n vulkaankeël uit die see verrys. Die vulkaan is lankal geblus, en die lawarotse op die eiland is oor duisende jare deur wind, reën en getye verweer tot vrugbare grond.

Die hange teen die bergpieke in die middel van die eiland – soos Waialeale – behoort tot die natste plekke op aarde: die jaarlikse reënval beloop hier meer as 12 000 millimeter. In 1928 is selfs jaarlikse rekordneerslae van 22 000 millimeter aangeteken. Die verdamping van groot hoeveelhede water en die plaaslike topografie met opwaartse hellings laat die heersende vogtige Passaatwinde vinnig styg en veroorsaak sodoende die swaar reën wat gereeld oor die eiland uitsak. Danksy die groot watermassa's is Kauai dan ook die enigste Hawaii-eiland waar egte riviere voorkom.

Saam met Niihau, die "Verbode Eiland", wat saam met Kauai geadministreer word, neem die eiland ook in ander opsigte 'n besondere posisie in die Hawaii-eilandgroep in. Vanweë sy ligging in die noordelike uithoek van die argipel kan Kauai nie vanaf enige ander eiland gesien word nie – om kartografiese redes word dit op toeristekaarte dikwels nader aan die hoofeiland Oahu verskuif.

Kauai was die eerste Hawaii-eiland waar kaptein James Cook op 21 Januarie 1778 voet aan wal gesit het en die laaste eiland van die argipel wat koning Kamehameha I se oproep tot politieke vereniging van alle eilande nagekom het. Terwyl alle ander Hawaii-eilande reeds teen die einde van die 18de eeu deur die heerser verower is, het die bewoners van Kauai hulle eers in 1810 vrywillig aan sy heerskappy onderwerp om 'n oorlog op hulle eiland te voorkom.

Kauai as een van die mees afgeleë Hawaii-eilande is met sy lang ongerepte strande, skoon seewater en palms steeds 'n trekpleister vir toeriste wat op soek is na die rustigheid en bekoring van 'n tropiese eiland. Kauai het sy bynaam "Tuineiland" aan die geurige "mohikana"-bessies en bloeisels te danke wat hier oral blom.


</doc>
<doc id="54004" url="https://af.wikipedia.org/wiki?curid=54004" title="Verkiesings in Suid-Afrika">
Verkiesings in Suid-Afrika

Verkiesings in Suid-Afrika vind plaas op nasionale, provinsiale en plaaslike vlakke. Suid-Afrika is 'n veelparty-demokrasie met die African National Congress wat regeer met 'n beduidende meerderheid sedert 1994. Alhoewel die Demokrasie-Indeks wat deur die "Economist" geloods is, meen dat demokrasie in Suid-Afrika misluk het, is die telling vir die verkiesingsproses dieselfde as dié van die Verenigde State en Japan. 'n Sisteem van proporsionele verteenwoordiging is in plek wat dit moontlik maak vir klein partye om verteenwoordiging in die parlement te kry.

Die parlement het twee kamers en kies self die president. Die Nasionale Vergadering het 400 lede wat vir 'n termyn van vyf jaar verkies word. Die Nasionale Raad van Provinsies het 90 lede wat ook vir 'n termyn van vyf jaar verkies word deur die provinsiale parlemente. Die Nasionale Vergadering en Provinsiale Rade word verkies wanneer die algemene verkiesings plaasvind.

Lede van die plaaslike regeringsrade in die munisipaliteite, asook die burgemeesters, word in plaaslike verkiesings verkies.

Ten tyde van die Unifikasie en toelating as 'n afdeling van Groot-Brittanje in 1910 tot die 1929-verkiesings was die strukture van die kolonies van toepassing. Gevolglik kon slegs blanke mans in drie van die provinsies stem terwyl 'n beperkte hoeveelheid swart en gekleurde mans in die Kaapkolonie kon stem. In 1930 het blanke vroue ook die stemreg gekry. Teen 1939 is swart mans in die Kaap op 'n aparte kiesersrol geplaas.

In 1960 is 'n referendum gehou om te besluit of die land 'n republiek moet word al dan nie. In terme van die kiesproses is geen wysigings gemaak nie. Met die totstandkoming van die tuislande het swartes hul stemreg in Suid-Afrika verloor maar in hul eie tuislande kon hulle normaalweg stem.

Met die referendum in 1983 is 'n besluit geneem om die bestel na 'n driekamerparlement te verander. Dit het beperkte politieke invloed en verteenwoordiging aan Indiërs en Kleurlinge in die Parlement verleen.

Na afloop van die referendum in 1992 is besluit om 'n einde te maak aan die beleid van afsonderlike ontwikkeling, wat universele stemreg aan alle kiesers binne die grense van Suid-Afrika sou verleen. Dit het gelei tot die eerste demokratiese verkiesing in Suid-Afrika in April 1994.


</doc>
<doc id="54005" url="https://af.wikipedia.org/wiki?curid=54005" title="Katakombe">
Katakombe

Katakombes is mensgemaakte ondergrondse grotte, gewelwe of tonnels wat in antieke tye vir begrafnisdoeleindes gebruik is. In sekere gevalle is katakombes in later periodes ook aangelê om die beendere van mense te herbegrawe nadat ouer massagrafte of begraafplase weens onhigiëniese toestande opgegrawe is.

Oorspronklik is katakombes ook as geheime vergader- en skuilplekke van vroeg-Romeinse Christene tydens die groot vervolgings van die 3de eeu beskou. Hierdie hipotese is egter nie deur argeologiese navorsing bevestig nie.

Die grootste katakombes – soos dié van Rome en Parys – strek oor enkele kilometers.

Die etimologie van die term katakombe is onseker. Volgens een teorie is dit afgelei van die Romeinse "ad catacumbas", 'n gebiedsnaam vir 'n tufsteengroef aan die Via Appia naby die kerk San Sebastiano fuori le mura. Die naam is moontlik 'n samestelling van die Griekse κατά "kata" "na benede" en τύμβος "tymbos" "graf" waarby die oorspronklike gelatiniseerde vorm "cata tumbas" later na "catacumbae" verander is.

Die term het aanvanklik slegs na die katakombes van Rome verwys, maar in 1836 is die betekenis ook na ander ondergrondse begraafplase uitgebrei soos byvoorbeeld die 18de eeuse katakombes van Parys.


</doc>
<doc id="54007" url="https://af.wikipedia.org/wiki?curid=54007" title="Chillán">
Chillán

Chillán is 'n stad in Chili met 301 857 inwoners (2012).



</doc>
<doc id="54008" url="https://af.wikipedia.org/wiki?curid=54008" title="Los Ángeles (Chili)">
Los Ángeles (Chili)

Los Ángeles is 'n stad in Chili met 300 000 inwoners (2012).



</doc>
<doc id="54009" url="https://af.wikipedia.org/wiki?curid=54009" title="Talcahuano">
Talcahuano

Talcahuano is 'n stad in Chili met 'n oppervlak van 92,3 km². Volgens die 2012-sensus woon daar 171 383 mense. In 2004 word die munisipaliteit Hualpén van Talcahuano afgestig.





</doc>
<doc id="54010" url="https://af.wikipedia.org/wiki?curid=54010" title="Cascavel (Paraná)">
Cascavel (Paraná)

Cascavel is 'n stad in Brasilië met 289 339 inwoners (2010).



</doc>
<doc id="54014" url="https://af.wikipedia.org/wiki?curid=54014" title="Nanao">
Nanao

Nanao (Japannees: 七尾市) is 'n stad in die Ishikawa-Prefektuur in Japan, met 58 204 inwoners in 2010.
Geleë in die middel van die Noto Skiereiland, daar is 'n spa stad.



</doc>
<doc id="54015" url="https://af.wikipedia.org/wiki?curid=54015" title="Vlag van die Turks- en Caicoseilande">
Vlag van die Turks- en Caicoseilande

Die nasionale vlag van die Turks- en Caicoseilande is op 7 November 1968 amptelik in gebruik geneem. Die vlag vertoon ’n blou Britse vaandel met die eilandnasie se wapenskild op die wapperkant.

Die drie simbole op die wapenskild van die Turks- en Caicoseilande is ’n kaktus, kreef en ’n nautilusskulp.

Soos baie ander Britse oorsese gebiede was die vorige vlag van die Turks- en Caicoseilande ’n blou Britse vaandel met ’n skyf aan die wapperkant waarop ’n skip en ’n strand was, met die naam van die gebied daaronder. Op die vlag van die Turks- en Caicoseilande was daar ’n man op die strand wat tussen twee hope sout gewerk het.



</doc>
<doc id="54016" url="https://af.wikipedia.org/wiki?curid=54016" title="Suid-Afrikaanse munisipale verkiesing van 2006">
Suid-Afrikaanse munisipale verkiesing van 2006

Op 1 Maart 2006 is munisipale verkiesings in Suid-Afrika gehou om lede tot die plaaslike regeringsrade in die munisipaliteite van Suid-Afrika te verkies. Die munisipaliteite maak deel uit van die plaaslike regering van Suid-Afrika en is onderafdelings van die provinsies. Dit maak hulle verantwoordelik vir plaaslike dienslewering soos elektrisiteits- en watervoorsiening en brandweerdienste.

Alle groot politieke partye, met die uitsondering van die SAKP wat lede van die "drieparty-alliansie" is, het kandidate bekend gestel. Die verwagte wenner, die ANC het die meeste setels gewen met 66.3% van die stemme. Hierdie verkiesings is gesien as 'n toets vir die AND nadat daar heelwat ongelukkigheid geheers het oor spoed waarteen dienslewering plaasgevind het. Die DA het 14,8% van die landswye stemme gekry wat hulle tweede geplaas het. Die IVP het 8.1% van die stemme ingepalm vir 'n derde plek terwyl die nuwe party van Patricia de Lille, die OD 2.0% van die stemme gekry het wat hom vierde van alle groot politieke partye geplaas het.

Omdat landelike kiesers 'n bykomende stem gehad in vergelyking met stedelike kiesers (vir 'n distriksraad), word 'n duideliker verteenwoordiging van die gewildheid van politieke partye gekry uit die persentasie van die proporsionele verteenwoordiging (sonder distriksraad- en wykstemme). Dit is dat die ANC 65.7%, die DA 16.3%, die IVP 7.6% en die OD 2.2% van die landswye stemme gekry

Die veldtog het gefokus op dienslewering, veral in die townships na 12 jaar van demokrasie in Suid-Afrika. Onluste en grootskaalse proteste het voor die verkiesings uitgebreek in townships regoor die land. Alle partye het flinke dienslewering beloew. In Durban het die hutbewonersbeweging, Abahlali baseMjondolo die verkiesing geboikot onder die slagspreuk 'Geen Land! Geen Huis! Geen Stem!'

Die ANC het 'n meerderheid in die meeste rade van die Noord-Kaap, Noordwes, Gauteng, Mpumalanga, Limpopo en die Oos-Kaap gekry.

Die DA het die meeste van sy stemme in Kaapstad gekry maar kon nie 'n meerderheid behaal nie en kon dus nie op sy eie 'n regering vorm nie. 'n Koalisie tussen die DA en kleiner partye soos die VF Plus het die stad gewen en kon gevolglik 'n regering saamstel.

In KwaZulu-Natal het die IVP die meerderheid gekry maar hy het in die landelike gebiede heelwat steun verloor vergeleke met die vorige verkiesing, en hy het ook nie die groot ekonomiese sentra in die provinsie gewen nie.

<nowiki>*</nowiki> PV=Proporsionele verteenwoordiging; Dr=Distriksraad

Die kaart aan regterkant toon die wenners van die ses metropolitaanse munisipaliteite, 231 plaaslike munisipaliteite en 20 distriksbestuursareas (DBA's) in Suid-Afrika.

In die Nelson Mandelabaai Metropolitaanse Munisipaliteit het die ANC sy meerderheid behou in die metropolitaanse regering met Nondumiso Maphiza wat Nceba Faku opgevolg het as burgemeester van die munisipaliteit; Maphazi is ook die eerste vroulike burgemeester van die munisipaliteit. Die ANC het 81 setels gekry met 66.53% van die stemme. Die DA het 30 setels gekry, die OD drie en die ander ses setels is deur kleiner partye gekry (waaronder die VF+, ACDP, PAC en UIF).

In die Cacadu-distriksmunisipaliteit het die ANC beheer gekry oor die Makana-, Kouga-, Ndlambe-, Camdeboo-, Sondagsriviervallei-, Bloukraanroete-, Kou-Kamma- en Ikwezi- gewen terwyl ’n koalisie van partye die Baviaans Plaaslike Munisipaliteit gewen het.

In die Stad Johannesburg Metropolitaanse Munisipaliteit het die ANC sy meerderheid behou in die metropolitaanse regering en die burgemeester, Amos Masondo, is vir nog ’n termyn as burgemeester ingehuldig.

In die Stad Tshwane Metropolitaanse Munisipaliteit het die ANC sy meerderheid behou in die metropolitaanse regering met Gwn Ramokgopa, voormalige Gautengse LUR vir Gesondheid, wat Smangaliso Mkhatshwa as burgemeester opgevolg het; Ramokgopa is ook die eerste vroulike burgemeester van die munisipaliteit.

In die Ekurhuleni Metropolitaanse Munisipaliteit het die ANC sy meerderheid behou in die metropolitaanse regering en die burgemeester, Duma Moses Nkosi, is vir nog ’n termyn as burgemeester ingehuldig.

In die Sedibeng-distriksmunisipaliteit het die ANC die Emfuleni- en Lesedi Plaaslike Munisipaliteite gewen met die DA wat die Midvaal Plaaslike Munisipaliteit gewen het.

In die eThekwini Metropolitaanse Munisipaliteit het die ANC sy meerderheid behou in die metropolitaanse regering en die burgemeester, Obed Mlaba, is vir nog ’n termyn as burgemeester ingehuldig. Die ANC het hier met ’n geskatte 115,000 stemme toegeneem ten koste van die IVP, soos die geval was met verskeie ander dele van KwaZulu-Natal.

In die Stad Kaapstad Metropolitaanse Munisipaliteit was die DA die grootste party in die stadsraad met 90 van die 210 setels. Die tweede grootste party hier was die ANC met 81 setels maar geen party het die meerderheid gehad nie. ’n Groep van kleiner partye (o.a. die VF+, ACDP en UDM) het ingestem om met 16 Setels met die DA saam te werk om ’n meerderheid te bewerkstellig en sodoende ’n veelpartyregering in die stad in te stel. Dit het ’n alliansie van die AND en OD uitgehou. In hierdie veelpartyregering het die DA die burgemeesterspos gekry, die ACDP die uitvoerende viseburgemeesterspos, die VF Plus die Speakerspos en die United Democratic Movement, Universele Party (UP) en die Afrika Moslemparty (AMP) het op die burgemeesterskomitee gedien. In Januarie 2007 is die AMP uit die veelpartyregering geskop omdat hy met die ANC saamgewerk het. Hiermee saam is die OD by die veelpartyregering betrek.

In die Weskus-distriksmunisipaliteit het die ANC die Matzikama-, Cederberg-, Bergrivier- en Saldanhabaai Plaaslike Munisipaliteite gewen met die DA wat die Swartland Plaaslike Munisipaliteit gewen het.

In die Overberg-distriksmunisipaliteit het die ANC die Theewaterskloof-, Kaap Agulhas- en Swellendam Plaaslike Munisipaliteite gewen met die DA wat die Overstrand Plaaslike Munisipaliteit gewen het.

In die Eden-distriksmunisipaliteit het die ANC die Kannaland-, Hessequa-, Knysna-, Oudtshoorn- en Bitou Plaaslike Munisipaliteite gewen terwyl ’n koalisie van partye die Mosselbaai- en George Plaaslike Munisipaliteite gewen het.

In die Sentraal Karoo-distriksmunisipaliteit het die ANC die Beaufort-wes- en Prins Albert Plaaslike Munisipaliteite gewen met die Laingsburg Gemeenskapsparty wat die Laingsburg Plaaslike Munisipaliteit gewen het.



</doc>
<doc id="54024" url="https://af.wikipedia.org/wiki?curid=54024" title="Buro vir Staatsveiligheid">
Buro vir Staatsveiligheid

Die Buro vir Staatsveiligheid was ’n Suid-Afrikaanse staatsdepartement wat in 1969 ingestel is ten opsigte van aangeleenthede wat op die veiligheid van die staat betrekking gehad het. Dit is in 1980 vervang deur die Nasionale Intelligensiediens (NI).

Lt.genl Hendrik van den Bergh het in Augustus 1968 toestemming by John Vorster en P.W. Botha verkry vir stigting van ’n oorhoofse intelligensieliggaam. Die Buro is met die funksies belas om (1) alle aangeleenthede wat die veiligheid van die staat raak te ondersoek, die inligting wat ingewin is te korreleer en te evalueer en om die regering, belanghebbende staatsdepartemente en ander instansies, waar nodig daaromtrent in te lig en te adviseer; en (2) sodanige ander funksies en verantwoordelikhede as wat van tyd tot tyd bepaal mag word, uit te oefen. Die Staatspresident het dit goedgekeur dat die administrasie van die buro aan die Eerste Minister opgedra word. Die departementele hoof daarvan was die veiligheidsraadgewer van die Eerste Minister, te wete Hendrik van den Bergh.

Die organisasie is in Mei 1969 bekendgestel, en was gou by die media as B.O.S.S. bekend. Kommer oor die organisasie se wye mandaat en volmag is gou uitgespreek, aangesien dit ’n gesentraliseerde liggaam was wat intelligensie-insameling vir beide die polisie en weermag sou behartig.

Die Buro het onder meer berug geword vir die betrokkenheid by die Inligtingsdebakel, toe Suid-Afrikaanse regeringsfondse aangewend is vir die stigting van 'n Engelstalige pro-Nasionale Party koerant, "The Citizen." Hierdie debakel was die hoofrede vir die Buro se vervanging in 1980.




</doc>
<doc id="54028" url="https://af.wikipedia.org/wiki?curid=54028" title="Hula">
Hula

Hula is 'n vertellende dans wat deur die Polinesiese bevolking van Hawaii ontwikkel is. Alhoewel die hula-dansstyle van Hawaii sekere oorenkomste met dié van ander Polinesiese volke toon, het hulle vanweë die groot afstand van ander Polinesiese eilande selfstandig ontwikkel.

In sy oorspronklike vorm is die dans deur gesang begelei en het met sy ingewikkelde stelsel van bewegings 'n verskeidenheid kulturele en godsdienstige funksies vervul. Bepaalde danspasse is op die musikale ritme of gesang afgestem, terwyl ander liggaamsdele 'n verhaal vertel. So het die hula in die Hawaise samelewing, wat geen skryfstelsel ontwikkel het nie, onder meer ritusse, kulturele reëls, genealogiese besonderhede, mites en legendes van een generasie na 'n ander oorgedra. Daarnaas is hula-danse ook in die verlede reeds as suiwer vermaak opgevoer. 

Die verskillende hula-style kan onder meer volgens die inhoud van die gesang ("mele"), die begeleidende instrumente of die spesifieke dansstyl van mekaar onderskei word. Volgens 'n baie eenvoudige klassifikasie, wat hom hoofsaaklik tot die dansstyl beperk, word hula-danse tans ook in "hula kahiko" (tradisionele hula's) en "hula auana" (moderne hula's) ingedeel. Aangesien die Hawaise term "auana" as "homself wegbeweeg van" vertaal kan word (in die betekenis van "die tradisionele pad verlaat"), kan streng genome alle hula-style, wat enigsins van die oorgelewerde rituele dansstyl verskil, as moderne hula's beskryf word. 

Reeds in die tyd van koning David Kalākaua was die Hawaise dans aan groot veranderings onderworpe en het in die rigting van sy huidige vermaak-dansuitvoering begin beweeg, al is dit nog 'n tyd lank deur spreeksang en ritmiese instrumente begelei.


</doc>
<doc id="54030" url="https://af.wikipedia.org/wiki?curid=54030" title="Tel">
Tel

'n Tel (van Hebreeus: תֵּל, of uit Arabies: تلّ, "tal") is 'n soort argeologiese kunsmatige heuwel wat weens menslike bewoning en desertering van 'n geografiese ligging oor verskeie eeue ontstaan het. 'n Klassieke tel lyk na 'n lae, afgeknotte konus met 'n gelyke bokant en hellings aan al die kante.

'n Tel is 'n opeenvolging van begrawe strukture soos regerings- of militêre geboue, godsdienssentra, of wonings wat op verskillende dieptes gevestig is, afhangend van hul datum van gebruik. Hulle sal dikwels oorvleuel, horisontaal, vertikaal of in beide rigtings. Argeoloë sal telliggings uitgrawe ter wille van interpretasies van die argitektuur, doel, en datum van bewoning. Aangesien die uitgrawe van 'n tel 'n destruktiewe proses is, het fisici en geofisici nie-destruktiewe metodes ontwikkel vir die kartering van telliggings.

Die naam van die Israelistad Tel Aviv, is 'n frase wat uit Esegiël 3:15 in die Bybel afgelei is, wat in Hebreeus beteken: "Tel van lente".


</doc>
<doc id="54031" url="https://af.wikipedia.org/wiki?curid=54031" title="Kalua">
Kalua

Kālua is 'n tradisionele Hawaise kookmetode waarby kos in 'n "imu" of grondoond gaargemaak word. Die term "kālua" beteken letterlik "in 'n grondoond gaarmaak", maar verwys daarnaas ook na die besondere smaak wat dié kookmetode aan kos verleen. Tipiese voorbeelde is "kālua-vark" of "kālua-kalkoen" (Hawais "puaa kālua") - twee disse wat tradisioneel tydens Hawaise feesmale, die sogenaamde "luau's", bedien word.

Volgens ou tradisies word 'n vuur met "koa"-hout in 'n sand- of grondgat gemaak (die sogenaamde "imu"). Hierdie grondoond is gewoonlik 1,8 meter lank, 1,2 meter wyd en 90 sentimeter diep. Stene word in die gat geplaas om die kookhitte te bewaar nadat die vuur al uitgebrand het.

Sodra die kookstene baie warm geword het, word tradisionele plantmateriaal soos piesangblare in die grondoond gelê. Vleis soos speenvark word met natuurlike seesout en kruie gegeur, met warm stene gevul en met "ti" en piesangblare bedek.

Om egalige hitte te verseker en die vleissappe binne te hou, word die kos met juut en piesangblare en daarna met 'n laag sand of grond bedek. Die vleis word sowat ses tot sewe ure in die grondoond gelos om gaar te kook. Hierby absorbeer dit rook en stoom van die "koa"-hout en die piesangblare.

Daarna word die vleis uit die oond gehaal en bedien. Om seker te maak dat die vleis sy unieke tekstuur en smaak bewaar en met die gesmelte varkvet vermeng, word dit eerder in klein stukkies gehak as in skyfies gesny.


</doc>
<doc id="54032" url="https://af.wikipedia.org/wiki?curid=54032" title="Grondoond">
Grondoond

'n Grondoond is een van die eenvoudigstes maniere om kos gaar te maak. Aangesien 'n grondoond die kookhitte in 'n ondergrondse gat vashou, kan kos selfs in beskawings sonder kennis van pottebakkery gebak, gerook of gestoom word.

Grondoonde is in die verlede in 'n wye verskeidenheid beskawings, waaronder Boesmans in Suider-Afrika en Polinesiërs in Oseanië, gebruik en is vir argeoloë 'n gewilde aanduier van menslike nedersettings. In gemeenskappe sonder kookgereedskappe is grondoonde steeds 'n maklike manier om groot hoeveelhede kos gaar te maak.

Om kos gaar te bak, word 'n vuur in 'n gat gemaak. Sodra dit uitgebrand het, kan kos in die oond geplaas en bedek word (op hierdie manier kan ook brood gebak word). Om kos in stoom gaar te maak, word verhitte stene in 'n grondgat met vars groen plantmateriaal bedek, groot hoeveelhede kos daarop geplaas en met meer plantmateriaal (soms ook water) en 'n boonste laag grond bedek. Die kos neem in albei gevalle, droë of nat metodes, enkele ure om gaar te kook.

Grondoonde word tans nog in 'n verskeidenheid gemeenskappe gebruik, ten minste by seremoniële geleenthede of vir tradisionele feesmale: die Hawaise kalua tydens "luau"-feesmale, die Māori se "hāngi" en die "clam bake" in Nieu-Engeland. Daarnaas is grondoonde gewild by buitelug-etes waar hulle 'n oop kampvuur kan vervang.


</doc>
<doc id="54033" url="https://af.wikipedia.org/wiki?curid=54033" title="Adelboden">
Adelboden

Adelboden is 'n munisipaliteit in die administratiewe distrik Frutigen-Niedersimmental van die Switserse kanton Bern.

Adelboden is in die weste van die Berner Oberland-streek aan die einde van die Engstligen-vallei geleë. Die dorp lê 1 350 meter bo seevlak, met die bergpiek Grossstrubel (3 242 m) as sy hoogste en die Engstligen-vallei (1 045 m) as sy laagste punt. 

Die plaaslike flora sluit Alpynse en sub-Alpynse spesies in. Berghange is dikwels bebos, terwyl die plato's en terrasse as weivelde dien.

Die grootste deel van Adelboden is op 'n suidelike terras bo-oor die Engstligen-vallei geleë. Daarnaas maak ook kleiner "Bäuerten" ('n soort historiese boerdery-koöperasies) soos Ausserschwand, Boden, Gilbach, Hirzboden en Stigelschwand deel uit van die munisipaliteit. 

Die hoogste bergpieke is Lohner (3 048 m bo seevlak), Tschingellochtighorn (2 735 m), Steghorn (3 146 m), Wildstrubel (3 242 m), Fitzer (2 458 m), Tschenten (2 025 m) en Gsür (2 708 m).

Die huidige dorpsnaam verskyn in 'n historiese dokument van 1409 en is heel waarskynlik van 'n plantnaam, Adelgras (of Alpenrispengras, Poa alpina) afgelei. Hierdie eerste woorddeel van die saamgestelde naam is gekombineer met -boden as tweede komponent - letterlik "'n laer geleë plek, dal, bergterras".

Teen die middel van die 19de eeu het misoeste en diersiektes die plaaslike landbougemeenskap ernstig benadeel, en baie bewoners het geëmigreer. Eers met die opkoms van toerisme vanaf die 1870's het Adelboden 'n nuwe ekonomiese opswaai beleef. 

In hierdie tydperk is die eerste hotelle en 'n pad langs die Engstlige-rivier gebou. Die bevolking het in die volgende dekades vinnig gegroei. Die plaaslike "Grandhotel" het in 1901 vir die eerste keer 'n winterseisoen ingevoer, en in die 1930's is die kabelkar gebou wat Adelboden met die Engstligenalp verbind.

Die plaaslike Alemanniese omgangstaal, genoem "Adelbodetütsch", is 'n baie besonderse Hoogste-Alemanniese dialek van die "Berner Oberland" wat enkele kenmerke met die oorspronklike dialek van Wallis deel.

Die plaaslike toerismebedryf is veral met die oog op gesinsvakansies, sport en ontspanning ontwikkel. Daar is 24 hotelle met altesaam 1 291 beddens, 800 vakansiehuise met 10 000 beddens, drie kampeerplekke en veertig restaurante.

Gedurende die somerseisoen is daar 300 km se wandelroetes wat van maklike stap- tot Alpynse klimroetes. Ander moontlikhede sluit fietsry, die bou van modelvliegtuie, valskermspring en tennis in.

Op 9 Julie 2005 is Adelboden as eerste Alpynse ontspanningsoord in Switserland gesertifiseer. 

Die skigebied van Adelboden-Frutigen-Lenk beskik oor 56 vervoerfasiliteite met meer as 170 km se ski-lopies in verskillende moeilikheidsgrade. Daarnaas is daar 23 km se oorland-skiroetes, 74 km se winterwandelpaaie en 'n binnenshuise ysskaatsbaan.


</doc>
<doc id="54034" url="https://af.wikipedia.org/wiki?curid=54034" title="Maori (taal)">
Maori (taal)

Māori of te reo Māori (ˈmaːoɾi, te ˈɾeo ˈmaːoɾi, ), algemeen kort te reo ("die taal") genoem, is die taal van Nieu-Seeland se inheemse Māori-bevolking. Dit is saam met Engels 'n amptelike taal van Nieu-Seeland.

Taalkundiges klassifiseer Māori as 'n Oos-Polinesiese taal wat nou verwant aan Cookeilandse Māori, Tuamotuaans en Tahitiaans is. Dit is ietwat minder verwant aan Hawais en Marquesaans en het daarnaas nog 'n los verbintenis met die tale van Wes-Polinesië, waaronder Samoaans, Tokelauaans, Niuies en Tongaans.

Volgens die Māori-taalkommissie het die aantal volwasse sprekers, wat Māori vlot kan praat, in 1995 tot sowat 10 000 gedaal.



</doc>
<doc id="54036" url="https://af.wikipedia.org/wiki?curid=54036" title="Maori">
Maori

Die Māori (Māori: [ˈmaːɔɾi] ) is die inheemse Polinesiese bevolking van Nieu-Seeland (Aotearoa). Hulle het oorspronklik voor 1300 n.C. in verskillende immigrasiegolwe vanuit Oos-Polinesië na Nieu-Seeland gekom.

Oor eeue van afgeskeidenheid het die Māori hul eie unieke kultuur en taal, 'n ryke mitologie, unieke ambagte en uitvoerende kunsvorme ontwikkel. Hulle het 'n stamgebaseerde samelewing volgens hul Polinesiese tradisies en maatskaplike organisasie gevorm. Danksy ingevoerde plantspesies en kultivare het hulle landbou in Nieu-Seeland beoefen. Ná 1450 het 'n krygerkultuur met versterkte nedersettings na vore getree.


</doc>
<doc id="54041" url="https://af.wikipedia.org/wiki?curid=54041" title="Heiau">
Heiau

'n Heiau is 'n Hawaise tempel. Die Hawaiers het tempels vir 'n wye spektrum doeleindes opgerig - om siekes te genees ("heiau hōola"), die eerste vrugte of eerste vangs te offer, om vir reën te bid of om die reën te laat ophou, om die bevolkingsgroei te verhoog, om vir die liggaamlike welsyn van die volk te bid, om goddelike seën vir lang seereise te ontvang, of om vir vrede of oorwinning in die stryd teen vyande ("luakini") te bid. Die laasgenoemde kategorie tempels was die enigste wat met 'n menseoffer ingewy is.

Heiau is na gelang van hul doeleinde en ligging in 'n verskeidenheid boustyle opgerig. Met die amptelike einde van die inheemse Hawaise godsdiens in 1819 is baie tempels opsetlik vernietig, terwyl ander in verval geraak het. Intussen is 'n aantal heiau volledig gerestoureer.


</doc>
<doc id="54042" url="https://af.wikipedia.org/wiki?curid=54042" title="Mashona">
Mashona

Mashona verwys na 'n inheemse Afrikastam wat vermoedelik reeds in die 16de eeu 'n groot deel van die huidige Zimbabwe bewoon het. Van hul oorsprong is egter redelik min bekend. Hulle was 'n vredeliewende volk en bekend vir hul vaardigheid in ysterwerk en in handel. Hulle het in die riviere na goud gesoek en het matte vervaardig wat hulle aan ander stamme verkoop het. Omstreeks 1840 is die land deur Matebeles binnegeval, wat die Mashona op 'n groot skaal uitgemoor het en die oorblywendes in die heuwels ingejaag het. Daar het hulle in vestings tussen die kranse gewoon. Die Matabeles het ook slawe van baie van hulle gemaak. Met die koms van die Britse Pioneer Column in 1890, is die Mashona sonder veel moeite onderwerp, maar die Matabeles het nog strooptogte op die Britte uitgevoer. In 1895 het die Mashona by die Matebeles aangesluit in die opstand teen die blankes.



</doc>
<doc id="54043" url="https://af.wikipedia.org/wiki?curid=54043" title="Shona">
Shona

Shona kan na een die volgende verwys:



</doc>
<doc id="54044" url="https://af.wikipedia.org/wiki?curid=54044" title="Shona (taal)">
Shona (taal)

Shona ("chiShona" in Shona) is 'n Bantoetaal, inheems aan die Mashona-stam van Zimbabwe, Suid-Zambië en Mosambiek. Shona bestaan uit 'n aantal dialekte, naamlik Zezuru, Karanga, Manyika, Ndau en Korekore. Sekere taalkundiges beskou egter Karanga as 'n taal op sigself. Shona is een van die belangrikste tale in Zimbabwe, tesame met Noord-Ndebele en die amptelike besigheidstaal, Engels, en een van die amptelike tale van dié land.

Volgens Ethnologue word die vyf hoofdialekte van Shona deur 10,7 miljoen mense as moedertaal gepraat, wat dit die tweede grootste van die Bantoetale maak. Zoeloe is eerste met 12 miljoen moedertaalsprekers.


</doc>
<doc id="54047" url="https://af.wikipedia.org/wiki?curid=54047" title="Fietsry Suid-Afrika">
Fietsry Suid-Afrika

Fietsry Suid-Afrika (Engels: "Cycling South Africa" afgekort as CSA) is die Nasionale Federasie wat alle dissiplines van fietsry in Suid-Afrika beheer en reguleer. FSA is geaffilieer by die UCI en ook by die Afrika fietsry konfederasie: "Confederation Africaine de Cyclisme" (CAC).

FSA bedryf die volgende vyf dissiplines naamlik: 

Die Suid-Afrikaanse Fietsry Vereniging is gestig in 1892 en op 9 September 1893 was die eerste Suid-Afrikaanse Kampioenskap gehou. Die FSA het aangesluit by die "International Cycling Association" in 1894. In 1905 het die S.A. Fietsry Vereniging en S.A. Atletiek Vereniging saamgesmelt en vir 53 jaar lank saam die twee sporte bedryf. 

Gedurende 1958 het die twee sporte elkeen sy eie pad gevolg en was die Suid-Afrikaanse Fietsry Federasie gestig en het ook geaffilieer by UCI.

FSA se hoofkantoor is in Kaapstad.

Die FSA moet toesien dat die nasionale kampioenskappe vir elke dissipline jaarliks plaasvind, dat die nasionale spanne aangewys word soos en wanneer nodig, dat die nasionale truie ontwerp word en dat elke provinsie (affiliaat) se huis in orde is. FSA het die alleen reg op die Nasionale fietsry titels. Nasionale kampioene se truie het 'n goue en groen band om die lyf en moue se some.

Alle fietrsryers moet by FSA registreer d.m.v 'n lisensie. FSA is ook verantwoordelik vir die opleiding van Commissaires en beamptes soos benodig mag word. Hulle is ook verantwoordelik vir die daarstelling van 'n nasionale fietsry kalender vir al die dissiplines.

FSA moet toesien dat Suid-Afrika verteenwoordig word op die Olimpiese Spele en om die doel te bereik is hy by SASKOK geaffilieer.

Elke fietsry land het 'n Nasionale toer en die Tour de France is seker die bekendste toer in die wêreld. Die Rapport Toer (1973-1999) was altyd Suid-Afrika se enigste internasionale toer. Na 'n lang afwesigheid van internasionale toere het FSA gedurende 2011 die "Tour of South Africa" aangebied. Hierdie toer was deur die UCI goedgekeur. Die toer was baie goed ondersteun deur die internasioale ryers omrede dit gedurende die noordelike halfrond se winter geskied en geleentheid vir die jaers gee om te oefen en voor te berei vir die komende Europese fietsry seisoen.

Suid-Afrika se eerste wêreldkampioen was gekroon gedurende 1893 toe Laurens Meintjes die 100 myl wedren gewen het te Chicago. Hy het voortgegaan en 16 nuwe wêreldrekords opgestel. Hy was Suid-Afrika se eerste wêreldkampioen in enige sportsoort.

Jack Rose was Suid-Afrika se tweede wêreldrekordhouer; hy het dit opgestel gedurende 1897 in die 25 myl wedren. Tydens die Olimpiese Somerspele 1912 te Stockholm het Rudolph "Okey" Lewis Suid-Afrika se eerste goue medalje ooit vir fietsry gewen in die 320km tydtoets. Sy tyd was 10 uur, 42 min. 39 sek.

Ertjies Bezuidenhout (geb.13.10.1955; oorl. 29.2.2012) het die Rapport Toer gewen in 1984 en het ook die Argus-fietswedren drie keer gewen in 1981, 1982 en 1986. Ertjies was 'n sterk klimmer en het die Koning van die Berge-titel verskeie kere gewen in die Rapport Toer.

Greg Minnaar het gedurende 2001 en 2012 die afdraande veldwedren (DHI) formaat wêreldkampioenskap gewen en Burry Stander het gedurende 2009 die onder-23 bergfiets (XCO) formaat wêreldkampioenskap gewen. 

Robbie Hunter is die eerste Suid-Afrikaner wat aan die "Tour de France" (2001) deelgeneem het en ook die eerste Suid-Afrikaner wat 'n skof kon wen gedurende die 2007 "Tour de France". Daryl Impey
is die eerste Suid-Afrikaner wat die geeltrui dra tydens die 2013 "Tour de France".

Erica Green was die eerste vrou wat Suid-Afrika verteenwoordig het op 'n Olimpiese Spele.


</doc>
<doc id="54054" url="https://af.wikipedia.org/wiki?curid=54054" title="Ka Lae">
Ka Lae

Ka Lae (Hawais: "die punt"), ook bekend as South Point, is die suidelikste punt van die eiland Hawaii en die vyftig Amerikaanse deelstate. Die Ka Lae-gebied is op 29 Desember 1962 as "South Point Complex" tot Nasionale Historiese Baken-distrik ("National Historic Landmark District") verklaar en word sedert 15 Oktober 1966 in die "National Register of Historic Places" gelys.

Die gebied staan daarnaas bekend vir sy sterk seestrominge en winde. 'n Windplaas wek hier elektrisiteit op.

Ka Lae is die plek waar argeoloë op een van die oudste Polinesiese nedersettings op die Hawai'i-eilande afgekom het. Navorsers neem aan dat die eerste setlaars hier voet aan wal gesit het aangesien Ka Lae vir die Polinesiese seevaarders, wat vermoedelik vanuit die Marquesas- of Geselskapseilande op soek na 'n nuwe tuisland na Hawaii geseil het, die naaste geleë punt was.

Argeoloë het hier ook die oorblyfsels van 'n "heiau", 'n Hawaise tempel, ontdek wat uit die jaar 124 n.C. dateer. 'n Tweede sakrale plek, Kalalea Heiku, was 'n heiligdom van vissers. Boorgate, wat op verskillende plekke langs die steil kus gevind is, is waarskynlik geboor om vissersbote, wat in die stroming gedryf het, met lang toue vas te maak. Die gebied van South Point Complex behels daarnaas 'n groot aantal Polinesiese grafte.


</doc>
<doc id="54055" url="https://af.wikipedia.org/wiki?curid=54055" title="Windplaas">
Windplaas

'n Windplaas is 'n gesamentlike groep windturbines (windkragaanlegte) wat van windenergie gebruik maak om elektrisiteit op te wek. Groot windplase bestaan dikwels uit honderde windturbines en beslaan 'n gebied wat oor honderde vierkante kilometer kan strek. Die land tussen die turbines kan nogtans vir landbou- of ander doeleindes gebruik word. Daarnaas kan windplase ook op see opgerig word.

Talle van die wêreld se grootste windplase aan land is in die Verenigde State geleë. In November 2010 was die "Roscoe Wind Farm" met 'n totale opwekkingsvermoë van 781,5 MW en "Horse Hollow Wind Energy Center" (735,5 MW) die twee grootste landgebonde windenergieaanlegte ter wêreld, terwyl die "Thanet Offshore Wind Project" in die Verenigde Koninkryk met 300 MW en Horns Rev II in Denemarke (209 MW) tans die rekordhouers van seegebonde windplase is.


</doc>
<doc id="54056" url="https://af.wikipedia.org/wiki?curid=54056" title="Motörhead">
Motörhead

Motörhead was 'n Engelse musiekgroep afkomstig uit Londen gevorm in 1975 en word deur baie mense as die eerste ware metal-musiekgroep beskou.

Motörhead het 22 studio albums, 10 lewendige albums en 5 EPs gemaak in hul loopbaan oor 40 jaar.




</doc>
<doc id="54057" url="https://af.wikipedia.org/wiki?curid=54057" title="Eerste Matabele-oorlog">
Eerste Matabele-oorlog

Die vyandigheid tussen die Matabeles (ook bekend as "Ndebeles") en hul vroeëre slawe, die Masjonas, het 'n geruime tyd wrywing op die grens van Masjonaland, wat reeds deur blankes beset was, en Matabeleland veroorsaak.

Die Britse owerheid het gewaarsku dat rustelose krygsmanne beteuel moet word. Sake het in Julie 1893 tot 'n punt gekom toe 'n impi Matebeles 'n groep Masjonas naby Fort Victoria aangeval het. Dit het gelei tot die mobilisasie van die Britse magte en hoewel daar verdere vertragings was, is daar in September besef dat 'n oorlog onvermydelik is. Op 5 September het 'n leërafdeling Salisbury (huidige Harare) verlaat om by nóg een van Victoria aan te sluit.

Oorlog het amptelik op 3 Oktober begin toe 'n mag Iron Mine Hill verlaat het op pad na Matabeleland. 'n Geveg het op 24 Oktober op Shangani plaasgevind en op 1 November is 7000 Matabeles by die Bembesirivier verslaan. Lobengula wat besef het dat sy impi's geen verdere doeltreffende weerstand kon bied nie, het sy hoofstat, Gubuluwayo, ontruim en afgebrand. Dit is op 4 November 1982 deur die magte van die Chartered Company beset. As gevolg van 'n oordeelsfout het die Britte op 4 November 1893 'n swaar terugslag gekry toe 'n patrollie onder majoor Allan Wilson naby die Shanganrivier uitgewis is.

Op 23 Januarie het die dood van Lobengula feitlik die einde van die veldtog beteken. Die Britse troepe was onder bevel van majoor P.W. Forbes. Drie en vyftig blankes en 38 bantoes is aan die Britse kant dood. Dit was nie moontlik om vas te stel wat die verliese van die Matabeles was nie, maar dit het etlike duisende beloop.




</doc>
<doc id="54058" url="https://af.wikipedia.org/wiki?curid=54058" title="Matabele-Oorlog">
Matabele-Oorlog

Die Matabele-oorlog kan na een die volgende verwys:



</doc>
<doc id="54059" url="https://af.wikipedia.org/wiki?curid=54059" title="Matabele-opstand">
Matabele-opstand

Met die koms van die jare 1890 het die kolonisasie van Rhodesië (huidige Zimbabwe) so bevredigend gevorder dat die uitbreek van 'n opstand die meeste koloniste verras het. Op 20 Maart 1896 is 141 blankes in Matabeleland vermoor en op 14 Junie nog 103 in Masjonaland. Onder die groot heldedade was dié van die Mazoe-patrollie. In Bulawayo, Salisbury (huidige Harare) en elders het die inwoners laers getrek. Die onderdrukking van die rebelle was besonder moeilik selfs nadat troepe onder kolonel Plumer (later veldmaarskalk) van die Kaap gestuur is, en ander onder sir Frederick Carrington. Ná die terugtrekking van die Matabeles na die Matopovesting sou die gevegte waarskynlik onbeperk aangehou het, was dit nie vir die waagstuk van Cecil John Rhodes, wat, vergesel van dr. Hans Sauer, Johann Colenbrander, Vere Stent en twee naturelle, Jan Grootboom en Makunga, die vyand se vesting onbewapend binnegestap en hulle uiteindelik oorreed het om die wapens neer te lê. Die gevegte is, na 'n jaar in Oktober 1897, beëindig, nadat nog 62 blankes gesterf en 139 gewond is.




</doc>
<doc id="54061" url="https://af.wikipedia.org/wiki?curid=54061" title="Goeie Vrydag">
Goeie Vrydag

Goeie Vrydag is die Vrydag voor Paasfees. Op hierdie dag herdenk Christene die kruisiging en dood van Jesus op die heuwel Golgota naby die stad Jerusalem. Dit volg nadat die Romeinse keiser, Pontius Pilatus, Jesus op aandrang van die "sanhedrin", die Joodse hoë raad, tot die dood veroordeel het.

Die dag word as 'n openbare vakansiedag in Suid-Afrika en verskeie ander lande gedenk.

Meeste Christelike kerke hou eredienste om die dag se gebeure te gedenk. Nagmaal word dikwels by sulke dienste bedien.



</doc>
<doc id="54062" url="https://af.wikipedia.org/wiki?curid=54062" title="Gesinsdag">
Gesinsdag

Gesinsdag is die Maandag ná Paasfees. Die dag staan ook as Paasmaandag of Tweede Paasdag bekend en word algemeen in Christelike lande as 'n publieke vakansiedag waargeneem.



</doc>
<doc id="54063" url="https://af.wikipedia.org/wiki?curid=54063" title="Windkragaanleg">
Windkragaanleg

'n Windenergieaanleg of windkragsentrale is 'n toestel wat kinetiese windenergie in meganiese energie omsit. Indien die meganiese energie gebruik word om krag op te wek, word die toestel "windopwekker" of "windturbine" genoem. Indien die meganiese energie gebruik word om fisieke werk te verrig – dit wil sê om masjinerie aan te dryf, soos byvoorbeeld om graan te maal of water te pomp, word die toestel 'n windmeul of windpomp genoem. In die omgangstaal word die twee terme en betekenisse dikwels met mekaar verwar.

Die huidige windturbines is die resultaat van ongeveer duisend jaar se ontwikkeling en word in 'n wye reeks tipes met vertikale of horisontale asse gebou. Kleiner turbines word byvoorbeeld gebruik om batterye te laai of as bykomende aandrywing vir seilbote, terwyl groot aaneengeskakelde turbines in windkragaanlegte (sogenaamde windplase) 'n steeds belangriker rol by die opwekking van kommersiële krag speel.


</doc>
<doc id="54065" url="https://af.wikipedia.org/wiki?curid=54065" title="Pous Clemens XIV">
Pous Clemens XIV

Clemens XIV was die 249ste pous van die Rooms-Katolieke Kerk vir 5 jaar, 4 maande en 4 dae, van 1769 tot 1774.

Pous Clemens XIV is gebore as Lorenzo Ganganelli (of Giovanni Vincenzo Antonio Ganganelli) op 31 Oktober 1705 in Santarcangelo di Romagna, Kerklike Staat. Sy pa, Lorenzo Ganganelli was die plaaslike dokter. Sy ma was Angela Serafina Maria Mazza (of Macci of Mazzi). Hy word gedoop op 2 November 1705. Graaf Barnaldi van Milaan help om sy studies te bekostig. Op 15 Mei 1723 tree hy toe tot die Franciskaner Orde en neem sy pa se naam Lorenzo aan as sy kloosternaam. Na sy novisiaat word hy op 18 Mei 1724 in die Orde opgeneem. Hy studeer teologie aan die S. Bonaventura Kollege in Rome en filosofie aan die universiteite van Ascoli, Bologna en Milaan. In 1740 keer hy terug na die Kollege van S. Bonaventura as regent. In 1746 word hy konsultant van die Heilige Offisie. Hy laat talryke boeke van die Franse bybelverklaarders verbied. Op 24 September 1759 word hy tot kardinaal bevorder. Op 19 Mei 1769 volg hy Pous Clemens XIII op en word gekroon op 4 Junie 1769 deur kardinaal Alessandro Albani. Hy regeer tot sy dood op 22 September 1774 en word opgevolg deur Pous Pius VI.
Die naam ‘Clemens’ beteken 'sagmoedige'.


Die konklaaf na die dood van Pous Clemens XIII het drie maande geduur en word oorheers deur die probleem van die Jesuïete wat deur die Bourbon-konings uit Portugal, Spanje en Frankryk verban is. Die kardinale uit die lande is teengestaan deur die Zelanti, 'n groep van kardinale wat die Jesuïte goed gesind was. Pous Clemens XIV is na die 185ste stemming verkies. Hy was nie biskop nie en op 28 Mei 1769 word hy biskop gewy en hy bestyg die troon op 4 Junie 1769.

As Franciskanermonnik en van burgerlike afkoms verbreek hy die lang ry van pouse wat uit die Italiaanse adelstand gekom het. Hy verander die politieke koers en maak staat op medewerkers. Hy probeer tyd wen in die vraagstuk oor die Jesuïte en het reeds tydens die konklaaf sy posisie oor die vraagstuk geheim gehou. Hy hef die banvloek "In coena Domini" op op Wit Donderdag 1770. Die toegewing lei daartoe dat die pous weer 'n nuntius na Portugal kan stuur. Die Bourbonkonings hou aan om druk uit te oefen en op 17 Oktober 1772 sluit die pous die Collegium Romanum. Dit was nie genoeg nie en op 21 Julie 1773 word die pous gedwing om die Jesuïte ontbind met die brief "Dominus ac redemptor noster". Die Jesuïte word gerehabiliteer deur Pous Pius VII in 1814.

Pous Clemens XIV het 16 nuwe kardinale aangestel in 11 konsistories.














Saamgestel en vertaal uit die , , en wikipedia en aangevul uit ander bronne soos aangedui.

Basis URL: .


</doc>
<doc id="54068" url="https://af.wikipedia.org/wiki?curid=54068" title="Hawaii-hemp">
Hawaii-hemp

Die Hawaii-hemp (in Engels gewoonlik "aloha shirt" of "Hawaiian shirt" genoem) is 'n soort informele hemp - met oopslaankraag, meestal kort moue, 'n borssak aan die linkerkant en knope - wat sy oorsprong op die Hawaii-eilandgroep het. Hawaii-hemde word gewoonlik met bont Hawaise motiewe bedruk en deur sowel mans as vroue los bo-oor die broek of romp gedra.

Hawaii-hemde het in die eerste helfte van die 20ste eeu 'n gewilde aandenking vir toeriste geword. Met die opkoms van massatoerisme en danksy die rolprent- en vermaakbedryf waar dit deur bekende sterre soos Elvis Presley gedra is, het die hemp ook buite Hawaii tot 'n gewilde bostuk ontwikkel. In Hawaise sakekringe word die hemp intussen ook in meer formele geleenthede gedra.


</doc>
<doc id="54070" url="https://af.wikipedia.org/wiki?curid=54070" title="Niihau">
Niihau

Niʻihau of Niihau (niːhaʊ); Hawais: (ˈniʔiˈhɔu) is die kleinste van die bewoonde eilande in die Amerikaanse deelstaat Hawaii, met 'n oppervlakte van bykans 180 km². Niʻihau is 28,2 kilometer suidwes van Kauai anderkant die Kaulakahi-kanaal geleë.

Nadat die eiland in 1864 deur Elizabeth Sinclair van die Koninkryk van Hawaii gekoop is, het dit tot vandag toe in privaat besit gebly. Sinclair het Niʻihau later aan haar erfgename, die Robinson-gesin, oorgeërf. Volgens 'n besluit van die Skotsgebore eienaars is die eiland, wat goed geskik vir skaap- en veeteelt is, nie vir besoekers toeganklik nie sodat die enkele honderd bewoners van suiwer Hawais-Polinesiese afkoms hul tradisionele leefwyse en taal kon bewaar.

Niʻihau word tans deur Bruce en Keith Robinson bestuur.

Heelwat oud-bewoners van Niʻihau woon nou op die naburige eiland Kauai, waar die twee broers ook groot boerderye besit. Die oud-bewoners van Niʻihau vaar gereeld ván en ná die eiland. Die familie Robinson en hul gaste vlieg per helikopter vanaf Port Allen lughawe (Kauai) na Niʻihau, waar daar op verskeie plekke helikopterplatforms gebou is. Die huise op Niʻihau bly voortbestaan in die oorspronklike toestand soos gebou in die 19de eeu. Die meeste bewoners, insluitend die familie Robinson, woon op Kauai.

Die eiland is net toeganklik vir familielede, Amerikaanse vlootpersoneel, regeringsamptenare en uitgenooide gaste – vandaar die bynaam "Verbode Eiland". Ter finansiering van 'n reddingshelikopter het die eienaars hul beleid in 1987 ietwat verander en sedertdien mag klein toergroepe onder toesig 'n besoek aan die eiland aflê, alhoewel hulle gewoonlik nie in aanraking met die bewoners mag kom nie.

Op en rondom die eiland leef heelwat wilde diere. Op die eiland kom wilde perde, wilde skape en bokke voor, en die water rondom die eiland huisves volop haaie en dolfyne.


</doc>
<doc id="54072" url="https://af.wikipedia.org/wiki?curid=54072" title="Sifiso Nhlapo">
Sifiso Nhlapo

Sifiso Nhlapo (gebore 13 Mei 1987 te Soweto, Johannesburg) is Suid-Afrika se bekendste BMX-ryer. Sy prestasies het baie gedoen om BMX onder die swart bevolking van Suid-Afrika bekend te stel. Hy het tydens die 2008 Olimpiese Spele verteenwoordig. Sy beste internasionale prestasie is 3de plek tydens die 2008 BMX wêreld kampioenskap. Sifiso ry tans vir die MTN-span.


</doc>
<doc id="54073" url="https://af.wikipedia.org/wiki?curid=54073" title="Los Monjes eilande">
Los Monjes eilande

Die Los Monjes eilande, 'n federale afhanklikheid van Venezuela , is geleë in die noordweste van die Golf van Venezuela , 34,8 km van die kus van guajira Peninsula , aan die grens tussen Colombia en die Venezolaanse staat van Zulia .

Die eilande bestaan ​​uit rotse stygende steil uit die see, sonder enige strande of natuurlike landing. Die Venezolaanse vloot handhaaf 'n basis op El Sur, waar dit gebou' n pier. Die eilande het geen natuurlike hulpbronne en moet voorsien moet word vanaf die vasteland. Vissery is die vernaamste aktiwiteit rondom die eilande, gewoonlik deur die maak van vissersbote die kort rit van die Paraguaná Skiereiland in Venezuela.

Daar is drie eilande of eiland groepe, met 'n totale oppervlakte van 0,2 km ²: 


</doc>
<doc id="54075" url="https://af.wikipedia.org/wiki?curid=54075" title="Christoffel Josephus Brand">
Christoffel Josephus Brand

Sir Christoffel Josephus Brand, (21 Junie 1797, Kaapstad – 19 Mei 1875, Kaapstad), was die eerste Speaker van die Kaapse parlement. Hy het regte studeer aan die Universiteit van Leiden, Nederland, waar hy in 1820 sy doktorsgraad verwerf met 'n tesis wat handel oor die betrekkinge tussen kolonies en die vaderland. Hy keer in 1821 terug na die Kaap, praktiseer as advokaat en gee lesings aan die Suid-Afrikaanse Kollege, voorloper van die Universiteit van Kaapstad sowel as SACS. Nadat hy na vore getree het tydens die Anti-Bandiete-beweging in 1849, help hy met die opstel van die grondwet van die Kaapkolonie en word in 1854 Speaker van die nuwe parlement, 'n amp wat hy beklee tot sy bedanking in 1874. Sy seun, sir J.H. Brand het president van die Oranje-Vrystaat geword.
Die dorp Ladybrand is vernoem na sy vrou, Lady Catharina Brand.



</doc>
<doc id="54079" url="https://af.wikipedia.org/wiki?curid=54079" title="Laurens Meintjes">
Laurens Meintjes

Laurens Schmitz Meintjes (Aberdeen, Kaapkolonie, 9 Junie 1868 – Potgietersrus, 30 Maart 1941) was 'n Suid-Afrikaanse fietsryer. Hy betree reeds op jeugdige ouderdom die fietsrytoneel deur menige (SA) titels te verower. Dit bereik 'n hoogtepunt met sy verowering van die 100 km-wêreldkampioenskapstitel tydens die "World's Fair" in Chicago in 1893. Hy het later nog 16 wêreldrekords opgestel.

Tydens die Tweede Vryheidsoorlog het hy geveg as 'n kaptein vir die Cape Town Highlanders.


</doc>
<doc id="54080" url="https://af.wikipedia.org/wiki?curid=54080" title="Greg Minnaar">
Greg Minnaar

Greg Minnaar (*13 November 1981, Pietermaritzburg), is ’n Suid-Afrikaanse veldwedren-ryer. Hy het sy naam in die rekordboeke verewig tydens die 2003 Wêreldkampioenskap wat hy gewen het. Hy was driekeer die kampioen in die Berg-af wêreldbeker (in 2001, 2005 en 2008).

Tydens die 2012 Wêreldkampioenskap wen Greg die Wêreldtitel vir die tweede keer in Leogang, Oostenryk. Hy wen sy derde Wêreldkampioenskap in 2013 in sy tuisdorp, Pietermaritzburg.

Op 7 Junie 2015 wen Minnaar sy 17de Wêreldbeker byeenkoms en ewenaar die rekord van 17. Later wen hy die byeenkoms te Lenzerheide, Switserland en maak die rekord sy eie. Op 6 September 2015 wen hy die silwermedalje op die Wêreldkampioenskap te Vallnord, Andorra.



</doc>
<doc id="54081" url="https://af.wikipedia.org/wiki?curid=54081" title="Robbie Hunter">
Robbie Hunter

Robert Hunter (gebore 22 April 1977 te Johannesburg) is een van Suid-Afrika se bekendste pad fietsryers. Hy was die eerste Suid-Afrikaner wat aan die Tour de France deelgeneem het gedurende 2001. Tydens die 2007 "Tour de France" wen hy ook 'n skof, weereens 'n eerste vir .

Op 4 Maart 2012 wen Robbie die Suid-Afrikaanse padkampioen titel te Nelspruit. Hy neem weer deel aan die Tour de France in 2012 maar moes onttrek na 'n reeks ongelukke.



</doc>
<doc id="54084" url="https://af.wikipedia.org/wiki?curid=54084" title="Moshoeshoe">
Moshoeshoe

Moshoeshoe (voorheen ook gespel "Mosjesj") was die opperhoof en stigter van die Basotho-volk.

Hy was die seun van Mokachane en is laat in die jaar 1790 naby die dorpie Butha-Buthe in die Noord-Lesotho gebore. Met sy besondere bekwaamheid en takt het hy die steun van vlugtelinge van baie ander stamme verkry. 

Nadat hy hom in 1832 op die kruin van Thaba Bosigo gevestig het, het hy die Franse sendeling wat die volgende jaar daar aangekom het, hartlik verwelkom, maar nooit self tot die Christendom bekeer geraak nie. Deur hom af en toe aan 'n oënskynlike oorweldigende mag te onderwerp en geleidelik sy gesag te herstel, het hy daarin geslaag om homself teen sowel die Britte as die Boere te handhaaf. 

Hy het in 1865 selfs daarin geslaag om 'n finale stormloop op Thaba Bosigo deur magte van die Oranje-Vrystaat af te weer. Hy het prestige onder sowel wit as swart mense geniet en is in 1870 oorlede as een van die grootste manne wat die Bantoestamme nóg opgelewer het. Sy moeder was Kholu, 'n lid van die Bafokeng. Mosjesj se naam by geboorte was Lepoqo, wat "moeilikheid" of "probleem" beteken. 

Hy is so genoem omdat hy tydens 'n kwaai droogte gebore is. Tydens die inisiasieproses wat hy op ongeveer 18-jarige ouderdom ondergaan het, is sy naam verander na Tlaputle, wat "die energieke" beteken. 

Sy boesemvriend, Makonyane, wat saam met hom die inisiasieskool bygewoon het, het later sy "veggeneraal" geword. Die twee vriende het saam talle waaghalsige strooptogte op die vee van naburige stamme uitgevoer, en in 'n loflied waarin sy waaghalsigheid besing word, het Tlaputle die naam Mosjesjwe ontvang. Die lied het hom vergelyk met 'n "barbier" wat die vee van ander "afskeer", en die naam is 'n nabootsing van die geluide van 'n skerp mes wat baard of hare skeer. Die naam Mosjesjwe het aan hom bly kleef en is verkort tot Mosjesj.

Nadat Mosjesj die inisiasieskool verlaat het, het hy deur bemiddeling van sy grootvader Peete in aanraking gekom met Mohlomi, wat in sy omgewing bekendheid verwerf het as reënmaker, reisiger, filosoof en medisynmeester. 

Mohlomi het gehelp om Mosjesj se leierseienskappe te ontwikkel en het gedagtes by hom ingeskerp wat hom die res van sy lewe beïnvloed het. Hy het Mosjesj teen die bedrog van toordokters gewaarsku en hom gemaan om nooit iemand weens toordery om die lewe te bring nie. 

Mosjesj sou volgens hom 'n groot leier word deur onderdruktes te help, ontvanklik te wees vir nuwighede, vrede na te streef, hom altyd aan die kant van die oorwinnaar te skaar en baie vroue te hê. Hoewel sy vader nog geleef het, was Mosjesj teen 1820 die erkende leier van sy stam. Hy het sy geboorteplek verlaat en hom met sy volgelinge 'n klein entjie verder by Butha Buthe gevestig. Hy het elke moontlike geleentheid aangegryp om sy gesag oor die klein en onderling vyandige stamme in die streek uit te brei, en die ideaal gekoester om hulle tot een groot volk saam te snoer.

Mosjesj was egter omring deur vyande wat sterker was as hy, onder wie die Batlokwa onder leiding van die gevreesde Mantatisi en haar seun, Sekonyela. In die winter van 1824 het Mosjesj verder suidwaarts getrek om weg te kom van die Batlokwa wat hom voortdurend aangeval en sy vee gesteel het. Die berg vesting Thaba Bosigo ("Berg van die Nag") was sy lewe lank sy tuiste en ook die geboorteplek van die Suid-Sothonasie (Basoeto). In die lofliedere van die Basoeto word Thaba Bosigo "die moeder" genoem. 

Die berg was 'n natuurlike vesting. Die plat kruin, met vrugbare grond en fonteine, kon slegs bereik word deur 5 toegangsweë wat in tye van oorlog met klippe toegepak is. Uit hierdie veilige vesting het Mosjesj daarin geslaag om die klein stamme van die teenswoordige Lesotho tot een volk saam te snoer. Hierin is hy gesteun deur die skrikbewind wat Shaka tot met sy dood in 1828 gevoer het. Die vlugtende volke het van Mosjesj se hulpaanbod en beskerming gebruik gemaak en het  hulle as horiges gevestig op grond wat hy in bruikleen aan hulle geskenk het. 

Mosjesj het self verklaar dat hy 23 volke van uiteenlopende etniese oorsprong (onder wie selfs mensvreters) byeengevoeg het, 'n prestasie wat van groot leierskap getuig. Volgens oorlewering het die Zoeloes hulle aanvanklik minagtend die Bashunto (stertriemdraers) genoem, maar onder Mosjesj se leiding het die Basoeto spoedig ontwikkel in ŉ gedugte nasie met wie ander stamme, en later die Engelse en die Vrystaters, rekening moes hou. Een van die stamme wat deur die Zoeloes verdryf is, was die Ngwane onder leiding van Matiwane. 

Hulle het hulle in die omgewing van Thaba Bosigo gevestig en geweier om hulle aan Mosjesj te onderwerp. Hulle het eindelik so 'n groot bedreiging vir Mosjesj ingehou dat hy op slinkse wyse besluit het om hulle te laat onderwerp deur iemand wat sterker was as hy. Hy het boodskappe van onderdanigheid aan Shaka gestuur en onderneem om op gereelde grondslag geskenke van beeste, velle en kraanvoëlvere (vir die krygers se hooftooisels) aan die Zoeloes te stuur. 

Toe die geskenke na 'n kort rukkie nie meer opdaag nie, het Shaka boodskappers na Mosjesj gestuur en 'n verduideliking geëis. Mosjesj het beweer dat die geskenke op pad deur die Ngwane geroof is en kort daarna het die Zoeloe-impi's die Ngwane oorval en verdryf en Mosjesj sodoende gehelp om van sy grootste vyand ontslae te raak. In 1831 het die Matebeles onder leiding van die gedugte Mzilikazi (Silkaats) geprobeer om Mosjesj uit Thaba Bosigo te verdryf. Hulle kon die vesting egter nie inneem nie en moes die aftog blaas. Mosjesj het op diplomatiese wyse besluit om hul vriendskap te wen en het 'n trop beeste agterna gestuur as padkos op hul terug reis.

Die Koranas wat hulle in die omgewing van die teenswoordige Ladybrand gevestig het, was Mosjesj se eerste vyande wat nie swart was nie. Hulle was ruiters wat met gewere gewapen was en het gereeld aanvalle op die Basoeto's gedoen en vee geroof. Mosjesj het sy volgelinge aangeraai om soveel perde en gewere as moontlik in die hande te kry, hetsy deur diefstal of ruiltransaksies. Mosjesj het self leer perdry. Aanvanklik het hy 2 lang pale gebruik om te keer dat hy afval. 

Hy het die jagter Adam Krotz, 'n halfbloed van Duitse afkoms, versoek om hom te help om gewere te bekom, maar die het aanbeveel dat hy eerder sy gebied vir sendingwerk oopstel aangesien die Koranas groot ontsag vir sendelinge gehad het. Die aankoms van 3 sendelinge van die Paryse Evangeliese Sendinggenootskap (Eugene Casalis, Thomas Arbousset en Constant Gosselin) op 28 Junie 1833 by Thaba Bosigo was die begin van 'n nuwe tydvak in die geskiedenis van Mosjesj en die Basoeto's. 

Die tydperk van isolasie was verby en voortaan was hulle in noue aanraking met die buitewêreld. Ten spyte van die protes van baie van sy volgelinge, is 'n kerk by Thaba Bosigo gebou en 'n sendingstasie by Morija ingerig. Mosjesj self is nooit gedoop nie en sy houding teenoor die sendelinge was bale dubbelsinnig. Hy het die sendelinge as waardevolle raadgewers beskou, maar ingesien dat dit vir hom as leier gewens was am volgens die tradisies van sy volk te lewe. 

Hy het sy lewe lank in 'n hut gewoon, maar op Thaba Bosigo 'n kliphuis volgens die Westerse model laat bou waarin hy Blankes op Westerse wyse onthaal het. Een van sy vroue (hy het tussen 30 en 40 vroue gehad) is spesiaal daarvoor opgelei. Wanneer hy onthaal het, het hy sy tradisionele Basoetoklere verruilvir een van sy talle uniforms en 'n blou militêre pet gedra. 'n Groep Barolongs en Koranas onder leiding van Wesleyaanse sendelinge het hulle in 1834 met Mosjesj se toestemming by Thaba Nchu gevestig. 

Later het dit geblyk dat Mosjesj nie bedoel het om die besitreg van die grond af te staan nie, maar slegs die gebruikreg. Volgens die ou stamgebruike van Swart volke was die grond onvervreembaar en moes almal wat op die grond van 'n stam woon, die stam se wette gehoorsaam. Mosjesj het geen ander stelsel van grondbesit geken nie en was as gevolg daarvan tot met sy dood in gedurige konflik met die Blankes.

Mosjesj het die koms van die Blankes in Transoranje (die Groot Trek) verwelkom. Hy was beïndruk deur die wyse waarop hulle die mag van die Zoeloes en die Matebeles gebreek het en het hulle as nuttige bure beskou. Hy het sommige van hulle toegelaat om tussen die Caledonen die Oranjerivier te woon op grond wat hy as Basoetogebied beskou het, maar steeds met die veronderstelling dat hulle net die gebruikreg daarvan kon geniet. 

Geskille oor die vasstelling van grenslyne het egter gou opgeduik en dit was duidelik dat die Blankes wat tussen die Caledon en die Oranje gewoon het, nie Mosjesj se gesag wou erken nie. Met die hulp van die sendelinge het Mosjesj die politieke verhoudinge onder die Blankes leer ken en ook geleer om hul onderlinge geskille tot sy eie voordeel uit te buit, steeds met die oog daarop om hom aan die kant van die oorwinnaar te skaar.

Die woelinge wat in Transoranje ontstaan het as gevolg van die Groot Trek, het die Kaapse goewerneur begerig gemaak om sy noordgrens te beveilig deur die oprigting van bufferstate. Om die state se guns te wen, sou hulle Britse beskerming ontvang. Toe die voorgenome stelsel rugbaar word, het die sendeling Casalis (hy het self erken dat hy Mosjesj se minister van buitelandse sake was) op 30 Mei 1842 namens Mosjesj 'n brief aan die Kaapse owerheid gerig, waarin hy versoek het om 'n verdrag met Brittanje te sluit. Hy het aangevoer dat hy vir die voortbestaan van sy onafhanklikheid van Britse beskerming afhanklik was. 

Die sluiting van die verdrag in Desember 1843 het gepaard gegaan met 'n grensreëling waarmee Mosjesj nie genoeë geneem het nie. Die grensreëling van 1843 het Mosjesj in konflik gebring met stamhoofde wat buite sy gebied geval het en wat hy geglo het onderdanig aan hom was. In 1848 het Brittanje Transoranje geannekseer en ŉ resident, maj. H.D. Warden, in Bloemfontein aangestel. 

Die grense van Basoetoland is herafgebaken en in 1849 weer hersien. Geeneen van die grensreëlings het Mosjesj tevrede gestel nie en hy het voortgegaan om strooptogte oorkant die grens uit te voer. In 1851 was Warden verplig om teen Mosjesj op te tree en hy het ŉ gewapende mag, bestaande uit Britse soldate, Koranas en Barolongs, teen die Basoeto's gestuur. Op 30 Junie 1851 het die Basoeto's onder aanvoering van Mosjesj se seuns die mag verpletterend verslaan. 

Die Britte wou die vernedering van Viervoet wreek en het in 1852 drie kolonnes onder aanvoering van sir George Cathcart gestuur om Mosjesj te straf. By die Slag van Bereaberg op 20 Desember 1852 moes die Britte egter weer die aftog blaas. Mosjesj het met fyn diplomasie vorendag gekom deur ŉ brief aan Cathcart te stuur waarin hy voorgegee het dat Cathcart die eintlike oorwinnaar was en het hom gesmeek om weer as 'n vriend van die Britse koningin beskou te word. Die nederlaag teen Mosjesj was een van die redes vir Brittanje se besluit om Transoranje aan die Voortrekkers terug te gee (1854). 

Teen 1850 was Mosjesj 'n sterk heerser met meer as 70 000 onderdane. In 1853 het hy die gebied van Sekonyela by Basoetoland ingelyf, asook die van Gert Taaibos, die Korana-kaptein. In 1854 het hy die gebruik en invoer van alkohol verbied en teen toordokters opgetree. Daar was ŉ oorvloed van graan en vee, wat handelaars na Basoetoland gelok het. Mosjesj het die Republiek van Oranje-Vrystaat, wat in 1854 gestig is, nie as 'n bedreiging beskou nie. 

Die voortgesette geskil le oor die grens het egter aanleiding gegee tot konflik, wat in 1858 op 'n volskaalse oorlog uitgeloop het. Dit is gevolg deur nog twee oorloë teen die Vrystaat (1865/66 en 1867/68). Mosjesj moes elke keer grond aan die Vrystaat afstaan, maar het elke nuwe grensreëling verontagsaam. Hy kon nie verstaan waarom die Boere die grond wat hy in bruikleen aan hulle geskenk het, van hom wou afneem nie. Die swak betrekkinge tussen Mosjesj en die Vrystaat was moontlik ook daaraan te wyte dat hy geleidelik sy houvas op sy onderhorige kapteins verloor het, en derhalwe nie oor die nodige gesag beskik het om die grensreëlings af te dwing nie. Na af loop van die derde oorlog het Mosjesj, op aandrang van die sendelinge,

Brittanje versoek om Basoetoland te annekseer. Die anneksasie het op 12 Maart 1868 plaasgevind. Die laaste 2 jaar van sy lewe het Mosjesj oor geen mag beskik nie. Die gesag was onder sy seuns Letsie, Molapo en Masupha verdeel. Hy is in 1870 by Thaba Bosigo oorlede, waar hy ook begrawe is. 'n Standbeeld van Mosjesj is op 3 Oktober 1966 deur sy nakomeling, koning Mosjesj II van Lesotho, buite Maseru onthul, die dag waarop Lesotho onafhanklik geword het. 




</doc>
<doc id="54086" url="https://af.wikipedia.org/wiki?curid=54086" title="Vanderkloofdam">
Vanderkloofdam

Die Vanderkloofdam (voorheen bekend as die P.K. le Rouxdam) is 130 km stroomaf van die Gariepdam in die Oranjerivier. Bouwerk aan die dam het begin gedurende April 1971 en die dam is in diens gestel in September 1977. Die dam het 'n bakmaat van 3 236 miljoen m, die lengte van die wal is 765 m, die hoogte van die wal is 108 m (die hoogste in Suid-Afrika) en die oppervlakte van die dam is 13 874 ha wanneer dit vol is.

Die damwal is 'n gravitasie-boogtipe ontwerp en die wal bevat 1.1 miljoen  m beton. Vier gravitasiesluise aan die linkerkant van die wal verseker dat tot 8 500 m/s water vrygelaat kan word. 
Die dam se hidroëlektriese vermoë is 240 MW en laat water vry teen 'n tempo van 400 m/s wanneer dit in volle werking is. Die dam is deur die Departement van Waterwese gebou.

Die dam is ook deel van die Oranjerivierprojek. 

Die dorpie Vanderkloof het ontstaan uit die kamp wat gebou is vir die mense wat betrokke was by die bou van die dam. Munisipale status is in 1980 aan Vanderkloof toegeken. 




</doc>
<doc id="54087" url="https://af.wikipedia.org/wiki?curid=54087" title="Hartbeespoortdam">
Hartbeespoortdam

Die Hartbeespoortdam is 'n opgaardam wat water voorsien aan 'n besproeiingsgebied van ongeveer 15 400 ha in die Krokodilriviervallei. Planne vir die Hartbeespoortdam en die daarmee gepaardgaande besproeiingskema is reeds in 1914 deur die Regering goedgekeur. 

Eers in 1918 is met die bouwerk begin en in 1923 is die was voltooi. In 1925 het die dam vir die eerste keer oorgeloop, 'n gebeurtenis wat hom daarna maar selde sou herhaal. Die damwal, 'n boogkonstruksie van beton, is in 'n nou poort tussen Kommandonek en Silkaatsnek in die Magaliesberg opgerig. Die wal het 'n oorloop op die linkerflank en die uitloop word deur sluise beheer. 

Vir die besproeiingskema is ŉ aantal pompstasies, beheertorings, kanale en tonnels aangelê. Hoewel die dam selde vol loop, is daar tog besluit om die damwal met 3 m te verhoog. Die werk is in 1970 voltooi en dit het die inhoudsvermoë (bakmaat) van 168 077 miljoen m³ tot 211 990 miljoen m³ verhoog. Wanneer die dam vol is, beslaan die water 'n oppervlakte van ongeveer 20 km². Die dam word hoofsaaklik deur die Krokodilrivier gevoed, maar kry ook redelik baie water uit die Magaliesrivier, wat kort voor die dam in die Krokodilrivier vloei.

Die water van die Hartbeespoortdam word gebruik om 'n gebied van ongeveer 15 400 ha te besproei. Hierdie besproeiingsgebied lê oor ŉ afstand van 45 km aan weerskante van die Krokodilrivier. Tabak en koring is die vernaamste produkte wat in die val lei verbou word, asook lusern, groente en blomme. Hoewel daar aanvanklik 'n klein hidroëlektriese kragsentrale onderkant die damwal opgerig is, word dit vandag nie meer gebruik nie. Aanvanklik het die hoofweg tussen Rustenburg en Pretoria oor die damwal geloop en dit was nodig om 'n tonnel van 53 m lank deur die rots (kwartsiet) te grawe om die pad met die damwal te verbind. Vanweëdie snelle landbou- en nywerheidsontwikkeling in die gebied onderkant die damwal is 'n tweede hoofweg egter aangelê, wat die eenrigtingverkeer oor die damwal verlig. 

Die dam het met verloop van tyd 'n gewilde toeriste-oord geword en twee dorpies, Kosmos en Schoemansville, het aan weerskante van die dam ontstaan. Behalwe vir besproeiing verskaf die Hartbeespoortdam ook 'n klein hoeveelheid water aan die nabygeleë dorp Brits. Die nywerheidsontwikkeling van hierdie gebied is egter van so 'n aard dat meer water vir nywerheidsdoeleindes uit die Hartbeespoortdam benodig sal word. Ernstige probleme met waterhiasinte op die dam word ondervind, wat groot dele van die wateroppervlak toegroei en die dam gevaarlik maak vir seilsport en motorbote. 

Daar is tien nedersettings aan die oewers van die dam, kloksgewys is Hartbeespoort (voorheen bekend as Schoemansville), Melodie, Meerhof, Ville d'Afrique, Pecanwood Landgoed, The Coves, West Lake Country and Safari Estate, Kosmosrif en Kosmos.





</doc>
<doc id="54090" url="https://af.wikipedia.org/wiki?curid=54090" title="Internasionale Historiese Genootskap Robbeneiland">
Internasionale Historiese Genootskap Robbeneiland

Die Internasionale Historiese Genootskap Robbeneiland (IHGR) is in 2009 gestig deur afstammelinge van eertydse pasiënte en personeel van die Eiland, asook ander belangstellendes en belanghebbendes.

Die voorgeslagte van die stigters het lank gevestigde, noue bande met die Eiland. So byvoorbeeld is die stigter-voorsitter, Sebastian (Faan) Pistor, se oorlede pa in 1909 daar gebore en albei sy grootouers aan vaderskant in die 1920’s as sogenaamde melaatses in ongemerkte grafte daar begrawe.

Robbeneiland was 86 jaar lank van 1845 tot 1931 ’n kolonie vir sogenaamde melaatses – byna ’n eeu lank en een van die heel langste tydperke waarvoor die Eiland vir een spesifieke doel aangewend is. Vermoedelik het die meeste van die velpasiënte op die Eiland wat per lasbrief verkeerdelik en onregverdig as “melaatses” soontoe verban is, gely aan ander veltoestande soos psoriase, leucoderma, velkanker, gordelroos, en so meer.

Robbeneiland was destyds egter nie net ’n kolonie vir “melaatses” nie. Die wrede werklikheid is dat die eiland vir die eertydse koloniale owerheid aan die suidpunt van Afrika ’n gerieflike stortingsterrein geword het vir almal wat deur hom as ongewens beskou is.

Daarom is ook verstandelik gestremdes, dowes, epilepsielyers, erg verswakte bejaardes, mense met Downsindroom, mense wat harsingskudding, bipolêre siekte, Alzheimersiekte of beroerte gehad het of erg getraumatiseer of outisties was, asook lyers aan ander toestande, deur die koloniale owerheid “sielsiek” verklaar, van hul geliefdes en uit die samelewing weggeruk en teen hul sin summier op Robbeneiland gaan aflaai waar hulle verdruk, verneder en vergeet is en uiteindelik in ongemerkte grafte begrawe is.

Sommige van hulle is soms sommer in ou komberse en drie-drie in een graf begrawe. Asof dít nie genoeg was nie, het die apartheidsregering in die 1960’s dié heilige grond geskend deur die maksimumsekerheidsgevangenis bo-oor die grafte van duisende pasiënte te bou.
In die laaste dekade of twee het die oorblyfsels van die pasiëntebegraafplaas sodanig agteruitgegaan dat dit vandag ’n skokkende woesteny is. Die plek is nou oortrek van massas indringerplantegroei soos Port Jacksons, rooikrans, kakiebos, brandnetels en duwweltjies.
Een van die hoofdoelstellings van die IHGR is om die nagedagtenis van die meer as 6 000 pasiënte in ere herstel te kry deur die erg verwaarloosde oorblyfsels van die pasiëntebegraafplaas in ’n gedenkpark met ’n gepaste gedenkteken omskep te kry.
Lede van die IHGR besoek die staatsargief in Kaapstad sedert begin 2010 een keer per maand om die pasiënte se gegewens soos hul name, pasiëntenommers, en so meer, te versamel. Daar is in die vier toelatingsregisters vir Robbeneiland-pasiënte altesame 6 278 inskrywings. 
Afgesien van dié inskrywings is dit in hierdie stadium nog onbekend hoeveel haweloses, armlastiges en chronies siekes wat ook in ’n stadium by honderde deur die koloniale regering na Robbeneiland verban is, daar gesterf het en in ongemerkte grafte begrawe is.
Hoewel die toestande op Robbeneiland deur die eeue heen ook vir die personeel op die Eiland groot uitdagings gebied en hoë eise aan hulle gestel het, was baie van hulle tevrede en gelukkig daar. Dit was vir hulle ’n veilige hawe, ’n klein paradys waarin hulle gelukkig was. Sedert veral die 1890’s het baie van die mediese personeel op die Eiland baanbrekerswerk in die mediese beroep in Suid-Afrika gedoen.
Robbeneiland het ook sy helde en heldinne deur die eeue opgelewer. Die beroemdste naam wat heel eerste in almal se gedagte opkom, is dié van oudpres. Nelson Mandela van Suid-Afrika. Die stigter van die IHGR het die voorreg gehad om Mandela op 5 Augustus 1998 te ontmoet. Mandela was die inspirasie wat hom sover gekry het om die IHGR uiteindelik te stig.
Onder die ander, minder bekende en dikwels selfs onbesonge helde, engele en heldinne van Onse Eiland tel mense soos die Anglikaanse predikant eerw. William Watkins en ouma Gertruida Scheepers, wat op Stellenbosch musiek gestudeer en naweke vir die velpasiënte op Robbeneiland gaan klavier speel het in ’n tyd toe daar nog nie telefone, radio, televisie, rekenaars, internet, selfone, Mxit, rolprente en ander moderne media, kommunikasiemiddele en vermaak was nie.
Die groot uitsondering wat die koloniale owerhede met betrekking tot Robbeneiland betref, was lord en lady Loch, wat in die vroeë en middel 1890’s die Britse goewerneurspaar aan die Kaap was. Die edele lady Loch word vandag nog in verskillende wêrelddele onthou vir haar uitreiking na onderdane wat hulle in uiters moeilike lewensomstandighede bevind het. Die egpaar Loch het in hul termyn as goewerneurspaar aan die Kaap die Goeie Hoop ook heelwat gedoen om die omstandighede van die pasiënte op Robbeneiland te verbeter. 
Verhale oor en stories van Robbeneiland kan van Mei 2011 gelees word op die Genootskap se komende webwerf, www.riihs.org.
Dié webwerf gaan aanvanklik in Afrikaans en Engels beskikbaar wees, maar wanneer borge daarvoor gevind word, sal dit ook na soveel ander tale moontlik uitgebrei word. 
Nog ’n doelstelling van die IHGR is om Robbeneiland se opgetekende geskiedenis sedert 1488 so volledig moontlik te help navors en bewaar en al die verskillende fases en fasette van die eiland se lang en ryk geskiedenis visueel en driedimensioneel op die eiland uitgebeeld te kry. Daar word beoog om uiteindelik ’n omvattende tipe ensiklopedie op te stel en uit te gee wat as die internasionale standaardwerk oor dié beroemde eiland beskou kan word.
Een van die ander doelstellings van die IHGR is die vervaardiging van ’n dokumentêre televisiereeks oor die Eiland se lang, ryk en veelsydige geskiedenis.
Die Eilandgenootskap beywer hom ook daarvoor om ten minste een verteenwoordiger vir die tydperk van die pasiënte en ten minste een vir die militêre era (1939-1959) van die Eiland verkies te kry in die Robbeneilandmuseumraad, wat tans eensydig saamgestel is net uit mense met sogenaamde "struggle credentials".
Die Genootskap bestaan uit passievolle vrywilligers wat in hul bietjie vrye tyd met die beperkte hulpbronne tot hul beskikking doen wat hulle kan wanneer hulle kan.
Die IHGR se lidmaatskap is oop vir enigeen wat sy doelstellings en visie onderskryf. Die Eilandgenootskap is op 2 Desember 2010 ingevolge die Wet op Organisasies sonder Winsbejag by die Direktoraat vir Organisasies sonder Winsbejag in Pretoria as sodanige organisasie geregistreer. Geldelike skenkings en borgskappe aan die IHGR mag dus deur donateurs en borge in Suid-Afrika wettig van persoonlike inkomstebelasting of maatskappybelasting afgetrek word.
Die IHGR ondersoek tans (2011) die moontlikheid van amptelike registrasie as organisasie sonder winsbejag in ander wêrelddele soos die Verenigde State van Amerika, Australië, Asië en lidlande van die Europese Unie. 
Die IHGR se primêre leuse is: Onse Eiland, Onse Gedeelde Erfenis. Sy sekondêre leuse is: Robbeneiland – Baie Dinge vir Baie Mense deur Baie Eeue Heen.
As embleem gebruik die genootskap sedert 2009 ’n afbeelding van die eiland met ’n afbeelding van die vuurtoring op die eiland en ’n Kaapse pelsrob, waaraan die eiland sy naam te danke het. Die embleem is deur die Kaapse grafiese kunstenaar Jaco Grobbelaar ontwerp.


</doc>
<doc id="54091" url="https://af.wikipedia.org/wiki?curid=54091" title="Oranjerivierprojek">
Oranjerivierprojek

Die Oranjerivierprojek (ook bekend as die Oranjerivierskema) is 'n groot projek met die hoofdoelwit: die ekonomiese ontwikkeling van die Oranjerivier en sy takriviere. Die projek is aanvanklik beplan oor 'n tydperk van 30 jaar. Daar is reeds gedurende 1956 begin met die opnames, in 1962 is die projek deur die Parlement goedgekeur en die werk het begin gedurende 1963.

Die projek sluit in besproeiingontwikkeling, hidroëlektrisiteit en die verlegging van bestaande riviere deur middel van tonnels en kanale. Daar was beplan vir 'n opwekkingsvermoë van 177 000 kW hidroëlektrisiteit. Daar was ook beplan vir 'n tonnel (Oranje-Visrivier) om water van die Gariepdam na die Groot-Visrivier oor te plaas.

Ander gedeeltes van die projek was die bou van die Gariepdam en Vanderkloofdam en die Vanderkloofkanale.

Die Oranje-Visrivier Tonnel is 82.5 km lank en lewer water van die Oranjerivier aan die Groot-Visrivier teen 'n tempo van 57 m/s. Die tonnel het 'n deursnee van 5.35 m en 200 000 m beton is gebruik om die tonnel te bou. Die inlaattoring () van die tonnel is by Oviston in die Gariepdam. Hiervandaan volg dit 'n suidelike roete onderdeur die Suurbergplato verby Steynsburg. Die tonnel mond uit by in die Teebusspruit, net suid van Teebuskoppie. Hiervandaan vloei die water met die Grootbrakrivier verder na die Groot-Visrivier.

Water oorgedra vanaf die Oranjerivier na die Groot-Visrivier via die Oranje-Visriviertonnel word weggekeer uit die Groot-Visrivier by die Elandsdriftkeerwal. Dit vloei dan in 'n kanaal wat vir 65 km kronkel saam met steil hellings en uitmond in die Klein-Visrivier. Die kanaal vloei deur die Cookhousetonnel van 13.1 km wat deur die Bosberg sny tussen Cookhouse en Somerset-Oos. Die water vloei vir 40 km in die Klein-Visrivier tot by die De Mistkraalkeerwal. Hier word die water uitgekeer in die Skoenmakerskanaal (vermoë 22 m/s) wat uiteindelik uitmond in die Volkerspruit wat op sy beurt vloei na die Darlingtondam in die Sondagsrivier. Van hier word water na Port Elizabeth gepomp.

Benewens die 3 groot damme, die Gariep -, die Vanderkloof - en die Welbedachtdam, is daar ook 9 kleiner damme in die oranjerivierprojek.

Die Gariepdam, die 4e grootste dam in Afrika, vorm die hoofstruktuur van die ORP en die welslae van die projek hang af van die water wat daar opgevang word. Water word hiervandaan vrygelaat na die Vanderkloofdam, wat 130 km stroom af geleë is, en word deur middel van die 

Oranje-Vistonnel na die Groot- Vis- en Sondagsriviervallei gelei. Die dam is 5 km oos van Norvalspont in die Vrystaat geleë en is in Maart 1972 in bedryf gestel nadat 1,92 miljoen m beton gegiet en R80 miljoen bestee is. Die dam het 'n wateroppervlakte van 374 km, ŉ opgaarvermoë van 5 958 miljoen m en 'n volvlakhoogte van 1 258, 8 m bo seespieël. Die betonwal is van die swaarte- en boogtipe wat aan weerskante deur 'n betonswaartevleuel gestut word. 

Die wal is 93 m hoog en het 'n kruinlengte van 947,9 m. Die water se drukkrag word deur die dubbelgekromde struktuur van die damwal na die swaarte-seksies afgelei. Aan die stroomopkant word die waterafvoer deur 2 reuse-uitlaatstrukture beheer. Rivieruitlaatpyp-leidings is aan die Vrystaatse oewer aangebring, terwyl 4 pypleidings vir hidroëlektriese-kragentwikkeling aan die Kaaplandse oewer gele is. Drie radiale sluise of vloeduitlope (elk 8 m hoog) aan elke oewer verhinder dat vloedwater die rotse op die bodem verweer en daar is ook noodsluise ingeval die toerusting onklaar sou raak. Opdrifselroosters van beton met openinge van 0,305 m keer dat die sluishekke, kleppe en pype vir die waterafvoer verstop raak. 

By die kraginlate na die hidroëlektriese kragsentrale bestaan die roosters uit fyn staalribbe met openinge van enkele sentimeters. 'n Drywende vlotskerm is op 'n veilige afstand van die damwal aan die stroomopkant aangebring om swemmers en bote te keer. Om te verhinder dat vloedwater die rivieroewers verweer, is rigmure, wat die vloei van die water na die rivier se natuurlike loop lei, aan elke oewer aangebring, terwyl 'n water- kussing onder die hoofwal en waterverdelers die watermassa onderskeidelik demp en verdeel. Vyf tonnels wat elk groot genoeg is dat 'n man daarin regop kan staan, is bo mekaar in die hoofwal gebou en is met 'n vinnige hysbak met mekaar verbind om inspeksie en instandhouding van die struktuur te vergemaklik. 

Die Oranjerivier se sliklading van 0,46 % volgens volume het tydens die groot oorstroming van Februarie 1967 veroorsaak dat ongeveer 250 000 ton slik per uur afgevoer is. Die slik sal die dam se opgaarvermoë oor sowat 120 jaar met die helfte verminder en die wal sal in daardie stadium verdubbel moet word om weer die oorspronklike watermassa te kan berg. Daarna sal die dam en sy fondamente aansienlik versterk moet word voordat enige verder veranderings aangebring kan word.

Na voltooiing van die Gariepdam en die Oranje-Vistonnel is daar in 1971 begin met die bou van die Vanderkloofdam. Dit lê 130 km onderkant die Gariepdam, naby Petrusville in die noordelike Kaapprovinsie, en is die hoofuitkeerdam van die ORP, asook die 5e grootste dam in Afrika. 

Die dam lewer water aan die Van der Kloofkanaalstelsel en is deur die Departement van Waterwese teen ŉ koste van R94 miljoen opgerig. Daar sou aanvanklik reeds in 1967, tesame met die konstruksie van die Hendrik Verwoerddam, met die bouwerk begin word, maar die projek is am finansiële redes uitgestel. Die dam is op 17 November 1977 in gebruik geneem. Dit het 'n kleiner kom as die Hendrik Verwoerddam en ŉ opgaarvermoë van 3 255 miljoen m. Die terrein is ook smaller en ongelyker, maar aantrekliker as by ander komponente van die ORP, Die meer van 140 km is derhalwe ook langer en smaller as die van die Hendrik Verwoerddam. Die kruinlengte is 765 m en die hoogte van die dubbelgewelfde hoofwal (108 m) oortref alle ander damme in Suid-Afrika. 

Die damwal is so hoog gebou om die watervlak te verhoog sodat die water wat in die Van der Kloof-kanaalstelsel ingekeer word, deur die stelsel kan vloei sonder dat dit met behulp van 'n pomp aangejaag hoef te word. Dit staan op 'n soliede fondament van dolerietplaat (9 m diep) en die pad wat die Vrystaat met die Kaapprovinsie verbind, loop daaroor. Wanneer die Oranjerivier in vloed is, kan 8 500 m/s water deur 4 sluise in die hoofwal deurgelaat word. Die dam en sy kanaalstelsel aan weerskante kan genoeg water voorsien om 900 nuwe plase in die Groot-Karoo te ontwikkel, en wanneer die kanaalstelsel in die jaar 2 000 voltooi is, sal ongeveer 150 000 ha besproei kan word.

Die Welbedachtdam is op die plaas Welbedacht, ongeveer 32 km suidwes van Wepener, in die Caledonrivier gebou. Die rivier ontspring in die Drakensberge en vorm gedeeltelik die grens tussen Suid-Afrika en Lesotho. Die dam is in 1974 voltooi en het die varswatervoorraad wat vroeër deur die Modderrivier verskaf is, vervang. 

Dit behoort tot aan die einde van die eeu in die behoeftes van Bloemfontein en omstreke te voorsien. Dit is 'n barrage-tipe dam met 'n swaartetipe beton wat en vloedsluise, en dit gelei gesuiwerde water deur swaartepypleidings na stede en dorpe in die Sentraal- en Suid-Vrystaat. Met inagneming van die slikinhoud van die Caledon (1,16 % van die rivervloed) word die opgaarvermoë oor 30 jaar op 97 miljoen m3 beraam; by voltooiing was dit 110 miljoen m.

Die Oranje-Vistonnel, wat water van die Oranjerivier na die Groot-Vis- en Sondagsriviervalleie voer vir besproeiing, nywerheids- en stedelike gebruik, is die langste aaneenlopende watertonnel (82,8 km) ter wêreld en is teen ŉ koste van R150 miljoen gebou. Dit is na 7 jaar van konstruksiewerk in November 1975 in gebruik geneem. Water van die Gariepdam vloei deur middel van die Oviston-inlaattoring die Oranje-Vistonnel binne en word onder die Suurbergplato deur aan die Teebusspruit gelewer. 

Daarvandaan word dit met die Groot Brakrivier na die Grassridgedam en die Groot-Visrivier gevoer. Die Kookhuistonnel voer dit uit die Groot-Visrivier na die Mentzmeer en die Sondagsrivierbesproeiingskema in die Addo-Kirkwoordgebied noord van Port Elizabeth. Die Ovistontoring is naby Venterstad, sowat 19 km noordoos van die Gariepdam, geleë en lyk uit die lug soos ŉ vierblaarklawer. Sluishekke in die "blare" beheer die watervlak en rowwe roosters aan die buitekant daarvan hou opdrifsels uit. 

Op die 4 vlakke waar water ingeneem word (2 bykomendes is vir toekomstige gebruik aangebring), is rolsluise waarmee die tonnel vir instandhoudingsdoeleindes leeggemaak kan word. Die tonnel, wat met beton uitgevoer is, het 'n deursnee van 5,35 m en lê 30 m onder die volvlakhoogte van die Gariepdam. Aan die suidelike punt is ŉ turbinesaal en ondergrondse beheertoerusting, waarmee die hoeveelheid water wat uit die dam vrygelaat word, gereguleer word. Die bouwerk is ongeveer 75 km van die Oviston-tonnelinloop geleë. Daarvandaan word die tonnel 'n oop kanaal, wat tater in die Teebusspruit uitmond.

Die Van der Kloof-kanaalstelsel, wat water oor 'n groot gedeelte van die Suid-Vrystaat en Noordwes-Kaap versprei, is die grootste besproeiingskanaal in Suid-Afrika. Hoewel dit jare lank reeds in aanbou is, is dit 'n langtermynprojek wat eers teen die einde van die eeu voltooi sal wees. 

Dit word deur die Departement van Waterwese gebou en die konstruksiedorp Orania, 45 km van Hopetown, dien as terreinhoofkwartier. 'n Hoofregteroewerkanaal is die vernaamste komponent van die stelsel, wat ook verspreidings- en dreineringskanale, balanseerdamme en brûe insluit. AI die hoof en verspreidingskanale word met beton uitgevoer. Die regteroewerstelsel, wat water aan onder meer Kimberley en die Rietrivier-besproeiingsgebied in die Wes-Vrystaat lewer, is eerste aangelê en 313 000 m rots moes uitgegrawe word om die hoofkanaal aan sy beginpunt 30 m diepte lê. 

Kanale aan die linkeroewer van die Oranjerivier sal onder meer gebiede tot by Hopetown, Kraankuilstasie en De Aar van water voorsien. Hoewel die Van der Kloofstelsel ontwerp is om aanvanklik 22 400 ha te besproei, sal dit uiteindelik byna 7 keer die oppervlakte tot vrugbare landbougrond kan omskep. Die vermoë van die eerste deer van die kanaal sal van 14 m/s tot 114 m/s verhoog word.

Die Vis- en Sondagsrivierkanaalstelsel verbind die Groot-Visriviervallei met die Sondagsriviervallei ten einde watervoorrade in die Oostelike Provinsie, veral in die Mentzmeer, aan te vul. Die kanaalstelsel sal in die laat tagtigerjare voltooi wees, maar water word reeds sedert 1978 aan die Benede-Sondagsriviervallei gelewer. Die vernaamste komponente van die skema is die Kookhuistonnel van 13,1 km, 'n keerwal in die Groot-Visrivier en betonbeklede kanale wat oor 'n afstand van 80 km strek. 

Die studam lei water by Elandsdrif uit die Groot-Visrivier af na die kanaal, wat dit teen 34 m/s deur die Bosbergreeks, tussen Kookhuis en Somerset-Oos, na die Sondagsriviervallei se sitrusboorde voer. ŉ Tonnelboor of molboor is vir die eerste keer in Suid-Afrika gebruik om die rotsformasies van die Kookhuistonnel, wat 4,5 m in deursnee is, uit te grawe - 'n metode wat 2 keer vinniger werk as die kovensionele. Die Vis- en Sondagsrivier- kanaalstelsel sal by voltooiing water vir nagenoeg 60 000 ha grond lewer.

Die Gariepdam is gedurende 1971, die tonnel gedurende 1975 en die Vanderkloofdam gedurende 1977 voltooi.



</doc>
<doc id="54095" url="https://af.wikipedia.org/wiki?curid=54095" title="Monterey County">
Monterey County

Monterey County is 'n county langs die Stille Oseaankus van die Amerikaanse deelstaat Kalifornië. Sy noordwestelike deel vorm die suidelike helfte van Montereybaai, terwyl die noordelike helfte in die aangrensende Santa Cruz County geleë is. Die plaaslike ekonomie steun swaar op toerisme in die kusgebiede en landbou in die Salinas-riviervallei.

Die bevolking het in 2010 415 057 beloop. Salinas is die grootste nedersetting in Monterey County en dien ook as die administratiewe setel. Die bevolking is veral langs die noordelike kuslyn en in die Salinas-vallei gekonsentreer wat die suidkus en die binnelandse berggebiede byna onbewoon laat.

Tydens die Spaanse en Mexikaanse bewind het die stad Monterey as hoofstad van Kalifornië gefungeer. Monterey County is vandag oor die wêreld bekend vir die natuurskoon van sy kuslyn, waaronder Big Sur, die "State Route 1" en die "17 Mile Drive" op die Monterey-skiereiland. 


</doc>
<doc id="54096" url="https://af.wikipedia.org/wiki?curid=54096" title="Pongolapoortdam">
Pongolapoortdam

Die Pongolapoortdam, vroeër bekend as die Josinidam, is 'n dam geleë in die Pongolarivier in 'n nou kloof in die Lebomboberge, KwaZulu-Natal, Suid-Afrika. Daar is met konstruksie begin gedurende 1963 en die dam is voltooi gedurende 1972. Die dam het 'n bakmaat van 2 492 miljoen m agter 'n wal wat 89 m hoog en 515 m lank is. Die dam voer 'n besproeiingskanaalstelsel op die Makatinivlakte onder die dam. Die N2 nasionale pad gaan digby die dam verby.

Dit lê gedeeltelik in Swaziland se grondgebied, en gevolglik is ŉ ooreenkoms in die verband met die buurstaat aangegaan. Die dam, wat deel uitmaak van die Pongolapoort-staatswaterskema en in 1973 teen ŉ koste van ongeveer R16 miljoen voltooi is, stel besproeiingswater aan die Makatinivlakte en Swaziland beskikbaar. 

Produkte wat onder besproeiing verbou kan word, is onder meer suikerriet, lusern, koffie en piesangs. Die dam het 'n dubbelboogbetonwal met 'n kruinlengte van 515 m en 'n hoogte van 89 m. Die opvanggebied beslaan 7 831 km en die inhoudsvermoë is ongeveer 2 500 miljoen m. 

'n Sluis is in die linkerkant van die damwal aangebring en 'n dubbelbaanpad is boor die wal gebou. Vanweë die warm, subtropiese klimaat van die omgewing moes 'n reuseverkoelingsinstallasie tydens die konstruksie van die dam opgerig word sodat die betonmengsel met ys afgekoel kon word ten einde aan die konstruksievereistes te voldoen. 

Die kanaal vertak op die regteroewer van die Pongola en voer water al langs die rivier en aan die linkeroewer van die Mkuzerivier af. Die hoofkanaal is 4,6 m diep en is ongeveer 16,8 m in deursnee aan die boonste gedeelte van die stelsel, en sowat 9,8 m in deursnee aan die onderste gedeelte daarvan. 





</doc>
<doc id="54097" url="https://af.wikipedia.org/wiki?curid=54097" title="Loskopdam">
Loskopdam

Die Loskopdam is geleë in die Olifantsrivier naby Groblersdal in Mpumalanga. Konstruksiewerk het gedurende 1934 begin en die dam is in 1938 voltooi. Die wal is al eenkeer hoër gebou in 1979 en die dam het 'n bakmaat van 178 miljoen m agter 'n wal van 45 m hoog.

Die dam voed ook twee besproeiingskanale van 148 km.

Die Loskopdam is die bron van die tweede grootste besproeiingskema in Suid-Afrika. Die dam bedien die grootste gedeelte van die Bosveld en is bekend om die natuurreservaat en vakansieoord daaromheen. 

Die moontlikheid van die bou van die Loskopdam is in 1905 vir die eerste keer ondersoek. In 1930 het grondeienaars langs die Olifantsrivier met 'n private besproeiingskema begin en dit het daartoe gelei dat die regering in 1934 met die bou van die dam en 'n uitgebreide besproeiingsprojek begin het. 

Die skema is een van die grootstes in Suid-Afrika en is in 1939 deur die destydse Departement van Besproeiing (tans Omgewingsake) teen 'n koste van nagenoeg R5 miljoen voltooi. Een van die vernaamste medewerkers was Willem J. Grobler, op wie se plaas Klipbank die dorp Groblersdal in 1938 geproklameer is. Groblersdal is vandag die middelpunt van die besproeiingskema. 

Die kanaalstelsel strek 64 km noord en besproei ongeveer 19000 ha. Daar is 2 hoofkanale, wat saam 148 km lank is, asook takkanale van 330 km. Daarbenewens is daar dreineringskanale van sowat 250 km wat oortollige water op geskikte plekke na die rivier terugvoer. Die grootste gedeelte van die skema word deur middel van sprinkelbesproeiing, waarvan 'n groeiende persentasie uit spilpuntbesproeiing bestaan, bedien. 

Die dam beslaan 2483 ha en is in 'n vallei op 'n bedding van skalie en sandfelsiet gebou. Dit het ŉ inhoudsvermoë van 360 miljoen m. Die massabetonwal, wat op die plaas Loskop gebou is, is 53 m hoog (dit is in 1977 met 9 m verhoog) en het 'n kruinlengte van 511 m. Die opvanggebied strek oor 12 285 km en het 'n gemiddelde reënval van 635 mm per jaar. 

'n Nuwe konsep wat by Loskopdam toegepas is, is die van stroombrekers. Laasgenoemde is strukture wat sowat 6 m van bo af aan die stroomkant van die damwal uitgebou is. Dit verdeel die vloedwater in strome wat teen mekaar bots en dit het ŉ "swaar reën" tot gevolg. Die vloedwater se destruktiewe krag word in 'n mate gebreek. Daar is sowat 650 besproeiingshoewes wat deur die dam bedien word, meestal van 25,7 ha elk. ŉ Aantal kleiner hoewes is aanvanklik aan bejaardes en halfgeskiktes toegeken. 

Die streek het 'n subtropiese klimaat en hoewel 'n verskeidenheid van gewasse met welslae daar gekweek word, word hoofsaaklik tabak en katoen in die somer en koring in die winter verbou. Daarbenewens word vrugte soos tafeldruiwe en groente op kleiner skaal verbou. Op 6 Maart 1940 is 'n natuurreservaat en 'n ontspanningsoord deur die Transvaalse Provinsiale Administrasie by die dam aangelê, en die oord het 'n gewilde hengelplek geword. Die dam bevat onder meer blou- en rooikurpers, geelvis, karper, moddervis en palings. 

Die oord huisves 'n moderne kampeerplek met 'n verskeidenheid van ontspanningsgeriewe. Die natuurreservaat beslaan ongeveer 12 700 ha. Grootwild word sedert 1948 daar geteel- 2 paar wit renosters is byvoorbeeld in 1963 na die reservaat gebring en 'n wit renosterkalfie is op 11 April 1964 daar gebore. Die spesie het in 1896 in Transvaal uitgesterf. Die reservaat het ook volstruise, luiperds, kameelperde, blouwildebeeste, sebras, renosters ensovoorts.




</doc>
<doc id="54098" url="https://af.wikipedia.org/wiki?curid=54098" title="County">
County

'n County is 'n administratiewe onderafdeling en juridiese gebied in sekere lande. 

Die huidige Engelse term het sy oorsprong op die vasteland van Europa en is afgelei van die Franse "comté" ("graafskap"). Net soos sy ekwivalente in ander Europese tale ("contea", "contado", "comtat", "condado", "Grafschaft", "Gau" en ander) het dit na 'n juridiese gebied verwys wat onder die heerskappy van 'n graaf gestaan het.

Toe die Normanne in 1066 Engeland verower het, het hulle die Franse term "comté" saamgebring. Maar op die Britse Eilande was die term "earl" (afgelei van Oud-Noors "jarl") lankal gebruiklik nadat groot dele van die eilande deur Wikings beheer is. So is die terme "earl" en "earldom" hier as ekwivalente van die Kontinentaal-Europese graaf (Frans "comte") en graafskap ("comté") beskou. Die later ingevoerde term het dus 'n sinoniem vir die inheemse Engelse woord "scir" [ʃir] of, in moderne Engelse, "shire" geword.

Aangesien 'n "shire" 'n administratiewe onderafdeling van die koninkryk was, het die term "county" geleidelik sy huidige betekenis van 'n administratiewe onderafdeling van huidige regerings gekry. In federale lande soos die Verenigde State en Kanada fungeer "counties" as administratiewe onderafdelings van deelstate, gemenebeste ("commonwealths") of provinsies - die tweedevlak-regerings.

'n "County" kan verder verdeel word in "(civil) townships" of ander administratiewe jurisdiksies wat deur die "county" beheer word. Binne die grense van 'n "county" is daar gewoonlik, maar nie altyd nie, 'n verskeidenheid van munisipale korporasies soos "cities", "villages" en "towns".

Afhangende van nasionale wetgewing word munisipaliteite regstreeks of indirek deur die county beheer. So val munisipaliteite in die Verenigde State gewoonlik nie onder die gesag van 'n "county" nie, alhoewel administratiewe liggame en agentskappe van 'n county-regering sekere politieke prosesse in die verhoudinge tussen plaaslike munisipale en deelstaatregerings hanteer.

In die Verenigde Koninkryk is die name van talle "counties" van die plaaslike "county"-hoofstad afgelei waaraan die agtervoegsel "-shire" geplaas word, soos byvoorbeeld Gloucester in Gloucestershire en Worcester in Worcestershire.



</doc>
<doc id="54099" url="https://af.wikipedia.org/wiki?curid=54099" title="County (Verenigde State)">
County (Verenigde State)

In die Verenigde State verwys die term county na die geografiese onderafdeling van 'n deelstaat of federale gebied wat gewoonlik een of ander soort politieke of juridiese gesag het. 

Die term county word in 48 van die 50 Amerikaanse deelstate gebruik - slegs Louisiana word amptelik in parogieë (Engels "parishes") en Alaska in "boroughs" verdeel wat deur die federale regering as ekwivalente van "counties" beskou word - net soos enkele selfregerende stede wat nie deel uitmaak van "counties" nie. Daar is tans altesaam 3 143 "counties" en ekwivalente van "counties" in die Verenigde State.

Die politieke gesag van counties word deur die respektiewelike deelstate vasgelê en varieer grootliks.

In sommige deelstate is "counties" suiwer geografiese entiteite sonder politieke gesag en instellings. Aan die ander ekstreem is daar counties soos dié van Maryland en die "county"-ekwivalent Baltimore wat byna alle openbare dienste insluitende openbare onderwys lewer.

Tans is daar 'n gemiddeld van 62 "counties" per deelstaat. Texas het die grootste aantal "counties" (254), terwyl Delaware in slegs drie "counties" onderverdeel is. Volgens die sensus van 2000 beloop die gemiddelde bevolking van 'n "county" sowat 100 000. Die mees bevolkte "county" is Los Angeles County met 9,9 miljoen bewoners volgens 'n Sensus 2009-skatting - sy bevolking was groter as dié van 42 deelstate. Die kleinste "county" is Loving County in Texas met 'n bevolking van slegs 82 volgens die 2010-sensus. 


</doc>
<doc id="54100" url="https://af.wikipedia.org/wiki?curid=54100" title="HMS Hood">
HMS Hood

Die HMS "Hood" was een van Brittanje se bekendste slagskepe. Nadat hy te water gelaat is gedurende 1920 is hy beskryf as die mooiste oorlogskip ter wêreld. Hy was 'n nuwe geslag slagskip wat spoed met pantser gekombineer het. Ongelukkig was sy pantser op die verkeerde plekke waar dit nie werklik nodig was nie. Skepe se pantser is veronderstel om die skip se masjinerie en magasyne te beskerm. 

Hy het 42 100 ton water verplaas by voltooiing en was toegerus met agt 15-duim kanonne, tien 4-duim kanonne en vier 21-duim torpedo buise. Hy is aangedryf deur vier stoomturbines wat 144 000 skeepsperdekrag gelewer het en kon 'n spoed van 31 knope haal. 

Hy is gekelder op 24 Mei 1941 deur die Duitse slagskip, "Bismarck" en die kruiser "Prinz Eugen". Een van die Bismarck se 15-duim projektiele het een van sy magasyne binnegedring en "Hood" het ontplof en binne minute gesink. Slegs drie van 1 418 bemanningslede het dit oorleef.



</doc>
<doc id="54102" url="https://af.wikipedia.org/wiki?curid=54102" title="Grootdraaidam">
Grootdraaidam

Die Grootdraaidam is geleë in die Vaalrivier, 10 km oos van Standerton. Die dam is in 1982 voltooi. Die wal is 2 180 m lank en 42 m hoog. Die dam het 'n bakmaat van 364 miljoen m en 'n oppervlakte van 5 500 ha wanneer dit vol is. Die dam is hoofsaaklik gebou om water vir Sasol 2 en 3 te verskaf.




</doc>
<doc id="54103" url="https://af.wikipedia.org/wiki?curid=54103" title="Jack London">
Jack London

John Griffith "Jack" London (gebore as John Griffith Chaney (12 Januarie 1876 in San Francisco – 22 November 1916 in Glen Ellen, Kalifornië) was 'n Amerikaanse skrywer, joernalis en sosiale aktivis. Hy was 'n baanbreker op die gebied van kommersiële tydskriffiksie ('n genre wat destyds sy bloeitydperk beleef het) en een van die eerste fiksieskrywers wêreldwyd wat met sy skryfwerk internasionale bekendheid verwerf en 'n fortuin verdien het.

Sy bekendste werke sluit "White Fang" (in Afrikaans vertaal as "White Fang - Die Wolfhond") en "Call of the Wild" in, wat tydens die Klondike-goudstormloop afspeel, asook kortverhale soos "To Build a Fire", "An Odyssey of the North" en "Love of Life" in. Daarnaas het hy ook oor die Suidelike Stille Oseaan geskryf in verhale soos "South Sea Tales", "The Pearls of Parlay" en "The Heathen", en oor die gebied van San Francisco-baai in "The Sea-Wolf".

London was 'n vurige aanhanger van die vakbondwese, sosialisme en werkersregte en het 'n aantal invloedryke werke met betrekking tot hierdie onderwerpe geskryf, soos sy distopiese roman "The Iron Heel" en "The People of the Abyss".


</doc>
<doc id="54106" url="https://af.wikipedia.org/wiki?curid=54106" title="Bergrivierdam">
Bergrivierdam

Die Bergrivierdam is 'n dam in die Bergrivier naby Franschhoek in die Wes-Kaap, Suid-Afrika. Die dam is in 2008 voltooi. Dit het 'n oppervlakte van 537 ha agter 'n wal wat 68 m hoog is. Die bakmaat van die dam is 130 miljoen m.

Die dam vorm die middelpunt van die Bergrivierdamprojek. Die projek is ontwerp om winterreën op te vang, te stoor en dit gedurende die droë somermaande aan Kaapstad te lewer.




</doc>
<doc id="54107" url="https://af.wikipedia.org/wiki?curid=54107" title="Honolulu County">
Honolulu County

Honolulu County, amptelik City and County of Honolulu, is 'n gekonsolideerde stedelike county (dit wil sê 'n administratiewe onderafdeling waarin stad en county in een jurisdiksie saamgesmelt het) in die Amerikaanse deelstaat Hawaii.

Die munisipaliteit en county behels sowel die stedelike distrik van Honolulu (die grootste en hoofstad van die deelstaat Hawaii) asook die res van die eiland Oahu en 'n aantal kleiner afgeleë eilande, waaronder alle Noordwestelike Hawaii-eilande.

Die gekonsolideerde stad-county is volgens die Stedelike Oktrooi van 1907 gevorm en deur die Wetgewende Vergadering van die Gebied van Hawaii bevestig. As 'n munisipale korporasie en jurisdiksie val regeringstake in sy gesag wat in die res van die Verenigde State tradisioneel deur munisipaliteite en counties uitgevoer word.

Volgens die 2010-sensus beloop die bevolking van Stad en County 953 207 wat van Honolulu die tiende grootste munisipaliteit in die Verenigde State maak. Vanweë Hawaii se munisipale struktuur word die Stad en County Honolulu deur die "United States Census Bureau" vir statistieke doeleindes steeds in 'n aantal sensusgebiede ("census-designated places") verdeel, ongeag die feit dat dit die enigste geïnkorporeerde gebied in die deelstaat is.
Die huidige burgemeester van Honolulu is Peter Carlisle wat Kirk Caldwell opgevolg het. Die stad-county se leuse is "Haʻaheo No ʻO Honolulu" (Trots van Honolulu).


</doc>
<doc id="54108" url="https://af.wikipedia.org/wiki?curid=54108" title="Grootbrakrivier">
Grootbrakrivier

Die Grootbrakrivier ontspring suidwes van Steynsburg in die Oos-Kaap en is 'n sytak van die Groot-Visrivier. Die rivier moet nie verwar word met die Groot-Brakrivier wat naby Mosselbaai uitmond nie. Die Grootbrakrivier vloei deur die Grassridgedam voor dit in die Groot-Visrivier vloei. Die rivier is belangrik vir die feit dat die Oranje-Visriviertonnel se mond in die Teebusspruit is wat weer in die Grootbrakrivier invloei.


</doc>
<doc id="54109" url="https://af.wikipedia.org/wiki?curid=54109" title="Werklikheid">
Werklikheid

Die begrip werklikheid is 'n aanduiding vir die wêreld waarin ons lewe, en is verwant aan die begrippe "realiteit" en die bestaan. Dit is 'n heel elementêre begrip, wat vanselfsprekend voorkom en geen teks of uitleg benodig nie. Vele wetenskappe gebruik die begrip werklikheid ook as vanselfsprekend oftewel as baie duidelik, maar in die filosofie en die wetenskapsfilosofie is die begrip omstrede. 

'n Tekstuele kontroversie rond die begrip werklikheid is, dat die moderne volwasse mens die omliggende wêreld aandui met die abstrakte begrip werklikheid. Dié begrip is 'n lastige konsep, wat byvoorbeeld nie maklik aan jong kinders geleer kan word nie. Die begrip kom ook nie (gereeld) voor in die woordeskat van natuurvolkere nie. Uiteraard het jong kinders en natuurvolkere allerlei persepsies van die wêreld om hulle, maar hulle abstraheer dit nie tot 'n 'goddelose', 'eindelose' en 'abstrakte' aanduiding van die bestaan nie.

Die bestaan van die werklikheid is nou verbonde met die menslike belewing daarvan. In die skeptiese filosofie word die bestaan van die werklikheid selfs eens ontken. Dan kan mens tot die slotsom kom dat die begrip "werklikheid" 'n gedagtekonstruksie is om die wêreld aan te dui. Die bestaan van die werklikheid is 'n gedagte, oftewel 'n idee.

In gedagtes maak ons onderskeid tussen werklikheid en fantasie (of verbeelding). So ondersoek mens nog 'n wêreld verby die werklikheid, in die belewingswêreld van die mens, in fiksie, kuns ensovoorts.

Albert Einstein het geskryf: "Die geloof in 'n eksterne wêreld onafhanklik van die waarnemende subjek is die basis van alle natuurwetenskappe. Omdat sintuiglike waarnemings slegs indirekte inligting oor hierdie eksterne wêreld verskaf, kan ons die laaste alleen begryp met spekulatiewe middele. Gevolglik kan ons opvatting van die fisieke realiteit nooit finaal wees nie.

"Hierdie artikel is deels vanaf die Nederlandse weergawe vertaal"




</doc>
<doc id="54114" url="https://af.wikipedia.org/wiki?curid=54114" title="Maui">
Maui

Maui (Engels maʊ.iː, Hawais ˈmɐuwi) is die tweede grootste van die Hawaii-eilande met 'n oppervlak van 1 883,5 km² en die argipel se tweede jongste met 1,8 miljoen jaar. Dit is 112 kilometer wes van Oʻahu geleë. Maui maak deel uit van die Amerikaanse deelstaat Hawaii en is die grootste van Maui County se vier eilande.

Maui se bevolking, wat in 2010 154 834 beloop het, is die derde grootste van enige Hawaii-eiland (na Oʻahu en Hawaiʻi). Kahului is die grootste nedersetting op Maui met 'n bevolking van meer as 20 000.

In ekonomiese en demografiese opsig het Maui sedert die 1970's 'n ongekende opswaai beleef. Terwyl die verbouing van suikerriet en pynappels op die ander Hawaii-eilande intussen 'n minder belangrike rol speel, steun Maui se landboubedryf nog steeds swaar op hierdie gewasse, naas ander landbouprodukte soos aartappels en ander groente.

Die toenemende gewildheid as toeristebestemming het die plaaslike bevolking aansienlik laat groei – sedert 1970 het dit verdriedubbel. Die massatoerisme het intussen ook nadelige gevolge – dit plaas druk op die eiland se waterbronne en doen met grootskaalse ontwikkeling soos die bou van nuwe hotelle en woonbuurte ook die landskapsbeeld skade aan.


</doc>
<doc id="54115" url="https://af.wikipedia.org/wiki?curid=54115" title="Darlingtondam">
Darlingtondam

Die Darlingtondam (voorheen bekend as die "Mentzmeer") is geleë in die Sondagsrivier in die Oos-Kaap. Die dam is gedurende 1922 voltooi. Dit het 'n bakmaat van 187 miljoen m met die wal wat 35.3 m hoog is. Die dam is belangrik omrede water uit die Gariepdam via die tonnels en kanale na die Darlingtondam oorgedra word wat uiteindelik Port Elizabeth bereik.

Die naaste groot dorp is Kirkwood.



</doc>
<doc id="54116" url="https://af.wikipedia.org/wiki?curid=54116" title="Norvalspont">
Norvalspont

Norvalspont is langs die Oranjerivier geleë (stroom-op van en naby die Gariepdam) in die Noord-Kaap, Suid-Afrika. Die dorpie het in 1848 ontstaan toe sir Harry Smith sy troepe oor die Oranjerivier moes neem. Daar was nie 'n brug nie en 'n Skot, ene Norval, het 'n pont gebou. Die eerste brug oor die Oranjerivier is in 1889 gebou. Die brug is in die loop van die Tweede Vryheidsoorlog opgeblaas. 

Daar was ook 'n groot konsentrasiekamp vir vroue en kinders by Norvalspont tydens die Tweede Vryheidsoorlog.




</doc>
<doc id="54117" url="https://af.wikipedia.org/wiki?curid=54117" title="Kalkfonteindam">
Kalkfonteindam

Die Kalkfonteindam is geleë in die Rietrivier, Vrystaat, Suid-Afrika. Die dam is 20 km suidoos van Koffiefontein. Die dam het 'n bakmaat van 339 miljoen m. Die dam voorsien water aan Koffiefontein en Jacobsdal. Die dam is gedurende 1938 voltooi en die wal is 36 m hoog.




</doc>
<doc id="54118" url="https://af.wikipedia.org/wiki?curid=54118" title="Albert Falls-dam">
Albert Falls-dam

Die Albert Falls-dam is 'n dam in die Umgenirivier (Mgeni in Zoeloe) naby Pietermaritzburg in KwaZulu-Natal, Suid-Afrika. Die dam is gedurende 1976 voltooi. Dit het 'n oppervlakte van 23.521 km (235.2 ha) en 'n volume van 288 100 m. Die damwal is 33 m hoog. Daar is 'n 7 m hoë waterval reg onderkant die damwal.




</doc>
<doc id="54119" url="https://af.wikipedia.org/wiki?curid=54119" title="Clanwilliamdam">
Clanwilliamdam

Die Clanwilliamdam is 'n dam in die Olifantsrivier, net suid van die dorp Clanwilliam in die Wes-Kaap, Suid-Afrika. Die hoofdoel van die dam is om besproeiingswater aan die landbougebied stroomaf te voorsien.

Die dam is in die 1930's gebou en nadat die wal in 1964 met 6 m tot 43 m verhoog is, het die dam nou 'n bakmaat van 121,8 miljoen m. Wanneer die dam vol is strek die meer 18 km stroomop.

'n Maatskappy is in 2005 aangestel om die damwal met 'n verdere 13 meter te verhoog. Dit sal die dam se kapasitiet met 70 miljoen kubieke meter water vergroot. Die geprojekteerde koste vir die konstruksie is meer as R2 miljard.



</doc>
<doc id="54120" url="https://af.wikipedia.org/wiki?curid=54120" title="Erfenisdam">
Erfenisdam

Die Erfenisdam is geleë in die Vetrivier, Vrystaat, Suid-Afrika. Die dam is naby Theunissen. Die dam is voltooi gedurende 1960. Die wal is 46 m hoog en dam se bakmaat is 212 340 000 m. Daar is besproeiingskanale vanaf hierdie dam.




</doc>
<doc id="54121" url="https://af.wikipedia.org/wiki?curid=54121" title="Greta Garbo">
Greta Garbo

Greta Lovisa Gustafsson (* 18 September 1905; † 15 April 1990), beter bekend as Greta Garbo, was 'n beroemde Sweedse aktrise wat gedurende die stomfilmtydperk en die Goue Era van Hollywood een van die bekendste Amerikaanse filmsterre geword het. Die Amerikaanse Filminstituut het Greta Garbo in 1999 vyfde geranglys op sy lys van die 100 grootste vroulike sterre ooit – ná Katharine Hepburn, Bette Davis, Audrey Hepburn en Ingrid Bergman.

Garbo het haar loopbaan met 'n hoofrol in die Sweedse rolprent "Gösta Berlings saga" begin. Haar optrede het die belangstelling van die Amerikaanse rolprentvervaardiger Louis B. Mayer gewek wat haar in 1925 na Hollywood genooi het om vir die ateljee "Metro-Goldwyn-Mayer (MGM)" te werk. Hier het sy een van die grootste stomfilmsterre geword.

Die invoering van klankfilms het geen afbreuk aan haar sukses gedoen nie – met haar eerste klankrolprent "Anna Christie" (1930) is sy selfs vir 'n "Academy Award ("Oscar")" genomineer. "MGM" se bemarkingslui het die publiek met die freklameleuse ""Garbo talks!"" ("Garbo praat!") na die filmteaters gelok. In 1932 was Garbo só gewild as aktrise dat sy die terme van haar kontrakte self kon beding en steeds meer kieskeurig oor haar filmrolle geraak het.

Vir haar rol in "Anna Karenina" is sy met die "New York Film Critics Award for Best Actress" bekroon, alhoewel sy persoonlik eerder haar optrede as hofdame Marguerite Gautier ("Die dame met die kamelia") in "Camille" (1936) as haar beste vertolking beskou het. Vir hierdie rol is sy 'n tweede keer vir 'n "Academy Award" genomineer. Ná 'n reeks dramafilms het sy in "Ninotchka" (1939) en "Two-Faced Woman" (1941) haar eerste komiese rolle vertolk. Met "Ninotchka" het sy 'n verdere "Academy Award"-nominasie ingepalm, terwyl "Two-Faced Woman" – ondanks sy kommersiële sukses – negatiewe kommentaar van filmkritici uitgelok het.

Nadat Greta Garbo rolle in 27 rolprente vertolk het, het sy in 1941 afgetree en daarna 'n teruggetrokke lewe gevoer.


</doc>
<doc id="54122" url="https://af.wikipedia.org/wiki?curid=54122" title="Krabat (2008)">
Krabat (2008)

Krabat is 'n Duitse rolprent wat in 2008 onder regie van Marco Kreuzpaintner ontstaan het. Die film baseer op die gelyknamige roman van Otfried Preussler (Engelse titel: "The Satanic Mill") asook die gelyknamige Sorbiese legende.

In die tyd van die Dertigjarige Oorlog (1618-1648) word die 14-jarige wees Krabat leerjonge in 'n meul naby Schwarzkollm in die Lausitz. Hy besef vinnig dat sy meester hier 'n "swart skool" bedryf waarin hy en sy elf metgeselle 'n opleiding in swart toorkuns ontvang. Elke jaar moet een leerjonge sy lewe opoffer sodat dié van die meester verleng kan word. Die enigste redding vir Krabat en sy metgeselle sal die liefde van 'n meisie wees.

Die verhaal rondom die towenaarsleerling Krabat is 'n Sorbiese legende wat veral deur die werke van 
Jurij Brězan ("Die schwarze Mühle", 1968; "Krabat oder Die Verwandlung der Welt", 1976) en Otfried Preussler ("Krabat", 1971) bekendheid verwerf het.

Die rolprent is onder meer naby Sibiu in Roemenië en in ateljees in Bottrop, Duitsland geskiet. Om 'n egte historiese atmosfeer te skep, is daar geen gebruik van elektriese beligting gemaak nie. Die lig het deurgaans van die son, kerse, vuur en ander nie-tegniese bronne gekom. Kleure wat in die tyd van die Dertigjarige Oorlog uiters kosbaar was soos byvoorbeeld blou kom in die rolprent glad nie voor nie. 

Die wêreldpremière was op 7 September 2008 by die Internasionale Toronto-filmfees. Die Duitse première het op 23 September 2008 in die historiese bioskoop "Lichtburg Essen" plaasgevind. Die fliek het vanaf 9 Oktober in Duitse rolprentteaters begin draai.

Die rolprent "Krabat" is die tweede verfilming van die onderwerp. In 1975 is die legende volgens Jurij Brežan se roman onder die titel "Die schwarze Mühle" en onder regie van Celino Blauweiß vir die Oos-Duitse uitsaaikorporasie "Fernsehen der DDR" verfilm. Daarnaas is in 1977 'n animasierolprent, "Krabat", as Tsjeggies-Duitse koproduksie onder regie van Karel Zeman vervaardig wat op Otfried Preußler se roman gebaseer is. 


</doc>
<doc id="54126" url="https://af.wikipedia.org/wiki?curid=54126" title="Celta de Vigo">
Celta de Vigo

Die Real Club Celta de Vigo S. A. D. is 'n sokkerklub in die Spaanse liga geleë in Vigo (Pontevedra, Galicië). Dit is gestig in 1923 deur die samesmelting van Vigo Sporting en Real Fortuna. Die Celtic's speel hul tuiswedstryde op Balaídos Stadion wat in 1928 geopen is.


</doc>
<doc id="54127" url="https://af.wikipedia.org/wiki?curid=54127" title="Quinta Normal">
Quinta Normal

Quinta Normal is 'n stad en gemeente in Santiago de Chile met 104 012 inwoners en 'n oppervlakte van 13 km² (2012).



</doc>
<doc id="54130" url="https://af.wikipedia.org/wiki?curid=54130" title="Catherine, Hertogin van Cambridge">
Catherine, Hertogin van Cambridge

Catherine, Hertogin van Cambridge (Engels: "Catherine, Duchess of Cambridge"; "gewone" naam: Catherine Elizabeth (Kate) Mountbatten-Windsor, gebore Middleton op 9 Januarie 1982 in Reading, graafskap Berkshire) is die eggenote van die Britse prins William, Hertog van Cambridge, wat die tweede aanspraakmaker op die Britse troon is.

Die hertogin het in Bucklebury in die graafskap Berkshire grootgeword. Sy het die St. Andrew-skool in Pangbourne in die graafskap Berkshire en die Marlborough-kollege in die graafskap Wiltshire bygewoon, en daarna kunsgeskiedenis aan die Skotse Universiteit van St. Andrews gestudeer. Van November 2006 tot Oktober 2007 het sy by die klerefirma Jigsaw gewerk, en sedert einde 2008 by Party Pieces, 'n posbestellingsonderneming vir feesbenodigdhede en wat aan haar ouers behoort.

Sy is nie van adellike afkoms nie en is 'n lid van die Anglikaanse Kerk. Sy het 'n jonger suster (Pippa, gebore 1983) en broer (James, gebore 1987).

Kate en William het mekaar in 2001 aan die Universiteit van St. Andrews leer ken. Hulle het sedert 2002 'n verhouding gehad en het in Oktober 2010 verloof geraak. Die paartjie is op 29 April 2011 getroud. Sir Thomas Fairfax (c. 1475–1520), voorvader van die 17de-eeuse Engelse generaal sir Thomas Fairfax (1612–1671), is hul gemeenskaplike voorouer. Tussen 2010 en 2013, toe William 'n RAF-lug-redding-vlieënier was, het die egpaar by Anglesey, 'n eiland in die noordweste van Wallis gewoon.

Op 22 Julie 2013 het sy die lewe geskenk aan 'n babaseuntjie in 'n Londense hospitaal. Die Britse koningshuis het 'n paar dae later bekend gemaak die nuweling se naam is George Alexander Louis, oftewel prins George van Cambridge. Die naam George, van ses konings, is ook die naam van koningin Elizabeth II se pa, George VI, wat die Britte tydens die Tweede Wêreldoorlog verenig het. Hul tweede kind, Charlotte Elizabeth Diana, is op 2 Mei 2015 in Londen gebore. Die naam Charlotte is die vroulike vorm van Charles, vader van William en ook een van Catherine se suster, Pippa, se name; die naam Elizabeth is die tweede naam van Catherine en ook van haar moeder, Carole Middleton, en die eerste naam van koningin Elizabeth II, grootmoeder van William. Die naam Diana is die naam van Diana, Prinses van Wallis, William se moeder. Hul derde kind, Louis Arthur Charles, is op 23 April 2018 gebore. Agtien konings in Frankryk het Louis geheet, dit is ook William se vierde naam. Terwyl Arthur beide een van William en sy pa, Charles, se name is. Sy naam Charles, is dan ook sy oupa se naam, sowel as een van William se broer, Harry, se name.


Volle aanspreekvorm in Engels: "Her Royal Highness The Princess William Arthur Philip Louis, Duchess of Cambridge, Countess of Strathearn, Baroness Carrickfergus, Master of Arts".




</doc>
<doc id="54133" url="https://af.wikipedia.org/wiki?curid=54133" title="Allemanskraaldam">
Allemanskraaldam

Die Allemanskraaldam is 'n dam in die Sandrivier in die Noord-Vrystaat, Suid-Afrika. Die dam is in 1960 voltooi en het 'n bakmaat van 174.5 miljoen m en 'n oppervlak van 265 ha. Die damwal is 38 meter hoog.

Allemanskraaldam dam lê tussen Theunissen, Ventersburg, Senekal en Winburg. Theunissen is die naaste groot dorp. Die Willem Pretorius-wildreservaat strek rondom die hele dam.

Die dam voer kanale wat water aan die Sand-Vet-nedersettings wes van Virginia lewer.




</doc>
<doc id="54134" url="https://af.wikipedia.org/wiki?curid=54134" title="Kougadam">
Kougadam

Die Kougadam (voorheen bekend as die "Paul Sauer-dam") is in die Kougarivier geleë net voor die saamvloeiing met die Grootrivier (om die Gamtoosrivier te vorm) waar die Gamtoosvallei begin in die Oos-Kaap, Suid-Afrika. Die dam is in 1967 voltooi en het 'n bakmaat van 128.49 miljoen m agter 'n wal wat 365 m lank en 94 m hoog is. Die dam is ongeveer 25 km wes van Patensie.

Die dam is oorspronklik na Paul Sauer, 'n Suid-Afrikaanse kabinetsminister, vernoem.

Dit is die vernaamste onderdeel van die Gamtoosrivier-staatswaterskema, wat die Gamtooskanale en die Loeriedam insluit. 

Voordat die dam gebou is, het die watervloed van die Gamtoos, soos die rivier na die sameloop van die Kouga en die Groot genoem word, talle groot oorstromings tot gevolg gehad. Ernstige skade is deur die vloedwaters aangerig en talle menselewens is geëis. 

Aanvanklike pogings om die rivier op te dam, het misluk, maar drie uitkeerwalle is uiteindelik opgerig en in 1946 is die verbrakkingsprobleem (brakwater van die Grootrivier wat in die Gamtoos ingevloei het) ook oorkom toe die Grootrivier by Beervlei opgedam is. 

Die Gamtoosrivier-staatswaterskema is in 1957 deur die parlement goedgekeur en in 1967 is die Paul Sauerdamwal in die smal Kougaspoort voltooi. Die dam is na oud-Minister Paul Sauer vernoem en is teen 'n koste van R8,3 miljoen gebou. Die dam en sy kanaal- en pypnetwerk is in 1970 (Waterjaar) in gebruik geneem. Dit was die eerste dubbelboogwal wat in die Republiek gebou is en het 'n kruinlengte van 317 m en 'n hoogte van 82 m. 

Die dam se inhoudsvermoë is 132 miljoen m en die opvanggebied beslaan 3887 km. Via die kanaalstelsel verskaf dit water vir die besproeiing van ongeveer 7 000 ha grond, waarop landbouprodukte soos veral tabak, lusern, groente en sitrusvrugte (die vallei produseer ongeveer 22 000 metrieke ton sitrus per jaar) gekweek word. 

Water word ook deur die kanaalstelsel na die Loeriedam aan die eindpunt van die stelsel gelei en van daar vir stedelike gebruik aan Port Elizabeth gelewer. Vanweë die uiters skuins terrein van die Gamtoosvallei was die besproeiingsnetwerk een van die moeilikstes wat nog in Suid-Afrika aangelê is. Dit bestaan uit 'n hoofkanaal van 69 km en pypaftakkings van ongeveer 91,4 km, terwyl ongeveer 'n derde (sowat 24 km) van die skema uit tonnels of duikpype bestaan. 

Laasgenoemde wissel in dikte tussen 1,5 en 2,4 m en die dikte van die pypaftakkings wissel tussen 1,2 en 1,5 m. Die langste duikpyp (ongeveer 11 km) is naby Hankey aangebring en die langste tonnel (ongeveer 5,6 km; 3 m in deursnee) is by Arieskraal uitgegrawe. Dit is die eerste besproeiingskema in die land waar pypafleidings, en nie gewone sykanale of vore nie, aangelê is.




</doc>
<doc id="54135" url="https://af.wikipedia.org/wiki?curid=54135" title="Midmardam">
Midmardam

Die Midmardam is geleë in die Umgenirivier in KwaZulu-Natal, Suid-Afrika. Die dam is in 1965 voltooi met 'n wal wat 32 m hoog is en het 'n bakmaat van 235 miljoen m. Die dam is digby Howick. Daar is 'n vakansieoord en natuurreservaat by die dam.

Die Midmardam een van die groot opgaardamme wat Pietermaritzburg en Durban van water voorsien. 

Daar is in 1962 met die konstruksiewerk begin. Altesaam 840 000 m grond en 77 000 m beton is in die bouwerk gebruik. Die damwal van massabeton en grond is 32 m hoog, 10,4 m breed en 1 338 m lank, terwyl die dam ŉ wateroppervlakte van 1 592 ha het. 

Die Midmardam verskaf water aan die Umgeniwaterraad, wat dit aan die metropolitaanse gebiede van Pietermaritzburg en Durban voorsien. Daar word beplan om in die volgende paar jaar radiaalsluise in die oorloopgedeelte te installeer om so die dam se watervlak te verhoog, asook om die Umkomaasrivier met 'n stelsel van tonnels met die dam te verbind

Die dam is bekend vir die "Midmarmyl"-swemkompetisie wat jaarliks plaasvind.




</doc>
<doc id="54136" url="https://af.wikipedia.org/wiki?curid=54136" title="Xonxadam">
Xonxadam

Die Xonxadam is is 'n besproeiingsdam geleë in die Wit-Keirivier, Oos-Kaap, Suid-Afrika. Die dam is in 1972 voltooi met die wal wat 48 m hoog is, en het 'n bakmaat van 158,5 miljoen m. 

Die Wit-Keirivier stort oor die Glen Grey-waterval net voor dit die dam invloei. Die naaste groot dorp is Queenstown.




</doc>
<doc id="54137" url="https://af.wikipedia.org/wiki?curid=54137" title="Lubisidam">
Lubisidam

Die Lubisidam is geleë in die Indwerivier in die Oos-Kaap, Suid-Afrika. Die dam is in 1968 voltooi met 'n wal wat 51 m hoog is en 'n bakmaat van 156 miljoen m. Die dam is 20 km noord van Qamata. Water uit die dam word in die rivier losgelaat wat weer by die Lantekeerwal in 'n 29 km lang kanaal afgekeer word. Die water word gebruik vir besproeiing in die distrik St. Marks.




</doc>
<doc id="54138" url="https://af.wikipedia.org/wiki?curid=54138" title="Ncorhadam">
Ncorhadam

Die Ncorhadam is geleë in die Tsomorivier in die Oos-Kaap, Suid-Afrika. Die dam is in 1973 voltooi met 'n bakmaat van 181 miljoen m. Water uit die dam word gebruik om die Ncoravlakte te besproei, 'n oppervlak van sowat 5 600ha. Die dorpie Ncora is suid van die dam.




</doc>
<doc id="54139" url="https://af.wikipedia.org/wiki?curid=54139" title="Woodstockdam">
Woodstockdam

Die Woodstockdam is geleë in die Tugelarivier in KwaZulu-Natal, Suid-Afrika. Die dam is in 1983 voltooi met 'n wal wat 54 m hoog is en 'n bakmaat van 373 260 000 m³. Die dam is deel van die Tugela-Vaal-waterprojek.

Die dam is die laagste liggende van die 3 damme in die tweede fase, en is ongeveer 5 km stroom op van die opgaarkom by Drielpompstasie geleë en is nog nie heeltemal voltooi nie. Dit sal uiteindelik 'n grondwal van 49 m hoog met 'n kruinlengte van 865 m hê. 

Die dam se opgaarvermoë sal die wateropbrengs van die Vaal-Tugelaprojek verhoog sodat dit aan die vereistes van die tweede fase sal voldoen. Vanweë die swaar vloede wat in die gebied voorkom, word 'n kisdam by die konstruksiewerk geïntegreer. Water sat van die Woodstockdam na die Drielstudam afgelei en van daar na die hoofkanaal gevoer word.




</doc>
<doc id="54140" url="https://af.wikipedia.org/wiki?curid=54140" title="Spioenkopdam">
Spioenkopdam

Die Spioenkopdam is geleë in 'n natuurreservaat in die Tugelarivier in KwaZulu-Natal, Suid-Afrika. Die dam is in 1973 voltooi met 'n wal wat 53 m hoog is en 'n bakmaat van 277 miljoen m. 

Spioenkop is 2.5 km noord van die dam geleë.




</doc>
<doc id="54141" url="https://af.wikipedia.org/wiki?curid=54141" title="Reading">
Reading

Reading is 'n stad en 'n borough, geleë in die Engelse graafskap Berkshire. In die 2010-sensus het die borough 'n bevolking van sowat 232 662 en 'n oppervlakte van 40,40 km² gehad. Die borough het die status van 'n unitary authority.

"Groter Reading" (die stad met voorstede) het in die 2001-sensus 'n bevolking van sowat 369 804 en 'n oppervlakte van 50,35 km² gehad.

Reading is in 871 (of eerder) gestig en het in 1086 (of eerder) die status van stad ontvang.





</doc>
<doc id="54142" url="https://af.wikipedia.org/wiki?curid=54142" title="Ntshingwayodam">
Ntshingwayodam

Die Ntshingwayodam (voorheen bekend as die "Chelmsforddam") is geleë in die Ngaganerivier in KwaZulu-Natal, Suid-Afrika. Die dam is in 1961 voltooi met 'n wal wat 23 m hoog is en 'n bakmaat van 211 miljoen m. Die dam is 25 km suid van Newcastle en net langs die N11 nasionale pad. Daar is ook 'n oord en natuurreservaat aan die oewer van die dam.




</doc>
<doc id="54143" url="https://af.wikipedia.org/wiki?curid=54143" title="Zaaihoekdam">
Zaaihoekdam

Die Zaaihoekdam is geleë in die Slangrivier in Mpumalanga, Suid-Afrika. Die dam is in 1988 voltooi met 'n wal wat 46 m hoog is en 'n bakmaat van 184 miljoen m. Die dam is naby Volksrust en is gebou om die naburige Majuba-kragstasie van water te voorsien.




</doc>
<doc id="54144" url="https://af.wikipedia.org/wiki?curid=54144" title="Voëlvleidam">
Voëlvleidam

Die Voëlvleidam is geleë in die Wes-Kaap, Suid-Afrika. Oorspronklik is die dam gebou deur die natuurlike meer van die Vogelvlei op te dam en is voltooi gedurende 1952. Die Voëlvleidam was toe die eerste groot watervoorsieningskema in die Bergrivier opvanggebied. Omrede die oorspronklike meer se opvangsgebied baie klein was, is die dam gevoed met 'n kanaal vanaf die Klein-Bergrivier met 'n vermoë van 1,3 miljoen m per dag.

Die dam verskaf water aan Riebeek-Kasteel, Riebeek-Wes, Malmesbury, Darling en Moorreesburg.

Gedurende 1969 het Kaapstad se vraag na water gestyg en die wal is verhoog tot 18 m. Die Klein-Bergrivierkanaal se vermoë is vergroot tot 1,7 miljoen m per dag. Die voorsiening van water aan die Voëlvleidam is verhoog gedurende 1971 met 'n kanaal vanaf die Vier-en-Twintig- en Leeuriviere met 'n vermoë van 2,9 miljoen m per dag.

Die dam is 6 km suid van Gouda. Die dam is bekend vir sy groot voëlbevolking.



</doc>
<doc id="54153" url="https://af.wikipedia.org/wiki?curid=54153" title="SETI">
SETI

Search for Extra-Terrestrial Intelligence (SETI) is 'n sambreelterm vir 'n verskeidenheid projekte wat deur mense onderneem word om na radioseine te soek wat moontlik van ekstra-terrestriële beskawings kom. Vroeë SETI-projekte is onder meer deur die regering van die Verenigde State befonds, maar in die latere stadium van die soektog het finansiële bydraes hoofsaaklik uit private bronne gekom.

Kernstuk van die projek is die 42 skottels van die "Allen Telescope Array (ATA)" wat deur die Universiteit van Berkeley in Kalifornië, VSA bedryf word en deel uitmaak van die "Hat Creek Observatory (HCO)" in Shasta County, 467 kilometer noord-oos van San Francisco. ATA vang potensiële radioseine in die frekwensieband tussen 0,5 en 11,2 Gigahertz op. ATA is opgerig teen 'n koste van 50 miljoen VSA-$ en vernoem na Paul Allen, die medestigter van "Microsoft" wat 'n ruim skenking vir die projek gemaak het.

Die projek is op 22 April 2011 voorlopig gestaak weens 'n tekort aan fondse vir die onderhoud van die ATA-teleskoop wat gegewens aan SETI verskaf het. SETI se bedryfskoste beloop jaarliks ten minste 1,5 miljoen $, terwyl die SETI-instituut 'n verdere miljoen $ benodig. Dié koste is oorspronklik merendeels deur die deelstaat Kalifornië en die Amerikaanse "National Science Foundation (NSF)" gedra. Weens Kalifornië se finansiële krisis en inkortings by die NSF beskik SETI tans nie meer oor die nodige fondse om die salarisse van medewerkers en die kragrekening vir sy radioteleskope te betaal nie.

In die Verenigde State is reeds in die 1960's met die eerste SETI-projekte begin. Die Universiteit van Berkeley se SETI-instituut met sowat 150 wetenskaplikes is in 1984 geopen.

In 1999 het die soektog na buiteruimtelike intelligense met die susterprojek SETI@home na 'n nuwe fase gevorder - vrywillligers dwarsoor die wêreld is genooi om met hul tuisrekenaars by die projek in te skakel. Deur middel van 'n skermskut-program, wat van die projek se webtuiste afgelaai kon word, kon gewone mense die radioseine help ontleed terwyl hulle nie aan hul rekenaars gewerk het nie. Die samespanning van honderdduisende tuisrekenaars op 'n enkele netwerk het die benodigde rekenaarkrag aan die projek verskaf. Die resultate is terug na Berkeley gestuur. In Suid-Afrika het in 2003 reeds 12 000 mense aan die projek deelgeneem.

So is tussen 1999 en 2009 sowat 1,84 miljard resultate van meer as 5,4 miljoen vrywilligers ontleed, alhoewel geeneen van die ondersoekte radioseine bewys kon lewer van intelligente buiteruimtelike lewe.


</doc>
<doc id="54154" url="https://af.wikipedia.org/wiki?curid=54154" title="Kwenadam">
Kwenadam

Die Kwenadam is geleë in die Krokodilrivier in Mpumalanga, Suid-Afrika. Die naaste groot dorp is Lydenburg. Die dam is aanvanklik na Braam Raubenheimer vernoem.

Die dam se bakmaat is 160 800 000 m agter 'n wal wat 50 m hoog is, wat 'n wateroppervlak van 12.504 ha beslaan.




</doc>
<doc id="54155" url="https://af.wikipedia.org/wiki?curid=54155" title="Tzaneendam">
Tzaneendam

Die Tzaneendam (voorheen bekend as die "Fanie Bothadam") is geleë in die Groot-Letabarivier, Limpopo, Suid-Afrika en is in 1977 opgerig. Die wal is 50 m hoog, die bakmaat is 157 miljoen m en die oppervlakte 11 636 000 m. Hierdie dam lewer water aan Polokwane en Tzaneen, en lewer besproeiingswater aan die Letabavallei.



</doc>
<doc id="54157" url="https://af.wikipedia.org/wiki?curid=54157" title="Ebenezerdam">
Ebenezerdam

Die Ebenezerdam is naby Tzaneen in Limpopo, Suid-Afrika geleë. Die Broederstroom vloei in die dam in en die Groot-Letabarivier vloei uit die dam uit. Die wal (grondwal) is 61 m hoog en die bakmaat is 70.1 miljoen m. Hierdie dam lewer water aan Polokwane en Tzaneen, en lewer besproeiingswater aan die Letabavallei. Dit is in 1959 gebou.



</doc>
<doc id="54159" url="https://af.wikipedia.org/wiki?curid=54159" title="Mthathadam">
Mthathadam

Die Mthathadam is geleë in die Mthatharivier, Oos-Kaap, Suid-Afrika. Die dam is in 1977 voltooi, die wal is 38 m hoog en die bakmaat is 253 miljoen m. Die dam voorsien Mthatha van water. Daar is 'n besienswaardige waterval net suid van die dorp.




</doc>
<doc id="54162" url="https://af.wikipedia.org/wiki?curid=54162" title="Stigtingsdag">
Stigtingsdag

Stigtingsdag is 'n voormalige openbare vakansiedag in die Unie van Suid-Afrika en die Republiek van Suid-Afrika. Op die dag is Jan van Riebeeck se aankoms op 6 April 1652 aan die Kaap gevier. Op hierdie datum, 300 jaar later, word die Van Riebeeck-fees luisterryk gevier. Die dag is vanaf 1952 tot 1974 as Van Riebeeckdag gedenk, en daarna vanaf 1980 tot 1994 as Stigtingsdag.



</doc>
<doc id="54164" url="https://af.wikipedia.org/wiki?curid=54164" title="Heyshopedam">
Heyshopedam

Die Heyshopedam is geleë in die Assegaairivier in Mpumalanga, Suid-Afrika. Dit is voltooi in 1983. Die wal is 29 m hoog en die bakmaat is 451 miljoen m.




</doc>
<doc id="54165" url="https://af.wikipedia.org/wiki?curid=54165" title="Groter Brandvleidam">
Groter Brandvleidam

Die Groter Brandvleidam is 'n geleë in die Breederivier naby Worcester, Wes-Kaap, Suid-Afrika. Dit is in 1983 voltooi na konstruksiewerke wat die oorspronklike Brandvleidam en die Kwaggaskloofdam gekombineer het.



</doc>
<doc id="54168" url="https://af.wikipedia.org/wiki?curid=54168" title="Bucklebury">
Bucklebury

Bucklebury is 'n dorpie en 'n civil parish, geleë in die Engelse graafskap Berkshire. In die 2001-sensus het die dorpie 'n bevolking van 2 066 gehad. Bucklebury behoort tot die unitary authority van West Berkshire en lê noordoos van die stad Newbury.

Bucklebury dateer van voor die inval van die Normandiërs in 1066. Die dorpie (as "Borgeldeberie") en die dorpskerk is in die Domesday Book van 1086 gelys.





</doc>
<doc id="54169" url="https://af.wikipedia.org/wiki?curid=54169" title="Molokai">
Molokai

Molokaʻi (ˈmɒləkaɪ in Engels en ˈmoloˈkɐʔi in Hawais) is die vyfde grootste eiland in die Amerikaanse deelstaat Hawaii met 'n oppervlakte van 673,4 km². Dit is net sowat 50 kilometer oos van die hoofeiland Oʻahu geleë en van dié eiland deur die 40 km-breë Kaiwi-kanaal geskei. Honolulu se stadsligte is in die aand vanuit die westelike deel van Molokai sigbaar, terwyl die eilande Lānaʻi en Maui van enige punt langs die suidkus gesien kan word.

Molokai het veral danksy die plaaslike melaatse kolonie bekendheid verwerf. Toe melaatsheid – destyds nog 'n ongeneeslike siekte wat in Hawaii ook "maʻi" pake of "Sjinese siekte" genoem is – in 1830 op die Hawaii-eilande uitgebreek het, is siek bewoners na die melaatse kolonie Kalaupapa op die skiereiland Makanalua ("die geskenkte graf") gebring.

Dié kolonie was oor baie jare heen die woonplek van Vader Damien de Veuster, 'n Belgies-gebore Rooms-Katolieke pastoor, wat hier siekes versorg het. De Veuster, wat later self aan melaatsheid beswyk het, is deur die Vatikaan heilig verklaar en word tans as die beskermheilige van lyers van melaatsheid vereer.

Tans is daar geen pasiënte meer in die kolonie nie. Toe die beleid van geïsoleerde kolonies vir lyers van melaatsheid in 1969 laat vaar is, het 'n aantal voormalige pasiënte nogtans besluit om in die kolonie aan te bly.


</doc>
<doc id="54179" url="https://af.wikipedia.org/wiki?curid=54179" title="Tugelawaterval">
Tugelawaterval

Die Tugelawaterval is 'n 948 m hoë waterval. Dit is naby die oorsprong van die Tugelarivier by Mont-aux-Sources, 'n piek van die Drakensberge, KwaZulu-Natal, Suid-Afrika. Dit is die tweede hoogste waterval in die wêreld. Die waterval is gemiddeld 15 m wyd met 'n volume van 1 m/s. Tegnies bestaan die val uit vyf valle met die hoogste enkele val van 411 m. Die waterval is net te voet bereikbaar.

Die hoogste waterval ter wêreld is die Angel-val in Venezuela, wat 979 m hoog is.

In 2016 is albei die Tugelawaterval en die Angel-val hermeet deur 'n Tsjeggiese span onder leiding van Martin Sil. Die span se meetings het bevestig dat die Angel-val 978 meter hoog is, maar hul meetings het getoon dat die Tugelawaterval op 983 meter die hoogste waterval in die wêreld is. Hulle het egter verduidelik dat die Angel-val op 807 meter val, die grootste ononderbroke val. Die grootste ononderbroke val vir die Tugelawaterval is 411 meter.


</doc>
<doc id="54180" url="https://af.wikipedia.org/wiki?curid=54180" title="Konsul (Rome)">
Konsul (Rome)

‘n Konsul was die hoogste verkose politieke amptenaar van die Romeinse Republiek.

Elke jaar, is twee konsuls saam verkies, om ‘n eenjaartermyn te dien. Aan elke konsul is ‘n vetoreg oor sy kollega toegeken, en die twee amptenare het mekaar maandeliks afgewissel. Die konsuls sou egter na die vestiging van die Ryk, slegs nominale verteenwoordigers van Rome se republikeinse erfenis word, en sou baie min mag en gesag oorhou, met die keiser wat oppergesag gehandhaaf het.

Ná die legendariese omverwerping van die laaste Etruskerkoning Lucius Tarquinius Superbus en die beëindiging van die Romeinse Koninkryk, is meeste van die bevoegdhede en gesag van die koning oënskynlik na die nuut-ingestelde konsulskap oorgedra. Oorspronklik is die konsuls praetors (of "leiers") genoem, verwysend na hul pligte as die leidende militêre aanvoerders. In 305 v.C. is die naam van die amp egter verander na konsul; in Latyn beteken "consulere" naamlik "om te konsulteer". Die Romeine het geglo dat die konsulamp na die tradisionele stigting van die Republiek in 509 v.C. terugdateer kon word, maar in werklikheid was daar in die 5de eeu v.C. nie ‘n deurlopende opeenvolging van konsuls nie. Konsuls het uitgebreide bevoegdhede gehad in vredestyd (administratief, wetgewend en regsprekend), en was in oorlogstyd dikwels die hoogste militêre aanvoerders. Hul bykomende godsdienstige pligte het sekere regte ingesluit, wat as aanduiding van hul formele belang, slegs deur die hoogste staatsamptenare uitgevoer kon word. Konsuls moes ook met wiggelary bedrewe wees, ‘n vereiste gebruik voordat weermagte te velde aangevoer kon word.

Elke jaar is twee konsuls verkies wat saam opgetree het, elk met ‘n vetoreg oor die ander se aksies, ‘n gewone magistraatsmaatreël. Vermoedelik was oorspronklik slegs patrisiërs vir die konsulskap verkiesbaar. Konsuls is verkies deur die Comitia Centuriata, waarvan die stemsamestelling sedert hul stigting ‘n aristokratiese vooroordeel bevat het, wat met verloop van jare toegeneem het. Nietemin het hulle net formeel hul magte aanvaar ná die ratifisering van hul verkiesing in die ouer Comitia Curiata, wat konsuls hul imperium gegun het deur die uitvoering van ‘n wet, die "lex curiata de imperio".

Tradisie sou dit hê dat die konsulskap aanvanklik net vir die patrisiaat beskore was, en dat die plebejers eers in 367 v.C. die reg sou verkry om vir die hoogste amp te staan, toe die Lex Licinia Sextia bepaal het dat minstens een konsul in elke jaar 'n plebejer moes wees. Die eerste plebejerse konsul, Lucius Sextius, is sodoende in die volgende jaar verkies. Moderne historici het die tradisionele verslag van plebejerse emansipasie tydens die vroeë Republiek egter bevraagteken (sien Konflik van die Ordes), deur byvoorbeeld op te merk dat sowat dertig persent van die konsuls wat Sextius voorafgegaan het, plebejerse eerder as patrisiërname gehad het. Moontlik is die oorgelewerde kronologie onakkuraat, maar dit wil tog voorkom of een van die eerste konsuls, Lucius Junius Brutus, van ‘n plebejerse familie afkomstig was. ‘n Verdere moontlikheid is dat tydens die 5de-eeuse sosiale omwentelinge, die amp van konsul mettertyd deur ‘n patrisiër-elite gemonopoliseer is.

In oorlogstyd was militêre aanleg en reputasie die vernaamste bevoegdhede vir konsulskap, maar te alle tye was die keuse polities gelaai. Met verloop van tyd het die konsulskap die ooglopende einddoel geword van die "cursus honorum", die voorgehoue opeenvolging van ampte vir die ambisieuse Romein. Na Sulla die "cursus" wetlik gestruktureer het, was die minimum ouderdom vir konsulbenoeming effektief 41 jaar.

Beginnend by die laat-Republiek, het ‘n (voormalige) konsul na voltooiing van sy konsulêre jaar, gewoonlik ‘n lonende termyn vervul as prokonsul, die Romeinse goewerneur van een van die (senatoriale) provinsies. Die mees algemeengekose provinsie vir die prokonsulskap was Cisalpynse Gallië.

As ‘n konsul tydens sy termyn oorlede is (nie buitengewoon vir konsuls aan die gevegsfronte nie), of van sy amp onthef is, sou ‘n ander verkies word om die oorblywende termyn te voltooi as consul suffectus, of vervangingskonsul.

Toe Augustus die Prinsipaat tot stand gebring het, het hy die politieke aard van die konsulaat verander, deur dit van meeste militêre gesag te ontdaan. Alhoewel steeds ‘n groot eer — inderdaad die konstitusionele staatshoof, en gevolglik eponiem — en ‘n voorvereiste vir ander ampte, sou vele konsuls tydens die jaar bedank sodat ander manne hul termyn as suffekte kon voltooi. Dié wat die amp op 1 Januarie beklee het, bekend as die consules ordinarii (enkelvoud, consul ordinarius), het die eer gehad om hul name met daardie jaar te vereenselwig. Gevolglik, weens die aantal posontruimings, sou omtrent die helfte van die mans in die rang van praetor, ook die konsulskap behaal. Soms sou ook die vervangingskonsul bedank, en ‘n tweede vervangingskulsul sou aangestel word. Hierdie praktyk het onder Commodus hoogty gevier, toe in die jaar 190 n.C., vyf-en-twintig mans die konsulskap beklee het.

Keisers het dikwels hulself, hul mentors of familieverwante aangestel as konsuls, selfs sonder aansiens van die ouderdomsvereistes. Byvoorbeeld is keiser Honorius die konsulskap by geboorte toegeken. Cassius Dio meld dat Caligula beoog het om sy perd Incitatus konsul te maak, maar hy is om die lewe gebring voor hy dit kon uitvoer.

Aanvaarding van die konsulskap was ‘n groot eer en die amp was die toonbeeld van die steeds republikeinse konstitusie. In ‘n blykbare poging om hul formele legitimiteit aan te dui, het die afgesplinterde Galliese Ryk in hul bestaanstyd hul eie konsulpare aangewys (260–274 n.C.). Die lys van konsuls van hierdie staat is egter onvolledig, en berus op inskripsies en munte.

Een van die hervorminge van Konstantyn I (regeer 306–337 n.C.) was om een van die konsuls aan die stad Rome toe te wys, en die ánder aan Konstantinopel. Daarom het, toe die Romeinse Ryk met die dood van Theodosius I (regeer 379–395) in twee helftes verdeel is, die keiser van elke helfte die reg verkry om een van die konsuls aan te stel—alhoewel een keiser tog sy kollega om verskillende redes vergun het om beide konsuls aan te stel. Die konsulskap, ontdaan van enige werklike mag, was steeds ‘n groot eer, maar die gebruiklike vieringe – bowenal die perdewaresies – het uiteindelik aansienlike uitgawes meegebring, wat slegs binne enkele burgers se vermoë was, dermate dat die uitgawes deels deur die staat befonds moes word. In die 6de eeu is die konsulskap toenemend spaarsamig toegeken, totdat dit onder Justinianus I (regeer 527–565) vakant gelaat is: die westelike konsulskap het is in 534 n.C. afgeskaf, met Decius Paulinus as die laaste ampsbekleër, en die konsulskap van die Ooste in 541 n.C., met Anicius Faustus Albinus Basilius. Konsulêre datering is reeds mee weggedoen in 537 n.C., toe Justinianus datering volgens keiserlike bewindsjaar ingevoer het, benewens die 15-jaar indiksie. Die benoeming tot konsulskap het deel van die rite van uitroeping van ‘n nuwe keiser geword vanaf Justinianus II (regeer 565–578), en word die laaste keer betuig deur die proklamasie van die toekomstige Konstans II (regeer 641–668 n.C.) as konsul in 632 n.C.. Die amp het "de jure" oorleef tot die vroeë 9de eeu, toe Keiser Leo die Wyse (regeer 886–912 n.C.) dit finaal opgehef het met Novel 94. Teen daardie tyd is die Griekse titels vir konsul en ekskonsul, naamlik ""hypatos"" en ""apo hypaton"", getransformeer na betreklik beskeie eerbetonings. 

Nietemin is die titel van Romeinse konsul deur die Pous aan Karel Martel voorgehou in 739 n.C., wat dit egter geweier het.

Na die verdrywing van die konings en die totstandbrenging van die Republiek, het al die magte van die konings oorgegaan na twee ampte, die konsuls en die Rex Sacrorum. Terwyl die Rex Sacrorum die koningsbevoegdheid as hoëpriester van die staat beërwe het, is die siviele en militêre verantwoordelikhede, bekend as die imperium, aan die konsuls toegeken. Om egter die misbruik van koninklike mag hok te slaan, is die imperium gedeel deur twee konsuls, waarvan elk die ander se aksies kon veto. 

Die konsuls is beklee met die uitvoerende gesag van die staat en was aan die hoof van die Republiek se regering. Aanvanklik het die konsuls oor uitgebreide uitvoerende en juridiese gesag beskik. Met die geleidelike ontplooiing van die Romeinse regstelsel egter, is sekere belangrike funksies van die konsulskap na nuwe amptenare gedelegeer. Sodoende is, in 443 v.C., die bevoegdheid om die sensus te onderneem, van die konsuls ontneem en toegeken aan die sensors. Die tweede funksie om van die konsulskap ontneem te word, was hulle juridiese gesag. Hul posisie as hoofregters is in 366 v.C. na die praetors oorgedra. Hieropvolgend sou die konsul slegs as regters optree in uitsonderlike kriminele sake, en dan onderhewig aan ‘n beroeping deur ‘n Senaatsdekreet.

Gesag is merendeels tussen die siviele en militêre sfere verdeel. Solank die konsuls in die pomerium (die stad Rome) was, was hulle aan die hoof van die regering, en al die ander magistrate, met die uitsondering van die tribune van die plebejers, was aan hulle onderhorig, alhoewel in outonome ampte. Die interne werkinge van die republiek was onder die konsuls se superintendensie. Ten einde die konsuls se gesag in die uitvoering van wette te versterk, het hulle die reg tot dagvaarding en arres gehad, wat slegs beperk was deur die reg op appèl van hul oordele. Hierdie strafbevoegdheid was selfs op mindere magistrate van krag. 

Onder hul uitvoerende funksies, was dit die konsuls se opgawe om die Senaatsdekrete en die wette van die vergaderings tot uitvoering te bring. Soms, in groot dringendheid, mog hulle selfs uit eie gesag en verantwoordelikheid optree. Die konsuls het ook fungeer as die hoofdiplomaat van die Romeinse staat. Voor enige buitelandse ambassadeurs Senaatsittings kon betree, is hulle deur die konsuls ontvang. Die konsul sou die ambassadeurs aan die Senaat voorstel, en slegs hulle het onderhandelinge tussen die Senaat en buitelandse state gevoer.
Die konsuls kon die Senaat saamroep, en het oor die vergaderings daarvan gepresideer. Elke konsul het vir ‘n maand as president van die Senaat gedien. Hulle kon ook enige van die drie Romeinse vergaderings (Kuriaat, Kenturiaat en Stam) saamroep, en het daaroor gepresideer. Gevolglik het die konsuls die verkiesings van stapel gestuur en wetgewende maatreëls aan stemming onderwerp. Wanneer beide konsuls uitstedig was, is hulle siviele verpligtinge deur die praetor urbanus behartig.

Elke konsul is by elke publieke verskyning vergesel deur twaalf liktore, wat die luister van die amp versinnebeeld het, en ook as lyfwagte opgetree het. Elke liktor het ‘n faskes gedra, ‘n roedebundel wat om ‘n byl verbind was. Die roede was simbolies van mag en kastyding, en die byl van die volmag oor doodstraf. Binne die pomerium het die liktore die byl uit die faskes verwyder om aan te dui dat ‘n burger nie sonder verhoor terreggestel kon word nie. By betreding van die Comitia Centuriata, sou die liktore die faskes neersit as aanduiding dat die magte van die konsuls aan die mense (populus romanus) te danke was.

Buite die mure van Rome, was die magte van die konsuls veel meer omvangryk in hul rol as hoofaanvoerders van alle Romeinse legioene. Dit was in hierdie funksie wat die konsuls met volle imperium toegerus was. Wanneer die legioene volgens ‘n Senaatsdekreet opgekommandeer is, het die konsuls die opname in die Campus Martius oorsien. By opname in die weermag, moes alle soldate ‘n eed van getrouheid aan die konsuls aflê. Die konsuls het ook die revisie gedoen van die opgevorderde troepe wat deur Roomse vennote verleen is. 

Binne die stad kon ‘n konsul ‘n burger straf en arresteer, maar het geen mag besit om ‘n terregstelling uit te voer nie. Op kampanjes egter, kon ‘n konsul strawwe na sy goeddunke uitvoer op enige soldaat, offisier, burger of vennoot.

Elke konsul het ‘n weermag aangevoer, gewoonlik twee legioene sterk, bygestaan deur militêre tribune en ‘n quaestor met finansiële pligte. In die uitsonderlike geval dat beide konsuls saam opmarsjeer het, het hulle die bevel daagliks afgewissel. ‘n Tipiese konsulêre weermag was sowat 20 000 manskappe sterk en het bestaan uit twee burger- en twee vennotelegioene. In die vroeë jare van die republiek, was Rome se vyande in sentraal-Italië geleë, sodat kampanjes enkele maande geduur het. Namate Rome se grensfronte uitgebrei is, in die 2de eeu v.C., het die kampanjes langduriger geword. Rome was ‘n krygsywerige gemeenskap, en was net selde nie in ‘n oorlog gewikkel nie. Gevolglik was van die konsul by ampsaanvaarding deur die Senaat en die Mense verwag om met sy weermag teen Rome se vyande op te ruk, en die Romeinse grensfront uit te brei. Sy soldate het verwagtings gekoester om ná hul kampanjes na hul tuistes terug te keer met buit. Indien die konsul ‘n volslae oorwinning behaal het, is hy deur sy troepe as imperator gehuldig, en kon hom beroep op ‘n triomftog. 

Die konsul kon die kampanje na sy goeddunke aanvoer, en het oor onbeperkte magte beskik. Na die kampanje egter, kon hy vir vergrype vervolg word, soos byvoorbeeld die misbruik van die provinsies of verkwisting van publieke geld. Om sodanige rede is Scipio Africanus in 205 v.C. deur Cato aangekla.

Misbruik van konsulêre mag is voorkom deurdat aan elke konsul die reg gegee is om sy kollega te veto. Daarom kon die konsuls, met die uitsondering van daardie provinsies waar ‘n konsul as hoofaanvoerder oppergesag gehandhaaf het, slegs eenparig optree, of minstens nie teen mekaar se oortuigde wil nie. Teen die vonnis van een konsul, kon ‘n appèl voor sy kollega gebring word, wat indien dit sou geluk, die vonnis tersyde kon stel. Ten einde onnodige konflik te vermy, het slegs een konsul die ampspligte in ‘n betrokke maand vervul. Dit beteken nie dat die oorblywende konsul van gesag ontdaan was nie, maar het wel meegewerk dat die eerste konsul sonder direkte inmenging kon optree. In die daaropvolgende maand het die konsuls hul bevoegdhede afgewissel, en dit sou voortduur tot die einde van die konsulêre termyn. 

Nog ‘n teenwig teen konsulêre vergrype was die sekerheid dat hulle na afloop van hul ampstermyne tot verantwoording geroep kon word vir die aksies daarin geneem. 

Daar was benewens ook drie ander beperkings op konsulêre mag. Hul ampstermyn was kort (een jaar); hul pligte het volgens voorafbepaalde Senaatsvoorskrifte geskied; en hulle was nie onmiddellik na hul ampstermyne herverkiesbaar nie. Gewoonlik is ‘n dekadelange tussenpose tussen konsulskappe vereis.

Na ontruiming van hul amp, is die konsuls deur die Senaat aan ‘n provinsie toegewys om te administreer as goewerneur. Die aangewese provinsies vir elke konsul is deur loting bepaal en wel voor die einde van sy konsulskap. Deur omskakeling van sy konsulêre imperium na prokonsulêre imperium, sou die konsul ‘n prokonsul en goewerneur word van een (of verskeie) van Rome se vele provinsies. As ‘n prokonsul, was sy imperium beperk tot slegs die aangewese provinsie, en nié die hele Republiek nie. Enige uitoefening van prokonsulêre imperium in enige ander provinsie was onwettig. Ook was ‘n prokonsul nie geoorloof om sy provinsie te verlaat voor sy termyn verstreke was, of voor die aankoms van sy opvolger nie. Uitsonderings is slegs as spesiale vergunnings van die Senaat toegestaan. Meeste termyne as goewerneur het tussen een en vyf jaar geduur.

In krisistye, gewoonlik wanneer Rome se grondgebied in onmiddellike gevaar verkeer het, is ‘n diktator deur die konsuls aangestel vir ‘n periode van hoogstens ses maande, ná ‘n voorstel van die Senaat. Tydens die diktator se ampsbediening is die imperium van die konsuls opgeskort.

Nadat Augustus die eerste Romeinse keiser geword het in 27 v.C., met die totstandbrenging van die prinsipaat, het die konsuls meeste van hul magte en verantwoordelikhede verloor onder die Romeinse Ryk. Alhoewel steeds amptelik die hoogste staatsamp, was hulle onder die keiser se deurslaggewende imperium bloot ‘n simbool van Rome se republikeinse erfenis. Een van die twee konsulêre benoemings is dikwels deur die keisers self waargeneem en sou eindelik slegs vir die keiser voorbehou word. Nietemin sou die keiserlike konsuls steeds oor die reg beskik om oor Senaatsittings te presideer, en dié reg na die welgevalle van die keiser. Hulle kon in buitengewone gevalle regsprekend optree, en het die spele in die Circus Maximus aangebied, asook alle publieke plegtighede ter ere van die keiser op hulle eie onkoste.
Ná verstryking van hul ampte, het die eks-konsuls (prokonsuls) hul loopbaan voortgesit as bewindhouer oor een van die provinsies wat deur die Senaat geadministreer is. Hierin het hulle gewoonlik vir termyne van drie tot vyf jaar waargeneem.

Die hoogste magistrate was eponiem, wat beteken dat elke jaar amptelik, soos ‘n regeringsjaar in ‘n monargie, aangedui is deur die twee konsuls se name, alhoewel daar ook ‘n meer praktiese numeriese datering bestaan het, bekend as die "ab urbe condita", d.i. volgens die era beginnende by die mitiese stigting van Rome. Byvoorbeeld het die jaar 59 v.C. van die moderne kalender onder die Romeine bekend gestaan as "die konsulskap van Caesar en Bibulus," aangesien die twee kollegas in die betrokke konsulskap (Gaius) Julius Caesar en Marcus Calpurnius Bibulus was — ten spyte daarvan dat Caesar die konsulskap so deeglik oorheers het, dat grappenderwys daarna verwys is as "die konsulskap van Julius en Caesar".

In Latyn word die ablatiewe absolute konstruksie dikwels gebruik om die datum aan te dui, soos bv. ""M. Messalla et M. Pupio Pisone consulibus"," wat letterlik weergegee kan word as "Marcus Messalla en Marcus Pupius Piso synde konsuls," soos Caesar dit ook stel in sy "De Bello Gallico".


</doc>
<doc id="54181" url="https://af.wikipedia.org/wiki?curid=54181" title="Helmond">
Helmond

Helmond is 'n stad en munisipaliteit in die Nederlandse provinsie Noord-Brabant, geleë oos van die stad Eindhoven, in die streek van Die Peel. Die munisipale gebied het sowat 89 000 inwoners (2012) en 'n oppervlakte van 55 km².

Die plek is in 1225 gestig en het in 1232 stadsregte verkry. Helmond is 'n industriestad, o.a. vir die motornywerheid. Helmond besit 'n professionele sokkerspan, Helmond Sport, wat in die Eerste divisie speel.



</doc>
<doc id="54182" url="https://af.wikipedia.org/wiki?curid=54182" title="Canopus">
Canopus

Canopus (ook bekend as Alpha Carinae of α Car) is die helderste ster in die suidelike sterrebeeld Kiel (Carina). Dit is ook die tweede helderste ster soos van die Aarde gesien, naas Sirius. Canopus se skynbare magnitude is -0,72, en dit het 'n absolute magnitude van -5,53.

Canopus is 'n helder reus van spektraaltipe A9 II, hoewel dit voorheen ook as F0 Ib geklassifiseer is (Ib verwys na 'n "minder helder superreus") op grond van Canopus se groot ligsterkte. Dit is wit wanneer dit met die blote oog waargeneem word. Canopus kom voor in die verre suidelike hemelruim, by deklinasie -52° 42' (2000) en regte klimming 06h24.0m.

Die ster se Bayer-naam is "Alpha Carinae". Die tradisionele naam, "Canopus", van die Griekse Κάνωβος, "Kanôbos", kan uit twee bronne kom: 


</doc>
<doc id="54184" url="https://af.wikipedia.org/wiki?curid=54184" title="Roosendaal">
Roosendaal

Roosendaal is 'n stad en munisipaliteit in die Nederlandse provinsie Noord-Brabant, geleë oos van die stad Bergen op Zoom en noord van die Belgiese munisipaliteit Essen. Die munisipale gebied het sowat 77 000 inwoners (2012) en 'n oppervlakte van 107 km².



</doc>
<doc id="54186" url="https://af.wikipedia.org/wiki?curid=54186" title="Bergen op Zoom">
Bergen op Zoom

Bergen op Zoom (Brabants: "Bèrrege") is 'n stad en munisipaliteit in die Nederlandse provinsie Noord-Brabant, geleë wes van die stad Roosendaal. In die noorweste grens die munisipaliteit aan die Zeeuse eiland Tholen en in die suidweste aan die Oosterschelde. Die munisipale gebied het sowat 66 000 inwoners (2012) en 'n oppervlakte van 93 km².




</doc>
<doc id="54190" url="https://af.wikipedia.org/wiki?curid=54190" title="Oss">
Oss

Oss is 'n stad en munisipaliteit in die Nederlandse provinsie Noord-Brabant, geleë noordoos van die stad 's-Hertogenbosch en aan die Maas-rivier, wat o.a. hier die grens vorm met die provinsie Gelderland. Die munisipale gebied het sowat 85 000 inwoners (2012) en 'n oppervlakte van 104 km².

Oss is 'n industriestad waar belangrike multinasionale korporasies (mede) ontstaan het, soos Unilever, AkzoNobel en Organon. Oss is bekend vir sy professionele sokkerspan FC Oss.

Oss is ook die munisipaliteit waar die Sosialistiese Party se opmars begin het.



</doc>
<doc id="54204" url="https://af.wikipedia.org/wiki?curid=54204" title="Prins William, Hertog van Cambridge">
Prins William, Hertog van Cambridge

Prins William, Hertog van Cambridge (Engels: "Prince William, Duke of Cambridge"), volle naam: William Arthur Philip Louis (gebore 21 Junie 1982 in Paddington, Westminster) is die oudste seun van die Britse kroonprins Charles en wyle prinses Diana, wat in 1997 oorlede is. Hy is die tweede aanspraakmaker op die Britse troon.

Prins William het aan Eton Kollege skoolgegaan, daarna geografie aan die Skotse Universiteit van St. Andrews gestudeer en sy militêre opleiding by die Militêre Akademie Sandhurst voltooi. Hy is 'n vlieënier op 'n reddingshelikopter vir die Britse Lugmag.

Hy is op 29 April 2011 getroud met Kate Middleton (nou Catherine, Hertogin van Cambridge), wat hy in 2001 aan die Universiteit van St. Andrews leer ken het. Hulle was sedert 2002 in 'n verhouding en het in Oktober 2010 verloof geraak. Sir Thomas Fairfax (c. 1475 – 1520), voorvader van die 17de-eeuse Engelse generaal sir Thomas Fairfax (1612–1671), is hul gemeenskaplike voorouer. Op 22 Julie 2013 is William en Catherine se eersteling, prins George (volle name: George Alexander Louis), gebore , op 2 Mei 2015 hul tweede kind, prinses Charlotte (Charlotte Elizabeth Diana), en op 23 April 2018 hul derde kind, prins Louis (Louis Arthur Charles). Dit is die eerste keer sedert 1894-1901, tydens die bewind van koningin Victoria, dat drie geslagte troonopvolgers gelyk lewend is.

Prins William is 'n lid van die Kerk van Engeland, soos gebruiklik deur die Britse koninklike familie. Hy het 'n jonger broer, prins Harry (gebore 1984). Deur hul moeder stam hulle af van die 17de-eeuse Engelse koning Karel II.

William het saam met sy vader, stiefmoeder en broer in Clarence House gewoon. Tussen 2010 en 2013, toe William 'n RAF-lug-redding-vlieënier was, het hy en Katherine by Anglesey, 'n eiland in die noordweste van Wallis gewoon.


Volle aanspreekvorm in die Engelse taal: "His Royal Highness The Prince William Arthur Philip Louis, Duke of Cambridge, Earl of Strathearn, Baron Carrickfergus, Royal Knight Companion of the Most Noble Order of the Garter Master of Arts".




</doc>
<doc id="54205" url="https://af.wikipedia.org/wiki?curid=54205" title="J. Paul Getty Museum">
J. Paul Getty Museum

Die J. Paul Getty Museum is 'n kunsmuseum in Los Angeles, Kalifornië wat sy oorsprong in die Amerikaanse oliemagnaat J. Paul Getty (1892–1976) se privaat kunsversameling het. As 'n program van die J. Paul Getty Trust streef die museum daarna om die publiek se kennis oor visuele kunste asook kritiese kunsgenot te bevorder. Hiervoor word kunswerke van die hoogste gehalte versamel, bewaar, ten toon gestel en die idees daaragter verduidelik. Om sy missie te bereik is die museum steeds besig om sy versameling deur middel van kunsaankope en skenkings uit te brei.

Die museum het tans twee liggings met kontrasterende boustyle:

Die museum se bedrywighede word aangevul deur spesiale uitstallings, publikasies, opvoedkundige programme wat op 'n wye verskeidenheid gehore gemik is en 'n program van uitvoerende kunste. Die museum se webtuiste maak deel uit van die bedrywighede, net soos die gereelde internasionale uitruil van kunswerke, vakkundige personeel en kennis.

Met meer as twee miljoen besoekers in 2016 is die J. Paul Getty Museum in die Getty Center een van die mees besoekte musea in die Verenigde State.



</doc>
<doc id="54213" url="https://af.wikipedia.org/wiki?curid=54213" title="Herculaneum">
Herculaneum

Herculaneum (Italiaans: "Ercolano") was 'n antieke Romeinse stad aan die Golf van Napels in Kampanië wat net soos Pompeii en Stabiae tydens die uitbarsting van die vulkaan Vesuvius onder vulkaniese rotse en as begrawe is. Dit was op 24 Augustus 79 tydens keiser Titus se bewind. Die nabygeleë moderne stad het sy oorspronklike naam Resina in 1969 gewysig tot Ercolano. Die Argeologiese terreine van Pompeii, Herculaneum en Torre Annunziata is in 1997 deur Unesco as wêrelderfenisgebiede gelys.



</doc>
<doc id="54216" url="https://af.wikipedia.org/wiki?curid=54216" title="Pompeii">
Pompeii

Pompeii (in Afrikaans ook Pompeji gespel; Latyns: "Pompeii"; Italiaans: "Pompei") was 'n antieke Romeinse hawestad aan die Golf van Napels in Kampanië wat net soos Herculaneum en Stabiae tydens die uitbarsting van die vulkaan Vesuvius onder vulkaniese rotse en as begrawe is. Dit was in die herfs van 79 n.C., in die tweede helfte van Oktober, tydens keiser Titus se bewind.

In sy sewehonderdjarige geskiedenis is Pompeii agtereenvolgens deur Osci, Samniete, Grieke, Etruskers en Romeine bewoon wat almal hul spore hier gelaat het. Vulkaniese as en rotse het die ruïnestad tot sy herontdekking in die 18de eeu bedek toe dit die belangstelling van argeoloë en geskiedkundiges gewek het. As een van die bes bewaarde Romeinse ruïnestede gee Pompeii 'n goeie indruk van 'n 1ste eeuse Romeinse nedersetting en die destydse kultuur en leefstyl. Die Argeologiese terreine van Pompeii, Herculaneum en Torre Annunziata is in 1997 deur Unesco as wêrelderfenisgebiede gelys.

Die Oskiërs, wat in die gebied gewoon het, het voor die 6de eeu v.C. begin bou aan 'n stad wat hulle Pompeji genoem het. Dit was naby die kus en reg aan die voet van Vesuvius gelee. Hierdie stad het uiteindelik onder die beheer van die Romeine gekom, wat in 80 v.C. 'n kolonie veteraan-soldate daar gevestig het. 

Dit was 'n vrugbare streek, ryk en dig bevolk. Hier was mooi bewerkte wingerde, olyfboorde en tuine, asook talle mooi villas, waar die welgestelde inwoners van Rome hul somervakansies kom deurbring het. Teen die eerste eeu n.C. was dit 'n aangename en welvarende Romeinse plesierstadjie. 

Op 5 Februarie 62 n.C. is die deel deur 'n hewige aardbewing geskud. Die aardbewing het aansienlike skade veroorsaak: in Pompeji het nie net die kolonnades van die forum nie, maar ook die dakke en balkonne van baie huise ingestort. 

Tog was dit alles maar net 'n voorspel tot 'n nog veel groter ramp wat hierdie streek sewentien jaar later sou tref. Die lewe het egter gou weer teruggekeer tot sy normale gang. Die bevolking het van die bedreiging van die natuur vergeet, en almal was vol vertroue: die boere het hulle klaargemaak vir die wynoes, die beste oes in baie jare; in die villas het die rykes hul somerdae lui omgekuier ; en in Pompeji en die omliggende stede het handelaars, seelui, slawe en swaardvegters hul daaglikse pligte gewoonweg voortgesit. AIleen die gebarste mure van party geboue en die pilare wat hier en daar nog plat op die grond gele het, het die mense herinner aan die aard­bewing wat so lank gelede plaasgevihd het. 

In die herfs van 79 n.C. het daar skielik 'n swart wolkie op die kruin van Vesuvius verskyn. Dit het die inwoners nie ontstel nie omdat niemand eintlik iets van die berg geweet het nie. Niemand het geweet dat Vesuvius 'n vuurspuwende berg was wat jare al besig was om onder sy geslote kraterkruin 'n skrikwekkende massa van gloeiende vuIkamese magma (gesmelte rots) en gas te versamel nie. Die klein wolkie wat nou op sy kruin ontwikkel het, en wat deur geen wind daar weggewaai kon word nie, was in werklikheid die eerste, yl rookdampe wat deur die barste in die krater ontsnap het. 

Die Romeinse skrywer Plinius die jongere was toevallig op daardie tydstip in die nabyheid, en het 'n ooggetuieverslag van die uitbars­ting in twee briewe aan sy vriend Tacitus, die geskiedskrywer, gegee. 

Die wolk bo Vesuvius het gegroei en tot aansienlike hoogte gestyg. Op die middaguur van 'n herfsdag het daardie verskriklike massa ontplof; in die kruin van die berg is 'n enorme gat geruk, waardeur 'n reusagtige kolom vuur en rook die lug ingeskiet het. Met 'n dui­selingwekkende snelheid het hierdie kolom opgeklim tot 'n onge­loofiike hoogte voordat dit begin uitsprei het, byna soos die padda­stoel van hedendaagse atoombomontploffiings. Plinius het dit vergelyk met 'n baie groot denneboom wat sy takke uitsprei. 

'n Groot swart wolk het Pompeji en die omliggende stede en dorpies oordek, en hoewel dit maar nog middag was, het dit nagdonker geword. Die ganse bevolking van Pompeji was op straat om na die vreemde verskynsel te kyk, maar hul nuuskierigheid het in vrees verander toe dit skielik klippe uit die wolk begin reën. Dit was klein klippies, en sponserig, net soos puimsteen. Die mense het hul koppe bedek en gehardloop om in hul huise te gaan skuil.

Die geweldige uitbarsting van Vesuvius het miljoene brokstukke van rooi, gloeiende magma in 'n ononderbroke stroom hoog die lug in opgeskiet. Gedurende die vlug het hierdie gloeiende fragmente afgekoel, hard geword, en as klippe op die aarde begin neerreën. Dit was lapilli. 

Maar die haelbui van lapilli het aan­gehou en gou was al die binnehowe en strate daarmee gevul. Hier en daar het 'n dak begin meegee onder die steeds groeiende gewig. Die stad was nou gehul in algehele duister. Om die toestand te vererger, het 'n aantal hewige aard­skokke voorgekom, wat die dakke van Pompeji die een na die ander laat instort het. Wat die mense egter nie besef het nie, is dat daar dodelike gas­wolke oor die rand van die krater begin borrel en stadig teen die berghange afbeweeg het. Dit was koolstofmonoksied en koolstof-anhidried, dodelike gasse. 

Die inwoners van Pompeji het nou eindelik die erns van hul toestand besef. Baie het met moeite hul deure oopgebeur en in die strate weggevlug. Maar dit was reeds te laat. Terwyl hulle nog blindelings voortgestrompel het, is hulle deur die wolke van giftige gasse oorweldig en het verstik. Baie ander, wat in die stad gebly het, verskuil in hul huise en in kelders, het eweneens omgekom van die giftige gasse van die vulkaan. Talle ander mense is eenvoudig lewend begrawe onder die puin, want die reën van lapilli het drie dae lank ononderbroke aangehou. Toe Vesuvius uiteindelik drie dae later tot bedaring kom en die somerson weer helder oor die pragtige baai van Napels skyn, was Pompeji twintig voet onder vulkaniese puin begrawe.

Die stede is nie herbou nie, en in die Middeleeue het die mense selfs vergeet presies waar die ou Pompeji geleë was. 

Uiteindelik is dit herontdek. Die eerste opgrawings het in 1748 plaasgevind. Dit het geblyk dat Pompeji baie makliker oopgegrawe kon word as Herculaneum, en gevolglik het die argeoloë op die stad gekonsentreer. Effens meer as die helfte van Pompeji is vandag reeds oopgegrawe. 

Pompeji is veral van belang omdat dit een van die min stede in die wereld is wat binne 'n paar uur van lewe na dood oorgegaan het. As gevolg hiervan het alles volkome behoue gebly, anders as in 'n stad wat met verloop van jare vervalle raak. Die moderne besoeker kan 'n stad uit die 1ste eeu sien wat volledig en feitlik volkome ongeskonde bewaar is. 

Een van die roerendste aspekte van 'n besoek aan die opgrawings by Pompeji is die gipsgietsels wat 'n presiese weergawe is van die liggame van mense wat in die groot ramp gesterf het. Die lawa en as het die liggame bedek, maar deur die loop van die eeue het hulle ontbind, sodat daar 'n holte gelaat is in die gestolde vul­kaniese as. Deur klei in hierdie holtes te giet, kan 'n gietsel van die persoon se liggaamsvorm ver­kry word. Tot op datum is veertien gietsels van menslike liggame gemaak en is meer as 3 000 geraamtes ontdek. 



Afrikaans


</doc>
<doc id="54221" url="https://af.wikipedia.org/wiki?curid=54221" title="Sedibeng">
Sedibeng

Sedibeng kan na een van die volgende verwys:



</doc>
<doc id="54224" url="https://af.wikipedia.org/wiki?curid=54224" title="Oosterhout">
Oosterhout

Oosterhout is 'n stad en munisipaliteit in die Nederlandse provinsie Noord-Brabant, geleë noordoos van die stad Breda in die Baronie van Breda. Die munisipale gebied het sowat 54 000 inwoners (2012) en 'n oppervlakte van 73 km².



</doc>
<doc id="54225" url="https://af.wikipedia.org/wiki?curid=54225" title="Sheepmoor">
Sheepmoor

Sheepmoor is 'n klein dorpie in die Msukaligwa Plaaslike Munisipaliteit in Gert Sibande-distriksmunisipaliteit van Mpumalangaprovinsie, Suid-Afrika. Volgens die 2011-sensus het die nedersetting 'n bevolking van 2,727 gehad, waarvan 27 (1%) Blankes was.

Die spoorwegstasie op Sheepmoor is belangrik vir treinverkeer op die steenkoolhooflyn. Die stasie het ongeveer vyf sylyne waar treine mekaar kan verbygaan op pad na Richardsbaai se steenkoolterminaal.



</doc>
<doc id="54227" url="https://af.wikipedia.org/wiki?curid=54227" title="Witrivier">
Witrivier

Witrivier (Engels: "White River") is 'n dorp in die ooste van Mpumalanga (Suid-Afrika), noord van Nelspruit. Volgens die 2011-sensus het die nedersetting 'n bevolking van 16 639 gehad, waarvan 10 025 (60,3%) Blankes was.

Die eerste blanke boere het in die 1880's in die gebied inbeweeg. Na die Tweede Vryheidsoorlog het lord Milner 'n landbounedersetting vir Boere- en Britse oudstryders gestig; elke oudstryder het 40 ha grond gekry. 'n Kanaal van 26 km is gegrawe vir besproeiingsdoeleindes vir die oudstryders. Die projek het misluk en die grond is in 1914 aan 'n sindikaat verkoop. Die spoorlyn vanaf Nelspruit het die dorp in 1926 bereik.

Die distrik is 5 000 km groot. Die belangrikste gewasse wat verbou word is sitrus, subtropiese vrugte, groente en snyblomme.




</doc>
<doc id="54236" url="https://af.wikipedia.org/wiki?curid=54236" title="Weert">
Weert

Weert (Limburgs: "Wieërt") is 'n stad en munisipaliteit in die Nederlandse provinsie Limburg, geleë aan die grens met die provinsie Noord-Brabant en die Belgiese provinsie Limburg, in die streek van Die Peel. Noordoos lê die munisipaliteit Nederweert. Die munisipale gebied het sowat 50 000 inwoners (2019) en 'n oppervlakte van 106 km².

Deur die stad vloei die Zuid-Willemsvaart-kanaal. In 1414 het Weert stadsregte gekry. Die stad staan bekend vir die "Weerter vlaai"-gebak.

Weert herberg 'n Gotiese hallekerk, die Katolieke "Sint-Martinuskerk" wat dateer uit 1456.

Elke 13de Maart wat op 'n Saterdag val of anders die daaropvolgende Saterdag word in die stad 'n perdemark gehou. Die perdemark is in 1563 ingestel. Ook word jaarliks in Julie die twee dae durende "Bospop"-musiekfees gehou, waar veral (ook veel internasionale) rock-musiekgroepe speel.

Plekke in die munisipale gebied van Weert:
Altweerterheide, Boshoven, Laar, Stramproy, Swartbroek, Tungelroy en Weert (stad).




</doc>
<doc id="54237" url="https://af.wikipedia.org/wiki?curid=54237" title="Point Conception">
Point Conception

Point Conception is 'n kaap aan die Stille Oseaankus van die Amerikaanse deelstaat Kalifornië, in die suidweste van Santa Barbara County, waar die waters van die Santa Barbarakanaal en die Stille Oseaan ontmoet.

Dit is ook die hoek tussen die noordelike deel van die kuslyn, wat oorwegend in noord-suidelike rigting loop, en die kusgedeelte naby Santa Barbara wat in oos-westelike rigting loop. Die kaap vorm sodoende 'n natuurlike skeiding tussen Suid- en Sentraal-Kalifornië.

Die oorspronklike vuurtoring by Point Conception, wat in 1856 nog op 'n ander, hoër geleë plek ontstaan het, was een van die eerstes in Kalifornië. Nadat sy lig dikwels deur digte mis verhul is, is dit in 1881 vervang deur die huidige Point Conception-vuurtoring wat op 'n laer geleë rotspunt opgerig is. Die vuurtoring word omring deur grond in privaat besit en is nie toeganklik vir die publiek nie.


</doc>
<doc id="54238" url="https://af.wikipedia.org/wiki?curid=54238" title="Thorn, Nederland">
Thorn, Nederland

Thorn (Limburgs: "Toear") is 'n dorpie in die Nederlandse provinsie Limburg. Die voormalige munisipaliteit het sowat 2 600 inwoners (2006) en 'n oppervlakte van 6,7 km². Sedert 2007 behoort Thorn tot die gebied van die nuwe munisipaliteit Maasgouw. Die dorpie grens aan die Belgiese provinsie Limburg en byna aan die Maas-rivier.

Thorn word "Die Witte Stadjie" genoem, omdat die huise in die middedorp sedert die Napoleontiese tyd wit geverf word. Die huise staan gegroepeer rond die Gotiese "Sint-Michaëlkerk", 'n abdykerk wat gedeeltelik tot die 14de eeu terugdateer.


</doc>
<doc id="54240" url="https://af.wikipedia.org/wiki?curid=54240" title="Woiwodskap Klein-Pole">
Woiwodskap Klein-Pole

Die Woiwodskap Klein-Pole, Pools Województwo małopolskie, met Krakau (Pools "Kraków") as sy administratiewe sentrum, is een van 16 woiwodskappe in die Republiek van Pole. Dit is met die administratiewe hervorming van 1999 deur die samesmelting van die vroeëre woiwodskappe Krakau, Tarnów en Nowy Sącz geskep. Met 'n oppervlakte van byna 15 108 km² is dit die sesde kleinste woiwodskap en met 'n bevolking van meer as 3,2 miljoen ook een van die mees bevolktes.

Die woiwodskap behels gebied wat grootliks varieer ten opsigte van hulle geologiese formasie, vlak van industrialisering, kulturele tradisies en volkskuns. Byna die hele gebied van die huidige woiwodskap maak deel uit van die historiese gewes Klein-Pole wat – naas Groot-Pole – as die bakermat van die Poolse staat beskou word en vanaf die laat middeleeue met Krakau as Poolse hoofstad eeue lank 'n leidende rol as politieke sentrum van die land gespeel het.

Binne sy grense is uiteenlopende landskapsvorme soos die Klein-Poolse plato, die Sandomierz-vallei (alhoewel die gelyknamige stad deel uitmaak van die aangrensende woiwodskap Heiligkruis) en die grootste deel van die Poolse Karpate-bergreeks geleë. Die konsentrasiekamp van Auschwitz (Pools: "Oświęcim") word met een van die donkerste tye in die geskiedenis verbind, die Sjoa.

Reeds sedert die middeleeue word na die suidooste van Pole as "Polonia Minor" (Latyns: "Klein-Pole") verwys om dit te onderskei van "Polonia Maior" of "Groot-Pole" - 'n streek wat in die 10de en 11de eeu in politieke opsig 'n meer belangrike rol gespeel het.

Klein-Pole het natuurlike grense in die suide (die Karpate-bergreeks) en in die noorde en noordweste (die Pilica-rivier) waar dit aan Masowië, Łęczyca en Sieradz grens. Die grens met Silesië, wat naby Katowice loop, is in die 15de eeu vasgelê toe twee Silesiese hertogdomme, Oświęcim (Auschwitz) en Siewierz (Severien) by Pole ingelyf is.

'n Alternatiewe naam vir die streek, Galicië, verwys na die gebied suid en oos van Krakau wat ná die Eerste Deling van Pole in 1772 deur Oostenryk beset is. Die Oostenrykse keiserin Maria Theresia het destyds as beweerde (maar nie regmatige) troonopvolger aanspraak op twee historiese hertogdomme, Halitsch (Galicië) en Wladimir (Lodomerië) gemaak. In 1867 het Galicië 'n outonome provinsie van Oostenryk-Hongarye met Lwów (Lemberg, tans L'viv in Oekraïne) geword.

Die naam Galicië wek vandag nostalgiese herinneringe aan die kulturele outonomie wat die gebied destyds geniet het, maar ook die onvergelykbare wêreld van die Galiciese Jodedom. Hier het skrywers soos Joseph Conrad (1857–1924), Joseph Roth (1894–1939) en Bruno Schulz (1892–1943) klassieke werke van die wêreldliteratuur geskep.

Galicië se ander gesig was dié van armoede, onderontwikkeling en oorbevolking – sosiale wantoestande wat verskeie kere in bloedige boere-opstande ontvlam het, maar ook aanleiding gegee het tot massaemigrasie, veral na die Verenigde State.

Die Klein-Poolse gebiede rondom Kielce en Lublin was egter net 'n kort tyd, tussen 1795 en 1809, onder Oostenrykse bewind en het daarna deel uitgemaak van die Russiese Ryk. Klein-Pole se huidige grense is eers in die loop van die 20ste eeu vasgelê – so het die gebied sedert die 14de eeu verder ooswaarts tot in die huidige Oekraïne gestrek. Klein-Pole se oostelike gebiede met sy Pools-Joodse stedelike bevolking en sy platteland met Oekraïense dorpe is eers as gevolg van die geheime Hitler-Stalin-ooreenkoms deur Sowjet-Russiese troepe beset. Tydens die konferensies van Teheran, Jalta en Potsdam in 1945 het die westelike geallieerdes hul toestemming vir Stalin se anneksasie van Oos-Pole gegee.

Klein-Pole, die streek rondom die ou koninklike stad Krakau, is ryk aan kultuur, geskiedenis en karakter. Die platteland van Klein-Pole is 'n heuwelagtige landskap met klein akkers en dorpies. Kenmerkend is die blou plaashuise met hul strooidakke, maar ook die kleurryke tradisionele kleredrag van sy bewoners wat vir Sondae se kerkgang en op feesdae gedra word.

Częstochowa en Kalwaria Zebrzydowska met sy Fransiskane-klooster speel as bedevaartsoorde 'n belangrike rol vir Rooms-Katolieke gelowiges, terwyl Romaanse Sistersiënser-kerke, middeleeuse kastele in die streek tussen Krakau en Częstochowa en statige paleise van adellike Poolse families met die volksboukuns van Klein-Pole se berggebiede kontrasteer.

Ander bekende monumente sluit Kazimierz en Zamość as voorbeelde van vroeë stadsbeplanning, die Nazi-konsentrasiekamp van Auschwitz, die soutmyn van Wieliczka en die houtkerke in die Karpate-bergreeks in. Naas Kalwaria Zebrzydowska is die drie laasgenoemdes deur UNESCO as wêrelderfenis aangewys.

Altesaam nege nasionale parke is in Klein-Pole geproklameer, en hier is ook Pole se enigste Alpynse bergmassief, die Hoë Tatra, geleë,



</doc>
<doc id="54244" url="https://af.wikipedia.org/wiki?curid=54244" title="Maasgouw">
Maasgouw

Maasgouw (Limburgs: "Maasgoew") is 'n munisipaliteit in die Nederlandse provinsie Limburg, geleë aan weerskante van die Maas-rivier en wat grens aan die Belgiese provinsie Limburg. Die munisipale gebied het sowat 24 000 inwoners (2019) en 'n oppervlakte van 58 km².

Maasgouw is in 2007 gestig en gevorm uit die munisipaliteite Heel, Maasbracht en Thorn. Die eerste twee is die administratiewe setels van die munisipaliteit. Heel herberg die munisipale bestuur, maar die amptenary is verdeel tussen Heel en Maasbracht.

Plekke in die munisipale gebied van Maasgouw:
Beegden, Brachterbeek, Heel, Linne, Maasbracht, Ohé en Laak, Panheel, Stevensweert, Thorn en Wessem.



</doc>
<doc id="54245" url="https://af.wikipedia.org/wiki?curid=54245" title="Koningsdag">
Koningsdag

Koningsdag, vroeër Prinsessedag (1885-1890) en Koninginnedag (1891-2013), is 'n nasionale feesdag in Nederland, Curaçao, Sint Maarten en Aruba. Op hierdie dag word die verjaardag van die koning of koningin gevier. 

Koninginnedag is destyds ingestel om die verjaardag van koningin Wilhelmina te vier (31 Augustus). Vanaf 1949 tot 2013 is die fees op 30 April gevier, wat die verjaardag was van die in 2004 oorlede koningin Juliana. Indien die dag op 'n Sondag sal val, word dit op die voorafgaande Saterdag gevier.

Koningsdag word gevier met (ou Hollandse) feeste en vrymarke. Op hierdie dag besoek koning Willem-Alexander van die Nederlande met sy familie (meestal twee) plekke in die land (in 2014 De Rijp en Amstelveen).

Op die Koninginnedag in 2013 het Beatrix ten gunste van haar oudste seun Willem-Alexander abdikeer. Sedert 2014 word dit Koningsdag genoem en op 27 April gevier.





</doc>
<doc id="54247" url="https://af.wikipedia.org/wiki?curid=54247" title="Republiek van Benin">
Republiek van Benin

Benin (amptelik "Republiek van Benin", Engels: "Republic of Benin") was 'n voormalige staat in die suide van die huidige Nigerië en bestaan vir twee dae tussen 19 September 1967 en 20 September 1967. Die Onafhanklikheid was van die Igbo op 19 September 1967 in Benin-stad verklaar, wat die hoofstad en grootste stad van die land was. Benin het 'n bevolking van 3 000 000 in 1967 gehad. Die Republiek van Benin was 'n Vasalstaat van Biafra.


</doc>
<doc id="54249" url="https://af.wikipedia.org/wiki?curid=54249" title="Van Reenen">
Van Reenen

Van Reenen is 'n dorp in die noordweste van KwaZulu-Natal, Suid-Afrika, naby die grens met die Vrystaat. Die N3 nasionale pad gaan deur die dorp. Die dorp is aan die bokant van die Van Reenenspas.




</doc>
<doc id="54250" url="https://af.wikipedia.org/wiki?curid=54250" title="Soekmekaar">
Soekmekaar

Soekmekaar (of Morebeng) is 'n dorp geleë in die Limpopo-provinsie, Suid-Afrika, noordwes van Tzaneen. Die dorp is in 1916 gestig.

Volgens die 2011-sensus het dié klein dorp en omliggende dele 'n bevolking van 2 371 gehad, waarvan 2 289 (96.5%) Swartes was.

Volgens oorlewering is die naam afgelei van die insident toe die twee landmeters gedurende mistige weer van mekaar afgedwaal het, en na mekaar moes soek.



</doc>
<doc id="54253" url="https://af.wikipedia.org/wiki?curid=54253" title="Njassaland">
Njassaland

Njassaland (Engels: "Nyasaland", amptelik "Njassaland Protektoraat", Engels: "Nyasaland Protectorate") was 'n Britse protektoraat, wat tussen 1907 en 1953 en van 1963 tot 1964 op die gebied van die huidige Republiek Malawi bestaan het. Vanaf 1953 tot 1963 het Njassaland met Noord- en Suid-Rhodesië die Sentraal-Afrikaanse Federasie geform.


</doc>
<doc id="54269" url="https://af.wikipedia.org/wiki?curid=54269" title="Verduistering">
Verduistering

'n Verduistering is die bedekking van 'n ster deur 'n ander hemelliggaam. In die algemene taalgebruik verwys die terme "eklips" of "verduistering" meestal na 'n sons- of maansverduistering.



</doc>
<doc id="54271" url="https://af.wikipedia.org/wiki?curid=54271" title="Tugela">
Tugela

Tugela is 'n nedersetting aan die suidelike oewer van die Tugelarivier in KwaZulu-Natal, Suid-Afrika. Die R102 hoofpad gaan by die dorp verby.

Daar is twee histories landmerke in die omgewing. Die eerste is die oorblyfsels van Fort Pearson bo-op 'n heuwel. Die fort is na kol. CK Pearson vernoem. Die tweede is die Ultimatumboom‎, 'n wildevy. Onder hierdie boom het die Britse kommissarisse onder leiding van John Shepstone op 11 Desember 1878 'n ultimatum aan die Zoeloekoning Cetshwayo gestel. Een van die eise was onderwerping van die Zoeloes aan Britse gesag. Die Zoeloes het die ultimatim verwerp en dit het gelei tot die Anglo-Zoeloe-oorlog.




</doc>
<doc id="54272" url="https://af.wikipedia.org/wiki?curid=54272" title="Leudal">
Leudal

Leudal (Limburgs: "Leudaal") is 'n munisipaliteit in die Nederlandse provinsie Limburg, deels geleë aan die Maas-rivier en die grens met die Belgiese provinsie Limburg, en wat deels in die streek van Die Peel lê. Die munisipale gebied het sowat 36 000 inwoners (2019) en 'n oppervlakte van 165 km², waarmee dit die grootste munisipaliteit van hierdie provinsie is.

Leudal is in 2007 gestig en gevorm uit die munisipaliteite Haelen, Heythuysen, Hunsel en Roggel en Neer. Heythuysen is die administratiewe setel van die munisipaliteit.

Die nuwe munisipaliteit is vernoem na die "Leudal"-natuurgebied. Deur hierdie gebied vloei die "Leubeek".

Plekke in die munisipale gebied van Leudal:
Baexem, Buggenum, Ell, Grathem, Haelen, Haler, Heibloem, Heythuysen, Horn, Hunsel, Ittervoort, Kelpen-Oler, Neer, Neeritter, Nunhem en Roggel.



</doc>
<doc id="54273" url="https://af.wikipedia.org/wiki?curid=54273" title="Grassridgedam">
Grassridgedam

Die Grassridgedam is in 1921 voltooi en is in die Grootbrakrivier, Oos-Kaap, Suid-Afrika. Dit is gebou vir besproeiing en vorm ook deel van die Oranjerivierprojek omrede water vanaf die Gariepdam via die Oranje-Visriviertonnel hier deur vloei. Die Grootbrakrivier is 'n sytak van die Groot-Visrivier. Die jaarlikse Visrivier-kanomaraton begin ook by die Grassridgedam.




</doc>
<doc id="54274" url="https://af.wikipedia.org/wiki?curid=54274" title="Zimbabwe-Rhodesië">
Zimbabwe-Rhodesië

Zimbabwe-Rhodesië (Engels: "Zimbabwe Rhodesia"), was 'n nie-erkende staat in die suidelike Afrika op die gebied van die huidige Zimbabwe, wat van 1 Junie tot 12 Desember 1979 bestaan het. Zimbabwe-Rhodesië is uit die nie-erkende Republiek van Rhodesië (vernoem na Cecil Rhodes) gestig en is opgevolg van die Britse kolonie van Suid-Rhodesië. Op 18 April 1980 het die gebied as Republiek van Zimbabwe onafhanklik geword.

Onder druk van die internasionale gemeenskap om die aansprake op burgerregte deur die Swartbevolking in Rhodesië te bevredig, is 'n "Interne Skikking" opgestel tussen die Smith-administrasie van Rhodesië en gematigde Afrika-nasionalistiese partye wat nie by gewapende weerstand betrokke was nie. Intussen het die regering voortgegaan om die gewapende weerstand van beide die Sowjet-en Chinese ondersteunde Marxistiese bevrydingsbewegings te beveg, na wie steeds as "terroriste" verwys is. Die Rhodesiese Bosoorlog was ook 'n verlenging van die Koue Oorlog, wat 'n gelastigde-konflik ("proxy conflict") tussen die Weste en Ooste was, soortgelyk soos dié in Vietnam en Korea.

Die "Intere Skikking"-ooreenkoms het gelei tot die verslapping van onderwys-, eiendoms- en inkomstekwalifikasies vir kiesersrolle, wat die eerste ooit swart meerderheidskiesers tot gevolg gehad het. Die land se staatsdiens, regbank, polisie en gewapende magte word steeds deur dieselfde amptenare geadministreer, van wie die meeste blankes was, weens die samestelling van die hoër-middelklas van die tydperk.

Ten spyte van hierdie veranderinge het die nuwe staat nie internasionale erkenning gekry nie, met die Statebond wat beweer dat die "sogenaamde Grondwet van Zimbabwe-Rhodesië" "nie meer wettig en geldig" sou wees nie as die UDI-grondwet wat dit vervang het nie.

Reeds in 1960 het Afrika-nasionalistiese politieke organisasies in Rhodesië ingestem dat die land die naam "Zimbabwe" moet gebruik en hulle het daardie naam as deel van die titels van hul organisasies gebruik. Die naam "Zimbabwe", word toegeskryf aan "Dzimba dzamabwe" in Shona (een van die twee hoof tale in die land), en beteken "huise van klip". Intussen was die wit Rhodesië-gemeenskap huiwerig om die naam "Rhodesië" weg te laat, dus is daar 'n kompromie bereik.

Die Grondwet het die nuwe staat net as "Zimbabwe Rhodesië" genoem, met geen verwysing na sy status as 'n republiek in sy naam nie. As sodanig was dit soortgelyk in styl na 1994 na Suid-Afrika wat die Natalse provinsie as KwaZulu-Natal hernoem. Hoewel die amptelike naam geen koppelteken bevat nie, is die naam van die land in sommige buitelandse publikasies as "Zimbabwe-Rhodesië" gestel. Die land het ook die naam "Rhobabwe", 'n portmanteau van "Rhodesië" en "Zimbabwe" genoem. 

Abel Muzorewa, nadat hy as eerste minister aangestel is, het probeer om "Rhodesië" uit die land se naam te laat. Die naam ""Zimbabwe Rhodesia"" is gekritiseer deur sommige swart politici soos Senator Hoofman Zephaniah Charumbira, wat gesê het dit beteken dat Zimbabwe die "seun van Rhodesië" was. ZANU PF, onder leiding van Robert Mugabe in ballingskap, het dit veroordeel wat hy beskryf het as 'n "afwykende naam".

Die regering het ook op 4 September 1979 'n nuwe nasionale vlag met die Zimbabwiese seepsteenvoël aangeneem. Daarbenewens het dit veranderings aan openbare vakansiedae aangekondig, met Rhodesdag en Stigtersdag vervang deur twee nuwe vakansiedae, wat albei bekend staan as "Ancestors Day", terwyl die Republiekdag en die Onafhanklikheidsdag vervang word deur die Presidentdag en Eenheidsdag 25 en 26 Oktober van daardie jaar.

In reaksie hierop het die "Voice of Zimbabwe"-radiodiens wat deur Robert Mugabe se ZANU-PF van Maputo in Mosambiek bedryf is, 'n kommentaar getiteld "Die bewys van onafhanklikheid is nie vlae of name nie". Die veranderinge word afgewys met "... die doel om die posisie van die rassistiese marionetalliansie te versterk, by die Zimbabwiese konferensie in Londen".

Die nasionale lugdiens, Air Rhodesia, se naam is ook verander na Air Zimbabwe. Geen posseëls is egter uitgereik nie; die uitgawe van 1978 het nog steeds "Rhodesië" gebruik, en die volgende seëls was in 1980, na die verandering na het net na "Zimbabwe" verwys.

Tydens sy kort bestaan het Zimbabwe - Rhodesië was daar een verkiesing wat tot 'n korttermyn bi-rassige regering gelei het.

Aanpassing is gemaak aan die Rhodesiëse die Unilateral Declaration of Independence (UDI)-grondwet. Zimbabwe-Rhodesië se hoof van regering was 'n eerste minister en kabinet wat gekies is uit die meerderheidsparty in 'n hondersetel Huis van Verteenwoordigers. 'n Senaat van veertig lede het as die hoërhuis opgetree, en albei het 'n seremonieele-president verkies, wie as staatshoof gedien het.

Van die een honderd lede van die Huis van Verteenwoordigers was twee-en-sewentig gekies "van die algemene kieserslys" vir wie die kiesers elke volwasse burger was. Al hierdie lede was swart landsburgers. Diegene wat op die vorige Rhodesiëse verkiesingslys (as gevolg van onderwys, eiendoms- en inkomstekwalifikasies vir kieserslyste, meestal maar nie net blanke-kiesafdelings) was kon twintig lede verkies. Alhoewel dit nie eintlik ander rasse uitgesluit het nie, het baie min swartmense aan die kwalifikasievereistes voldoen. 'n Afbakeningskommissie het in 1978 vergader om te bepaal hoe om die vorige vyftig kiesafdelings tot twintig te verminder. Die oorblywende agt setels vir ou-kieserslys-nie-kiesdistriklede is gevul deur lede wat deur die ander 92 lede van die Volksraad verkies is sodra hul verkiesing voltooi was. In die enigste verkiesing wat in Zimbabwe-Rhodesië gehou is, het Biskop Abel Muzorewa se United African National Council (UANC) 'n meerderheid in die algemene kieserslys setels gewen, terwyl Ian Smith se Rhodesian Front (RF) al die ou kieserslys setels gewen het. Ndabaningi Sithole se Zimbabwe African National Union (ZANU) het twaalf setels gewen. 

Die Senaat van Zimbabwe-Rhodesië, het 40 lede gehad. Tien lede is elk verkies deur die ou kieserslyste van die Huis van Verteenwoordigers en die algemene kieseslys, en vyf lede elk deur die raad van Stamhoofde van Mashonaland en Matabeleland. Die oorblywende lede is direk deur die president aangestel soos geadviseer deur die eerste minister. Terwyl die Huis van Verteenwoordigers grootliks verander het om amper in ooreenstemming te wees met die moderne idees van algemene verkiesings, was die Senaat oorheers deur die vorige bedeling politieke figure, wat effektief beheer oor die nuwe Huis van Verteenwoordigers moontlik gemaak het.

Die president van Zimbabwe - Rhodesië, is verkies deur die lede van parlement,(beide huise). By die verkiesing op 28 Mei 1979 is Josiah Zion Gumede van die United African National Council (UANC) en Timoth Ndhlovu van die the United National Federal Party (UNFP) (UNFP) genomineer. Gumede het met 80 stemme teenoor Ndhlovu se 33 gewen.

Met 51 setels uit 100, is Abel Muzorewa van die UANC aangestel as eerste minister, en ook aangestel as minister vir gekombineerde bedrywighede en verdediging. Hy het 'n gesamentlike regering gevorm met Ian Smith, die voormalige eerste minister van Rhodesië, wat 'n minister sonder portefeulje was. Muzorewa het ook probeer om die ander Swart-partye in te sluit wat die verkiesing verloor het. Rhodesian Front-lede het gedien as Muzorewa se ministers van justisie, landbou en finansies. David Smith het voortgegaan in die rol van minister van finansies, terwyl PK van der Byl, die voormalige minister van verdediging, wat as minister van vervoer en minister van krag en posdienste.

Die Lancasterhuis-ooreenkoms het bepaal dat die beheer oor die land na die Verenigde Koninkryk teruggee word ter voorbereiding van verkiesings wat in die lente van 1980 gehou sou word. Op 11 Desember 1979 is die wysiging van die Grondwet van Zimbabwe-Rhodesië (Wysiging) (No. 4) Wet , wat verklaar dat "Zimbabwe Rhodesië sal ophou om 'n onafhanklike staat te wees en deel te word van Haar Majesteit se heerskappy," aanvaar.

In reaksie hierop het die Parlement van die Verenigde Koninkryk die Suid-Rhodesiese Grondwet (Tussentydse Bepalings), 1979, goedgekeur, waardeur die kantore van goewerneur en adjunk-goewerneur van Suid-Rhodesië, onderskeidelik deur Lord Soames en Sir Antony Duff, ingestel is.

Alhoewel die naam van die land op hierdie tydstip formeel na Suid-Rhodesië teruggekeer het, het die naam "Zimbabwe-Rhodesië" in baie van die land se instellings, soos die "Zimbabwe Rhodesia Broadcasting Corporation", gebly. Op 18 April 1980 het Suid-Rhodesië die onafhanklike Republiek van Zimbabwe geword.



</doc>
<doc id="54279" url="https://af.wikipedia.org/wiki?curid=54279" title="Sondagsrivier">
Sondagsrivier

Die Sondagsrivier (Engels: "Sundays River") is in die Oos-Kaap, Suid-Afrika. Die rivier ontspring naby die Kompasberg, vloei deur Graaff-Reinet en Jansenville, deur die Suurberg, verby Colchester en mond uit in Algoabaai. Die rivier se totale lengte is 480 km. Die Darlingtondam is geleë in die rivier. Die vernaamste sytakke is die Groot-Rietrivier en Vogelrivier. Die Sondagsrivier dreineer onder andere die Kamdeboo area. Dit is die vinnigste vloeiende rivier in Suid-Afrika.

Die Sondagsrivier is ook deel van die Oranjerivierprojek. Water word vanaf die Gariepdam oorgeplaas via die Oranje-Visriviertonnel na die Groot-Visrivier en dan via kanale na die Darlingtondam. Van hier word dit na Port Elizabeth gepomp.
Die Benede-Sondagsriviervallei is bekend vir sitrusboorde wat hier verbou word en lewer ongeveer 'n kwart van Suid-Afrika se sitrusoes.



</doc>
<doc id="54286" url="https://af.wikipedia.org/wiki?curid=54286" title="Pongolarivier">
Pongolarivier

Die Pongolarivier (Engels: "Pongola River", Portugees: "Rio Pongola") ontspring net oos van Wakkerstroom op die Hoëveld en dreineer 'n gebied van 8 000 km². Die rivier vloei dan ongeveer 300 km oos. Nadat dit deur Pongolapoort in die Lebomboberge vloei, swaai die rivier noord, sluit aan by die Maputorivier, steek die grens met Mosambiek oor en mond uit in die Indiese Oseaan as die Maputorivier.

In Zoeloe beteken die naam 'trog' na aanleiding van die diep poele met steil kranse langs die rivier. Die Pongolapoortdam is in die rivier.



</doc>
<doc id="54288" url="https://af.wikipedia.org/wiki?curid=54288" title="Pongola">
Pongola

Pongola is 'n klein dorpie op die N2 nasionale pad, net suid van eSwatini, in KwaZulu-Natal, Suid-Afrika.

Die dorpie het ontstaan as gevolg van die besproeiingsstelsel wat tydens die depressiejare begin is. 'n Keerwal van 6m is in 1934 sowat 27 km wes van Golela gebou. Die skema was eers nie suksesvol nie maar nadat die kanaalstelsel verbeter is het dinge verbeter. Baie suikerriet (5 000ha) word in die omgewing verbou.

Volgens die 2011-sensus het die dorp 'n bevolking van 1 403 gehad, van wie 804 (57%) wit was. Afrikaans was die moedertaal van 779 (55,6%) inwoners.



</doc>
<doc id="54291" url="https://af.wikipedia.org/wiki?curid=54291" title="Vetrivier">
Vetrivier

Die Vetrivier (Engels: "Vet River") is 'n sytak van die Vaalrivier. Dit ontspring tussen Marquard en Clocolan in die Vrystaat, Suid-Afrika. Die Erfenisdam is gebou in die Vetrivier.

Die Sandrivier is 'n sytak wat by Tierfontein by die Vetrivier aansluit. Die Vetrivier verskaf water aan Theunissen en vloei verby Hoopstad voor dit in die Bloemhofdam uitmond.


</doc>
<doc id="54293" url="https://af.wikipedia.org/wiki?curid=54293" title="Nederweert">
Nederweert

Nederweert (Limburgs: "Neewieërt") is 'n dorp en munisipaliteit in die Nederlandse provinsie Limburg, wat grens aan die munisipaliteit Weert en aan die provinsie Noord-Brabant, in die streek van Die Peel. Die munisipale gebied het sowat 17 000 inwoners (2019) en 'n oppervlakte van 102 km².

Plekke in die munisipale gebied van Nederweert:
Boeket, Bosserstraat, Budschop, De Nieuwe Hoeven, Horick, Horickheide, Hulsen, Klaarstraat, Kreijel, Leveroy, Mildert, Nederweert (dorp), Nederweert-Eind, Nieuw- en Winnerstraat, Ospel, Ospeldijk, Roeven, Schoor, Strateris en Waatskamp



</doc>
<doc id="54294" url="https://af.wikipedia.org/wiki?curid=54294" title="Gamtoosrivier">
Gamtoosrivier

Die Gamtoosrivier is in die Oos-Kaap, Suid-Afrika. Die rivier ontspring in die Sneeuberge bekend as die Kariegarivier. Naby die kruising met die N9 nasionale pad vloei die Kariegarivier in die Beervleidam in. 'n Ander sytak, die Soutrivier, vloei ook in die dam in. Hiervandaan staan die rivier bekend as die Grootrivier en waar dit met die Kougarivier, 'n sytak, saamvloei word dit die Gamtoosrivier. Nou vloei die rivier deur die Gamtoosriviervallei op sy laaste tog van 50 km na die see om uit te mond naby Humansdorp in die Indiese Oseaan; die plek staan bekend as Gamtoosmond. Die rivier is bykans 500 km lank. (Hierdie Grootrivier moet nie verwar word met die Grootrivier wat 'n sytak is van die Gouritsrivier nie). 

Die Gamtoosvallei word intensief besproei. Die rivier vloei verby Steytlerville as die Grootrivier en by Patensie en Hankey as die Gamtoos. Die Kougadam is in die Kougarivier geleë.


</doc>
<doc id="54296" url="https://af.wikipedia.org/wiki?curid=54296" title="Sneeuberge">
Sneeuberge

Die Sneeuberge is geleë in die noordwestelike hoek van die Oos-Kaap, Suid-Afrika, net noord van Nieu-Bethesda. Een van die hoogste pieke is die Kompasberg, 2 502 m hoog. Die Sondagsrivier ontspring naby Kompasberg. Die Lootsbergpas dra die N9 nasionale pad oor die Sneeuberge.



</doc>
<doc id="54305" url="https://af.wikipedia.org/wiki?curid=54305" title="Buffelsbaai">
Buffelsbaai

Buffelsbaai is 'n strand en oord by Walker Point naby Knysna, Wes-Kaap, Suid-Afrika. Die strand is bekend as 'n 'veilige' strand; daar is geen gevaarlike seestrome nie. Die naam het ontstaan as gevolg van die buffels wat in hul honderde daar gewei het. Die laaste een is in 1883 doodgemaak. Die Goukammarivier se monding is net so entjie wes van die strand. Die strand is net per pad vanaf die N2 nasionale pad bereikbaar. 




</doc>
<doc id="54308" url="https://af.wikipedia.org/wiki?curid=54308" title="Brandvlei">
Brandvlei

Brandvlei is 'n dorpie in die hart van die Boesmanland, Noord-Kaap, Suid-Afrika. Dit is geleë langs 'n groot pan. Die dorpie het in 1961 munisipale status verkry. Sout word in die omgewing ontgin. Daar is ook verskeie Boesmantekeninge te sien in die omgewing.

Volgens oorlewering het die dorpie sy naam gekry toe 'n ou trekboer ene 'ou Brand' die droë gras per ongeluk aan die brand gesteek het, vandaar die naam Brandvlei. Verneukpan is halfpad tussen Brandvlei en Kenhardt.


B.P.J. Erasmus: "Op Pad in Suid-Afrika". 1995. ISBN 1-86842-026-4


</doc>
<doc id="54309" url="https://af.wikipedia.org/wiki?curid=54309" title="Hanover">
Hanover

Hanover is 'n klein dorpie waar die N1 en N10 nasionale paaie kruis in die Noord-Kaap, Suid-Afrika. Die oorspronklike eienaar, Gert Gouws, het ingestem om sy plaas Petrusvallei te verkoop om 'n nuwe dorp te begin op voorwaarde dat die dorp Hanover (na Hannover in Duitsland) genoem word. Die tweede "n" is weggelaat om die spelling minder Duits en meer Engels te maak. Die naaste groot dorpe is De Aar, Colesberg en Middelburg, Oos-Kaap. Die dorpie lê presies halfpad tussen Kaapstad en Johannesburg, asook so te sê ewe ver van Upington en Oos-Londen of Port Elizabeth.

Die bekende skryfster Olive Schreiner en haar man, Samuel Cronwright, het van 1899 tot 1907 op Hanover gewoon. Hy was destyds eers lid van die Kaapse Wetgewende Vergadering vir Colesberg en later vir Beaufort-Wes. Schreiner het Hanover aanvanklik beskryf as "one of the prettiest and nicest villages" wat sy al gesien het, maar omdat sy tydens die Tweede Vryheidsoorlog onder militêre toesig geplaas is, het omstandighede op die dorpie vir haar baie moeilik geword. Cronwright het sy sakebelange mettertyd na De Aar uitgebrei omdat hy reg voorspel het dat dié dorp meer groeipotensiaal as Hanover gehad het. Eindelik, in 1907, het die egpaar daarheen verhuis sodat Cronwright sy onderneming van daar af kon bedryf. 




</doc>
<doc id="54310" url="https://af.wikipedia.org/wiki?curid=54310" title="Peel en Maas">
Peel en Maas

Peel en Maas (Limburgs: "Pieël en Maas") is 'n munisipaliteit in die Nederlandse provinsie Limburg, wat grens aan die Maasrivier en aan die provinsie Noord-Brabant, en wat deels in die streek van Die Peel lê. Die munisipale gebied het sowat 43 000 inwoners (2012) en 'n oppervlakte van 161 km².

Peel en Maas is in 2010 gestig en gevorm uit die munisipaliteite Helden, Kessel, Maasbree en Meijel. Panningen is die administratiewe setel van die munisipaliteit.

Plekke in die munisipale gebied van Peel en Maas:
Baarlo, Beringe, Egchel, Grashoek, Helden, Kessel, Kessel-Eik, Koningslust, Maasbree, Meijel en Panningen.



</doc>
<doc id="54311" url="https://af.wikipedia.org/wiki?curid=54311" title="Horst aan de Maas">
Horst aan de Maas

Horst aan de Maas (Limburgs: "Haors aan de Maas" of "Hôrs aan de Maas") is 'n munisipaliteit in die Nederlandse provinsie Limburg, wat grens aan die Maas-rivier en aan die provinsie Noord-Brabant, en wat deels in die streek van Die Peel lê. Die munisipale gebied het sowat 42 000 inwoners (2019) en 'n oppervlakte van 192 km².

Horst aan de Maas is in 2001 gestig en gevorm uit die munisipaliteite Broekhuizen, Grubbenvorst en Horst. Die munisipaliteite Sevenum en deels Meerlo-Wanssum is in 2010 toegevoeg. Horst is die administratiewe setel van die munisipaliteit.

Plekke in die munisipale gebied van Horst aan de Maas:
America, Broekhuizen, Broekhuizenvorst, Evertsoord, Griendtsveen, Grubbenvorst, Hegelsom, Horst, Kronenberg, Lottum, Meerlo, Melderslo, Meterik, Sevenum, Swolgen en Tienray.



</doc>
<doc id="54312" url="https://af.wikipedia.org/wiki?curid=54312" title="Vanderkloof">
Vanderkloof

Vanderkloof is 'n klein dorpie wat ontstaan het tydens die bou van die Vanderkloofdam. Dit is geleë op die suidelike oewer van die Oranjerivier, Noord-Kaap, Suid-Afrika. Al die mense betrokke by die bou van die dam het hier gebly. Munisipale status is in 1980 toegeken. 

Die Douglas Hey-navorsingsinstituut vir meerkunde en die museum is aan die oewer van die dam geleë. Deesdae is die dorpie 'n vakansieoord. Watersport soos kanovaart, motorbootry en ski word hier beoefen. 




</doc>
<doc id="54314" url="https://af.wikipedia.org/wiki?curid=54314" title="Lanai">
Lanai

Lānaʻi of Lanai (ləˈnaɪ in Engels en laːˈnɐʔi of naːˈnɐʔi in Hawais) is die sesde grootste eiland in die Hawaii-argipel met 'n oppervlakte van 364 km². Die eiland staan ook as "Pynappel-eiland" bekend – 'n verwysing na die verlede toe die hele eiland as 'n pynappelplantasie gedien het. Lānaʻi het ook ná die Polinesiese volksplanting op die Hawaii-eilande eeue lank onbewoon gebly en is volgens legendes alleenlik deur spoke bewoon – vandaar die tweede bynaam, "Spookeiland". Die eerste Polinesiese setlaars het hulle uiteindelik omstreeks 1400 op Lānaʻi gevestig.

Die enigste nedersetting op Lānaʻi is Lānaʻi City. Die eiland het min of meer die vorm van 'n komma, waarvan die langste gedeelte 'n wydte van sowat 29 km het. Dit word in die noorde deur die Kalohi-kanaal van die buureiland Molokai en in die ooste deur die ʻAuʻau-kanaal van Maui geskei.

Die potensiaal van toerisme op Lānaʻi word geleidelik ontsluit. Baie van die eiland se besienswaardighede en bakens word in meer afgeleë gebiede gevind en kan net met vierwiel-aangedrewe voertuie bereik word.


</doc>
<doc id="54315" url="https://af.wikipedia.org/wiki?curid=54315" title="Montfort">
Montfort

Montfort kan wees:



</doc>
<doc id="54317" url="https://af.wikipedia.org/wiki?curid=54317" title="Gennep">
Gennep

Gennep is 'n stad en munisipaliteit in die Nederlandse provinsie Limburg, wat grens aan die provinsies Gelderland en Noord-Brabant (die Maas-rivier vorm o.a. hier die grens met laasgenoemde provinsie) en die Duitse deelstaat Noordryn-Wesfale. Die munisipale gebied het sowat 17 000 inwoners (2012) en 'n oppervlakte van 50 km².

Plekke in die munisipale gebied van Gennep:
Aaldonk, Dam, De Looi, Diekendaal, Gennep (stad), Heijen, Hekkens, Milsbeek, Ottersum, Smele, Ven-Zelderheide en Zelder



</doc>
<doc id="54318" url="https://af.wikipedia.org/wiki?curid=54318" title="Steynsburg">
Steynsburg

Steynsburg is 'n dorp in die Oos-Kaap, Suid-Afrika. Die dorp is genoem na Douwe Steyn, 'n oupa van president Paul Kruger wat op die plaas Bulhoek geboer het en waar die latere president van die Zuid-Afrikaansche Republiek op 10 Oktober 1825 gebore is. 

Die Gereformeerde Kerk het die dorp in 1872 aangelê en dit na ouderling A.P.J. Steyn, 'n broer van pres. Paul Kruger se moeder, Elsie Steyn, genoem omdat hy die siel van die onderneming was om 'n kerkdorp in die omgewing gestig te kry vir die lidmate van die Gereformeerde kerk Middelburg, Kaap en Burgersdorp vir wie dit moeilik was om so ver te reis om hul kerklike voorregte te geniet. Destyds was Steynsburg in die distrik Albert geleë. Die lidmate van die Nederduitse Gereformeerde Kerk in die omgewing van Steynsburg het onder die NG gemeente Burgersdorp geressorteer. Deur hulle is, veral vanweë die groot afstande (64 km na Burgersdorp), ook die behoefte aan 'n eie gemeente sterk aangevoel. In 1874 is reeds begin met die bou van 'n eerste kerkgebou, waarvan die hoeksteen in Maart 1875 gelê is. Veral deur die ywer van Johannes C.M.D. du Plessis is die NG gemeente Steynsburg op 26 Januarie 1876 gestig.

Die dorp word in 1892 'n munisipaliteit. Die R56-pad loop deur Steynsburg. In 1890 is ’n spoorlyn tussen Rosmead en Stormberg-stasie aangelê. Dit was ’n groot gebeurtenis omdat inwoners hierna nie net verseker was van vervoer na stede in die Kaapkolonie nie, maar plaasprodukte kon ook na en van die dorp vervoer word en na Oos-Londen met die oog op uitvoer. Die spoorvervoer het intussen in onbruik verval en die spoorlyne het tot niet gegaan.

Steynsburg is 'n handelsentrum vir 'n woldistrik van 1 000 km met verskeie merinostoetplase. Buurdorpe is Hofmeyr (48 km suid), Molteno en Burgersdorp (64 km noordoos). Ongeveer 30 km wes van Steynsburg is Teebus, 'n koppie waar die Oranje-Visrivier tonnel in die Teebusspruit uitmond. 

Steynsburg beskik oor 'n goed gevestigde provinsiale hospitaal asook een primêre gesondheidskliniek in Khayamnandi.

Die Gereformeerde Kerk het 'n eie skool vir Christelike Nasionale Onderwys (CNO) hier gestig en ook 'n normaalskool waar onderwysers opgelei is.

Steynsburg se Hoërskool Paul Kruger, waar N.P. van Wyk Louw tydens 1928 Engels en 'n bietjie Duits gegee het, is aan die einde van 1992 weens dalende leerlingetalle gesluit. Die gemeenskap het toe die eiendom van die hoërskool oorgeneem en die Paul Kruger Kollege vir Christelike Onderwys op 19 Januarie 1993 daarin geopen, blykbaar met net meer as 20 leerlinge. Intussen het die Laerskool Unie as 'n staatskool voortbestaan. Die Kaaplandse Onderwysdepartement (KOD) het die stigting van die sekondêre skool goedgekeur. Teen April 1993 het die hele kollege 66 leerlinge gehad, waarvan 22 in die hoërskool-afdeling was omdat die skool in sy stigtingsjaar reeds gedwing is om, weens geldelike oorwegings, laerskoolleerlinge in te neem. Die meeste van dié leerlinge het uit die Laerskool Unie gekom sodat dié skool kort voor lank net sowat 60 leerlinge oorgehad het. Die KOD het toe Paul Kruger-kollege se laerskool-afdeling gesluit. Hierna het op een na die hele bestuur van die plaaslike Nasionale Party-tak uit protes bedank het. Die privaat skool se direksie het toe appèl aangeteken by die onderwysminister. 
Die stryd het daardie jaar in die hof gaan draai. "Die Burger" (Oos-Kaap) het op 18 November 1993 berig die "omstrede" privaat laerskool wat al tot "groot onmin en tweespalt" op die dorp gelei het, was weer in die nuus toe 'n regter van die hooggeregshof in Grahamstad beslis dat die skool se registrasie nie tersyde gestel mag word nie. Regter R.J.W. Jones het op 17 November beslis dat daar geen regsgrond is waarop die besluit van die Minister van Nasionale Opvoeding, Piet Marais, om registrasie van die Paul Kruger-Kollege vir Christelike Onderwys toe te staan, tersyde gestel moet word nie, soos die Laerskool Unie wou hê.

Dit het gekom nadat die Laerskool Unie 'n aansoek by die hooggeregshof ingedien het dat die privaat laerskool se registrasie tersyde gestel moet word. Die privaat skool is in Mei 1993 geregistreer. Luidens die berig in "Die Burger" het die onmin begin toe die Paul Kruger-kollege uitgebrei is om ook 'n laerskool in te sluit. Daar is beweer dat leerlinge deur die privaatskool by die Laerskool Unie "afgerokkel" is en dat daar te min leerlinge op die dorp vir twee laerskole was.

Ondanks mooi prestasie en goeie matriekuitslae het die ontvolking van die Oos-Kaapse platteland eindelik sy tol op die privaatskool geëis toe dit in 2007 moes sluit.

In 1978 is 'n huis vir bejaardes op Steynsburg geopen. Die kleurryke politikus van eers die Verenigde Party en later die Nasionale Party Marais Steyn het persoonlik meegehelp dat die tehuis, wat deur plaaslike kerke begin is en nog deur hulle bestuur word, tot stand kom. Die tehuis, wat voorsiening maak vir 41 verswakte bejaardes, is na hom genoem. Hy het die instelling meermale besoek en met sy opgewekte geaardheid en humorsin saam met die bestuur en inwoners verkeer.





</doc>
<doc id="54320" url="https://af.wikipedia.org/wiki?curid=54320" title="Big Sur">
Big Sur

Big Sur is 'n yl bevolkte kusstreek in Sentraal-Kalifornië waar die Santa Lucia-bergreeks skielik uit die Stille Oseaan verrys. Sy naam is afgelei van die Spaanse "el sur grande" ("die groot suide") of "el país grande del sur" ("die groot Suidland"). Toe die gebied in 1848 deur Meksiko aan die Verenigde State afgestaan is, was dit die laaste Amerikaanse grensstreek ("frontier"). Nog tot 1937, toe die snelweg tussen Carmel en San Simeon (Kalifornië se Staatsroete 1 of "California State Highway 1") ná 'n boutyd van 18 jaar geopen is, was Big Sur een van die mees afgeleë streke in Kalifornië en die hele Verenigde State. In Mei 2017 het deurdringende reëns modderstortings veroorsaak. Ná 'n storting naby Mud Creek op 22 Mei is Staatsroete 1 gesluit en Big Sur maande lank van die buitewêreld afgesny.

Die streek bied puik uitsigte wat van Big Sur 'n gewilde toeristebestemming maak. Cone Peak (1 571 m bo seevlak) is die hoogste bergpiek langs die kuslyn van die 48 vastelandse Amerikaanse deelstate.

Alhoewel Big Sur geen vaste grense het nie, sluit baie definies van die gebied die kuslyn tussen die Carmel-rivier en die San Carpoforo Creek in die suide in wat ongeveer 32 km landinwaarts tot by die suidelike voetheuwels van die Santa Lucias strek. Ander beskrywings beperk die oostelike grens tot dié bergreeks se flanke langs die kuslyn waarvolgens Big Sur slegs 19 km landinwaarts sou strek. 'n Ander handige definisie van die streek is die deel van Kalifornië se Staatsroete 1 ("California State Route 1") wat tussen San Simeon en Carmel loop.

Die noordelike grens van Big Sur is sowat 190 km suid van San Francisco, terwyl sy suidelike grenslyn sowat 394 km noordwes van Los Angeles loop.


</doc>
<doc id="54321" url="https://af.wikipedia.org/wiki?curid=54321" title="Jack Kerouac">
Jack Kerouac

Jean-Louis "Jack" Kerouac (ˈkɛruːæk of ˈkɛrɵæk, * 12 Maart 1922 in Lowell, Massachusetts; † 21 Oktober 1969 in St. Petersburg, Florida) was 'n Amerikaanse skrywer, digter en skilder van Frans-Kanadese afkoms. Hy word as 'n literêre beeldestormer en naas William S. Burroughs en Allen Ginsberg as 'n baanbreker van die sogenaamde "Beat Generation" (Beat-generasie) beskou.

Kerouac geniet erkenning vir sy spontane manier van skryf waarby hy onderwerpe soos Katolieke spiritualiteit, jazz, promiskuïteit, Boeddhisme, dwelmmiddels, armoede en reis behandel. Hy het bekendheid as ondergrondse digter verwerf en saam met ander "beat"-skrywers een van die stamvaders van die hippie-beweging geword, alhoewel hy 'n antagonistiese houding teenoor dié beweging ingeneem het.

Die langdurige misbruik van alkohol word as oorsaak vir die interne bloeding aangevoer waaraan Jack Kerouac in 1969 op die ouderdom van 47 beswyk het. Ná sy afsterwe het hy nog wyer literêre aansien geniet en 'n aantal voorheen onbekende werke is postuum gepubliseer. Kerouac se werke word almal steeds herdruk, waaronder "On the Road", "Doctor Sax", "The Dharma Bums," "Mexico City Blues", "The Subterraneans", "Desolation Angels", "Visions of Cody" en "Big Sur".


</doc>
<doc id="54322" url="https://af.wikipedia.org/wiki?curid=54322" title="Mook en Middelaar">
Mook en Middelaar

Mook en Middelaar (Limburgs: "Mook en Middelar") is 'n munisipaliteit in die Nederlandse provinsie Limburg, wat grens aan die provinsies Gelderland en Noord-Brabant (die Maas-rivier vorm o.a. hier die grens met laasgenoemde provinsie). Die munisipale gebied het sowat 8 000 inwoners (2012) en 'n oppervlakte van 19 km². Mook is die administratiewe setel van die munisipaliteit.

Mook staan bekend vir die Slag op die Mookerheide uit 1574, tydens die aanvang van die Tagtigjarige Oorlog.

Plekke in die munisipale gebied van Mook en Middelaar:
Bisselt, Heikant, Katerbosch, Middelaar, Molenhoek, Mook, Plasmolen en Riethorst.



</doc>
<doc id="54323" url="https://af.wikipedia.org/wiki?curid=54323" title="Maas">
Maas

Die Maas (Duits: "Maas", Engels: "Meuse", Frans: "Meuse", Latyn: "Mosa", Limburgs: "Maos", Wallonies: "Mouze") is 'n Wes-Europese rivier, wat vanaf Frankryk deur België na Nederland vloei. Dit is hoofsaaklik 'n reënrivier. Die herkoms van die naam is nie bekend nie.

Die Maas se oorsprong is naby die dorp Pouilly-en-Bassigny op die Plateau van Langres in die suide van die Franse gewes Champagne-Ardenne. Dit vloei noord (deur Lotaringe en weer deur Champagne-Ardenne) langs die Franse stede Verdun, Sedan en Charleville-Mézières.

Verby Givet vloei die rivier deur België, langs die Waalse stede Dinant, Namur (Namen), Huy (Hoei) en Liège (Luik). Verby Visé (Wezet) vorm die Maas die grens tussen België en Nederland en vloei langs die Nederlands-Limburgse stad Maastricht en die Belgies-Limburgse stad Maaseik.

Vanaf Thorn vloei die Maas alleen nog deur Nederland, langs die Limburgse stede Roermond en Venlo en langs die Noord-Brabantse stede 's-Hertogenbosch en Heusden. Tot 1904 het die Maas met die Waal -die grootste een van die drie Rynarme- naby Woudrichem saamgekom en het daar die Merwe of Merwede gevorm, wat bekend is van die Afrikaanse van "Van der Merwe". In 1904 is die Maas daar egter afgesluit en het sy water 'n ander uitweg gekry, deur die Bergse Maas wat suideliker gegrawe is. Via die Hollandsch Diep vloei dit nou in die Ryn-Maas-delta, waar die water van die Maas vermeng met die Ryn se water in die Noordsee uitmond. In dié delta is daar nog stukke rivier soos die Oude Maas naby Dordrecht, die Nieuwe Maas naby Rotterdam -wat homself trots die "Maasstad" noem- en die Brielse Maas naby Brielle wat die naam Maas dra en herinner aan die oorspronklike loop van die rivier. Die Brielse Maas het tot ná die Tweede Wêreldoorlog in die Noordsee uitgemond, maar is al voor die Watersnoodramp in 1953 afgesluit.

In die middeleeu was die Maas 'n belangrike logistieke roete met kastele.

Die Maas se syriviere is o.a.:



</doc>
<doc id="54327" url="https://af.wikipedia.org/wiki?curid=54327" title="Bergen, Limburg">
Bergen, Limburg

Bergen (Limburgs: "Baerge") is 'n dorp en munisipaliteit in die Nederlandse provinsie Limburg, wat grens aan die provinsie Noord-Brabant (die Maas-rivier vorm o.a. hier die grens met hierdie provinsie) en die Duitse deelstaat Noordryn-Wesfale. Die munisipale gebied het sowat 13 000 inwoners (2012) en 'n oppervlakte van 109 km².

Bergen was oorspronklik 'n deel van die hertogdom Gelre en vanaf begin 18de eeu tot 1815 van die koninkryk Pruise. Sedertdien behoort Bergen tot Nederland.

Plekke in die munisipale gebied van Bergen:
Afferden, Aijen, Bergen (dorp), Heukelom, Knikkerdorp, Nieuw Bergen, Siebengewald, Well en Wellerlooi



</doc>
<doc id="54328" url="https://af.wikipedia.org/wiki?curid=54328" title="Venray">
Venray

Venray (Limburgs: "Venroj") is 'n dorp en munisipaliteit in die Nederlandse provinsie Limburg, wat grens aan die provinsie Noord-Brabant en aan die Maas-rivier, en wat grotendeels in die streek van Die Peel lê. Die munisipale gebied het sowat 43 000 inwoners (2012) en 'n oppervlakte van 146 km².

Die munisipaliteit is 'n belangrike plek vir geestelike gesondheid en logistiek. Die munisipaliteit huisves ook 'n Duitse weermag grafplek (eerste en tweede wereldoorlog). Geskiedenis kundig het die Sint Petrusbandenkerk in Venray 'n belangrike versameling beelde van heilige wat die Beeldenstorm oorleef het.

Soos in die res van Limburg praat baie mense 'n Limburgs dialek.

Plekke in die munisipale gebied van Venray:
Blitterswijck, Castenray, Geijsteren, Heide, Leunen, Merselo, Oirlo, Oostrum, Smakt, Venray (dorp), Veulen, Vredepeel, Wanssum en Ysselsteyn.



</doc>
<doc id="54329" url="https://af.wikipedia.org/wiki?curid=54329" title="Beesel">
Beesel

Beesel (Limburgs: "Bezel") is 'n dorp en munisipaliteit in die Nederlandse provinsie Limburg, wat grens aan die Maas-rivier en die Duitse deelstaat Noordryn-Wesfale. Die munisipale gebied het sowat 14 000 inwoners (2012) en 'n oppervlakte van 29 km². Reuver is die administratiewe setel van die munisipaliteit.

Plekke in die munisipale gebied van Beesel:
Beesel (dorp), Bussereind, Meuleberg Markt, Mortel, Offenbeek, Reuver, Rijkel en Witteberg.



</doc>
<doc id="54331" url="https://af.wikipedia.org/wiki?curid=54331" title="Roermond">
Roermond

Roermond (Limburgs: "Remunj, Remuunj") is 'n stad en munisipaliteit in die Nederlandse provinsie Limburg, wat aan die Maas-rivier en die Duitse deelstaat Noordryn-Wesfale grens. Die munisipale gebied het sowat 56 000 inwoners (2012) en 'n oppervlakte van 71 km².

Die stad Roermond het in 1231 stadsregte gekry. Vroeër was die stad 'n deel van die hertogdom Gelre en die (Spaanse en Oostenrykse) Suidelike Nederlande gewees. Sedert 1814 behoort die stad tot Nederland, met die uitsondering van 1830 tot 1839, toe die stad van België deel uitgemaak het.

In die stad Roermond vloei die Roer-rivier in die Maas.

Plekke in die munisipale gebied van Roermond:
Aan de Rijksweg, Asenray, Asselt, Boukoul, De Weerd, Einde, Herten, Leeuwen, Maasniel, Merum, Ool, Roermond (stad), Swalmen en Wieler.



</doc>
