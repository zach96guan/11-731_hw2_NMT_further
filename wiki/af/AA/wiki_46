<doc id="54332" url="https://af.wikipedia.org/wiki?curid=54332" title="Maraisburg">
Maraisburg

Maraisburg is 'n voorstad van Roodepoort in Gauteng.

Dit word begrens deur, kloksgewys van die weste: Florida, Florida-Noord, Delarey, Industria-Noord en Bosmont. ’n Stukkie in die ooste lê aan die ander kant van die N1 Westelike Verbypad en ’n ewe klein gedeelte in die noordweste ander kant Ontdekkersweg. Die oos-wes-spoorlyn verdeel Maraisburg in min of meer twee gelyke dele.

Maraisburg is aangelê op die plaas Paardekraal en genoem na die eienaar, Abraham Petrus Marais. Reeds in 1904 is dit met Roodepoort geamalgameer. Intussen het ene Daniël Marais, diaken van die NG gemeente Burgersdorp, omstreeks 1870 ontdek sommige jong mense van 14 tot 16 jaar in die omgewing van sy plaas was nog nie gedoop nie. Deur sy toedoen is die plaas Boorfontein gekoop om as skool- en kerkplek te dien en so is die dorp Maraisburg in 1873 aangelê. Ten einde verwarring met die (jonger) Maraisburg aan die Rand te voorkom, is die dorpie se naam in 1911 na Hofmeyr verander ter ere van Onze Jan Hofmeyr. Eers in die 1970's is die NG gemeente se naam ook verander, na NG gemeente Hofmeyr, pleks van Maraisburg. Die NG gemeente in Maraisburg, Roodepoort, het met sy afstigting van die NG gemeente Florida in 1944 die naam Kriel gekry ter ere van ds. Abraham Kriel. Intussen leef die naam Maraisburg in die Oos-Kaap voort as die naam van die landdrosdistrik waarvan Hofmeyr die setel is.

Die grense van Maraisburg vir die doeleindes van die sensusse van 2001 en 2011 verskil ietwat, maar nie genoegsaam om vergelykings in die syfers onmoontlik te maak nie. In 2011 was die voorstad se totale bevolking 2 892 van wie 1 093 (37,8%) wit was, 914 (31,6%) swart en 754 (26,1%) bruin. Destyds het 1 231 (42,6%) van die inwoners hul huistaal as Engels aangedui en 777 (26,87%) as Afrikaans. Soos in tallose ouer en mindergegoede voorstede van Johannesburg het ook Maraisburg se swart bevolking in die daaropvolgende 10 jaar tot die sensus van 2011 aansienlik toegeneem, in dié geval tot 1 217 (39,9%), ’n toename van meer as 33%, vergeleke met die voorstad se toename van net 5,6% tot 3 053, moontlik vanweë die veranderde grense. In dieselfde tyd het die wit bevolking meer as gehalveer tot 500 (16,4%). Ook onder die bruin inwoners was daar ’n toename tot 1 061 (34,8%).



</doc>
<doc id="54335" url="https://af.wikipedia.org/wiki?curid=54335" title="Augrabieswaterval">
Augrabieswaterval

Die Augrabieswaterval is 'n loodregte waterval in die Oranjerivier naby Augrabies in die Noord-Kaap, Suid-Afrika. Dit is by verre Suid-Afrika se grootste waterval in terme van volume met 'n gemiddelde volume van 313 m/s. Die waterval is 56 m hoog met 'n gemiddelde wydte van 24 m. Die bevestigde maksimumvloei tydens 'n vloed is 14 159 m/s. 

Die naam Augrabies is afgelei van die Korana Khoi-khoi se woord "aukurabis" wat 'die water wat donder' beteken.

Die Augrabieswaterval is nie die hoogste nie maar wel een van die grootste watervalle van Suid-Afrika. Dit kom in die Benede-Oranjerivier voor, omtrent 125 km wes van Upington en 40 km stroom af van Kakamas. 

Die Nederlandse ontdekkingsreisiger Hendrik Wikar het, in 1778, die eerste maal die bestaan van die waterval opgeteken. Alhoewel die Engelse ontdekkingsreisiger George Thompson 1824 die waterval die naam ‘The Cataract of King George' gegee het, word dit vandag Augrabies genoem, wat afgelei is van die oorspronklike Namawoord. 

Die hoofwaterval van die Augrabies is 93 m hoog, maar as die reeks stroomversnellings hoër op bygerekenword, stort die water meer as 190 m na benede. Die reeks valle is geleë in 'n rotsskeur van 220 m diep, 150 m breed en minstens 12 km lank. Die water net deur die eeue heen maalgate in die graniet ingevreet. Sommige van die gate is 5 tot 10 m diep. Die kloof onderkant die waterval is 'n uitstekende voorbeeld van granietverwering en bied 'n groot verskeidenheid van interessante rotsformasies. 




</doc>
<doc id="54337" url="https://af.wikipedia.org/wiki?curid=54337" title="Howickwaterval">
Howickwaterval

Die Howickwaterval is 'n waterval in die Umgenirivier, KwaZulu-Natal, Suid-Afrika. Dit is 111 m hoog.


</doc>
<doc id="54339" url="https://af.wikipedia.org/wiki?curid=54339" title="Roerdalen">
Roerdalen

Roerdalen (Limburgs: "Roerdale") is 'n munisipaliteit in die Nederlandse provinsie Limburg, wat grens aan die Duitse deelstaat Noordryn-Wesfale. Die munisipale gebied het sowat 21 000 inwoners (2012) en 'n oppervlakte van 89 km².

Die munisipaliteit Roerdalen is in 1991 gestig en in 2007 saamgevoeg met die munisipaliteit Ambt Montfort.

Deur die munisipale gebied vloei die Roer-rivier, 'n syrivier van die Maas. Aan die grens met Duitsland lê die nasionale park "De Meinweg".

Plekke in die munisipale gebied van Roerdalen:
Aan de Berg, Etsberg, Herkenbosch, Holst, Lerop, Melick, Montfort, Paarlo, Posterholt, Reutje, Sint Odiliënberg, Varst, Vlodrop, Vlodrop-Station en Zittard.



</doc>
<doc id="54340" url="https://af.wikipedia.org/wiki?curid=54340" title="Lotaringe">
Lotaringe

Lotaringe of "Lotharinge" (Frans en Engels: "Lorraine", Duits: "Lothringen", Nederlands: "Lotharingen") was een van die voormalige 27 Franse administratiewe geweste (Frans: "régions") wat ingevolge die instelling van die geweste in 1956 opgerig is. Die gewes het sowat 2 350 000 inwoners (2008) en 'n oppervlakte van sowat 23 500 km² gehad. Die hoofstad was Metz.

Die voormalige Noordoos-Franse région Lotaringe grens aan België, die Groothertogdom Luxemburg en die Duitse deelstate Rynland-Palts en Saarland.

Lotaringe het bestaan uit vier départemente:

Die Maas-, Moesel-, Saar- en Meurthe-riviere vloei deur die gewes. In die ooste lê die westelike deel van die Vogese-gebergte (départemente Moselle en Vosges). Die "Hohneck" op die grens met die gewes Elsas is met 1 364 meter die hoogste berg van Lotaringe.

In die gewes is naas Frans ook Lorreins gepraat, met uitsondering van die noordelike deel aan die grens met Luxemburg waar Luxemburgs en aan die grens met Duitsland waar Lotharings Frankies en Ryn Frankies as omgangstaal gebruik is.

Vroeër het die volgende Lotaringiese gebiede bestaan:





</doc>
<doc id="54341" url="https://af.wikipedia.org/wiki?curid=54341" title="Marico-Bosvelddam">
Marico-Bosvelddam

Die Marico-Bosvelddam is geleë in die Maricorivier, Noordwes, Suid-Afrika. Die dam het 'n bakmaat van 30 miljoen m agter 'n wal wat 1,5 km lank en 30 m hoog is. Die water word hoofsaaklik gebruik om koring en tabak onder besproeiing te verbou. Daar is 'n natuurreservaat by die dam.





</doc>
<doc id="54342" url="https://af.wikipedia.org/wiki?curid=54342" title="Lisbonwaterval">
Lisbonwaterval

Die Lisbonwaterval is in die Lissabon-skeur in Mpumalanga, Suid-Afrika net noord van Graskop op die R532 pad. Die waterval is 94 m hoog en vernoem na Lissabon, die hoofstad van Portugal. Die waterval is naby die "Panoramaroete".


</doc>
<doc id="54344" url="https://af.wikipedia.org/wiki?curid=54344" title="Alicedale">
Alicedale

Alicedale is 'n spoorwegaansluiting in die Oos-Kaap, Suid-Afrika. Van hier swaai 'n takspoorlyn na Grahamstad vanaf die hoofspoorlyn tussen Johannesburg en Port Elizabeth. Die dorp was 'n spoorweg-opleidingskool gedurende die 19de en 20ste eeue, vandaar die pragtig bewaarde, historiese rooi siersteengebou wat nou die ontvangsarea van die hotel-oord op die dorpie huisves. 

Alicedale is vernoem na mev. Alice Slessor (gebore Dale), die eggenote van die ingenieur in beheer van spoorkonstruksie. Die naaste twee dorpies is Riebeek-Oos en Paterson terwyl Grahamstad 45 km oos lê. Die Boesmansrivier vloei by Alicedale verby.

Daar is 'n puik 18-putjie gholfbaan by die "Bushmans River Sands Hotel" op die dorpie. Die hele baanuitleg is op die oewers van die Boesmansrivier, met verskillende waterhindernisse om te trotseer.




</doc>
<doc id="54345" url="https://af.wikipedia.org/wiki?curid=54345" title="Oviston">
Oviston

Oviston is 'n gehug geleë op die suidoostelike oewer van die Gariepdam, Oos-Kaap, Suid-Afrika. Die naam is 'n akroniem vir "Oranje-Vis-Tonnel" omrede die waterinlaattoring vir die tonnel by Oviston gebou is. Die dorpie is gebou om die mense te huisves wat by die bou van die tonnel betrokke was. Oviston is 8 km noord van Venterstad. Volgens die 2011-sensus het die dorp 'n bevolking van 636 gehad, waarvan 246 (38,7%) Blankes was.


"Nota": Afstande per pad gemeet


</doc>
<doc id="54346" url="https://af.wikipedia.org/wiki?curid=54346" title="Echt-Susteren">
Echt-Susteren

Echt-Susteren (Limburgs: "Ech-Zöstere") is 'n munisipaliteit in die Nederlandse provinsie Limburg, wat grens aan die Belgiese provinsie Limburg (die Maas-rivier vorm o.a. hier die grens met hierdie Vlaamse provinsie) en die Duitse deelstaat Noordryn-Wesfale. Die munisipale gebied het sowat 32 000 inwoners (2019) en 'n oppervlakte van 105 km². Echt-Susteren is in 2003 gestig en gevorm uit die munisipaliteite Echt en Susteren. Eersgenoemde is die administratiewe setel van die nuwe munisipaliteit.

Plekke in die munisipale gebied van Echt-Susteren:
Aasterberg, Baakhoven, Berkelaar, Dieteren, Echt, Echterbosch, Gebroek, Illikhoven, Kokkelert, Koningsbosch, Maria-Hoop, Nieuwstadt, Oevereind, Ophoven, Oud Roosteren, Pey, Putbroek, Roosteren, Sint Joost, Slek, Spaanshuisken, Susteren en Visserweert.



</doc>
<doc id="54353" url="https://af.wikipedia.org/wiki?curid=54353" title="Mac-Macwaterval">
Mac-Macwaterval

Die Mac-Macwaterval is in die Mac-Macrivier in Mpumalanga, Suid-Afrika, geleë. Die waterval is 65 m hoog en welbekend omrede dit gedeeltelik vanaf die R532-pad tussen Sabie en Graskop sigbaar is. 

Tans is daar twee valle langs mekaar, maar oorspronklik was dit slegs een waterval. Dit is in 1873 in twee geskeur deur die skietwerk van 'n delwer. 


</doc>
<doc id="54354" url="https://af.wikipedia.org/wiki?curid=54354" title="Bruidsluierwaterval">
Bruidsluierwaterval

Die Bruidsluierwaterval is in Mpumalanga, Suid-Afrika. Dit is 146m hoog en so genoem as gevolg van die waterval se voorkoms. Dit is net buite Sabie en is bereikbaar per motor, met 'n parkeer- en piekniekarea op SAFCOL se gronde. Vandaar loop 'n maklike voetpaadjie deur natuurskoon vir ongeveer 1.25 km (15 minute se stap) direk tot by die waterval se poel.


</doc>
<doc id="54355" url="https://af.wikipedia.org/wiki?curid=54355" title="Komga">
Komga

Komga is 'n dorpie in die Oos-Kaap, Suid-Afrika. Sy ontstaan kan teruggespoor word na 1847 toe daar 'n weermagkamp aangelê is tydens die Sewende Grensoorlog. 'n Permanente polisiestasie is opgerig in 1877 tydens die Negende Grensoorlog toe 'n dorpie as administratiewe sentrum uitgelê is vir die groeiende aantal boere wat hulle gevestig het op die vrugbare grasveld.

Bees-en skaapboedery is die steunpilaar van die distrik van 1 476 km. Komga is 'n vervorming van 'n Khoikhoi uitdrukking vir 'baie klei' of 'kleierig'.




</doc>
<doc id="54356" url="https://af.wikipedia.org/wiki?curid=54356" title="Kruisfontein">
Kruisfontein

Kruisfontein is 'n bosboustasie naby Humansdorp in die Oos-Kaap, Suid-Afrika.



</doc>
<doc id="54357" url="https://af.wikipedia.org/wiki?curid=54357" title="Paterson">
Paterson

Paterson in 'n dorpie in die Oos-Kaap, Suid-Afrika. Die dorpie is op die N10 nasionale pad geleë. Paterson is ongeveer 15 km suid van die Olifantskoppas en is in 1879 gestig deur John Paterson. Die hoofspoorlyn tussen Johannesburg en Port Elizabeth gaan deur Paterson. Die naaste dorpie is Alicedale. 




</doc>
<doc id="54358" url="https://af.wikipedia.org/wiki?curid=54358" title="Rosmead">
Rosmead

Rosmead is 'n klein dorpie, eintlik spoorwegaansluiting in die Oos-Kaap, Suid-Afrika baie naby Middelburg. Rosmead is in 1880 gestig en aanvanklik Middelburgweg genoem. Dit is later vernoem na lord Rosmead, Goewerneur van die Kaapkolonie.




</doc>
<doc id="54361" url="https://af.wikipedia.org/wiki?curid=54361" title="Avontuur">
Avontuur

Avontuur is 'n klein dorpie in die Langkloof, Wes-Kaap, Suid-Afrika. Die dorp is ontwikkel op 'n leningsplaas Avontuur in 1765. Avontuur is 11 km suid van Uniondale op die R62 provinsiale pad. Daar is ook 'n grondpad (R339) wat suid na Knysna via die Prins Alfredpas gaan. Die smalspoorlyn eindig ook hier vanaf Port Elizabeth. Die jaarlikse Karoo-tot-Kus bergfietswedren gaan deur die dorpie.




</doc>
<doc id="54362" url="https://af.wikipedia.org/wiki?curid=54362" title="Andrew Geddes Bain">
Andrew Geddes Bain

Andrew Geddes Bain (gebore 11 Junie 1797 in Thurso, Skotland – oorlede 20 Oktober 1864 in Kaapstad) was 'n Suid-Afrikaanse geoloog, ingenieur en pasbouer. Hy is veral bekend as bouer van paaie en talle bekende bergpasse, onder meer die Vanryneveldspas by Graaff-Reinet, die Michellspas by Ceres en die Bainskloofpas by Wellington.

Andrew Geddes Bain is in Mei 1797 in Thurso, Caithnesshire in Skotland gebore en op 11 Junie 1797 gedoop. Hy is die enigste kind van Alexander Wright Bain en Jean Geddes, wat beide oorlede is terwyl hy nog ’n jong seun is. In hierdie omstandighede word hy groot by ’n tante wat in Edinburgh bly, waar hy sy skoolopleiding ontvang. In Oktober 1816 emigreer hy aan boord die Princess Charlotte na die Kaapkolonie, vergesel van sy oom Luitenant-kolonel William Geddes van die 83e regiment, wat aan die Kaap gestasioneer was. Op 16 November 1818 trou hy in die Kaap met Maria Elizabeth von Backström. Sy is die dogter van ’n vertaler wat Engels, Frans, Duits en Nederlands magtig was. Die egpaar het elf kinders, agt dogters en drie seuns. Teen 1822 vestig hy hom op Graaff-Reinet, waar hy ’n algemene handelaar en saalmaker is. In 1825 vergesel hy sy vennoot, John Burner Biddulph, op ’n handelsekspedisie na Kuruman, die sendingstasie aan die punt van die Kalahari. Hier maak hulle kontak met dr. Robert Moffat, die bekende ontdekkingsreisiger en David Livingstone se skoonvader. Hulle trek verder noord en bereik Dithubaruba in Betsjoeanaland en word die eerste witmense op rekord wat veilig terugkeer van so ver noord. By hulle terugkoms is hulle waens gevul met ivoor.

In 1829 reis hy en Biddulph na die omgewing van die hedendaagse Kokstad, maar word gedwing om terug te keer deur swart mense wat besig was om te vlug van Dingaan. Op hierdie reise ontdek hy sy talent vir skryf en teken en terug by die huis word hy ’n ywerige briefskrywer en medewerker aan die plaaslike koerante soos "The Graham's Town Journal" en "The South African Commercial Advertiser". Weens hierdie geskrifte raak hy in verskeie lastersake betrokke, onder andere met die Voortrekkerleier Gerrit Maritz. Kort na sy terugkeer maak hy ’n pas teen die Oudeberg en in 1832 word ’n spesiale medalje aan hom toegeken vir sy oorsig van die Van Ryneveldspas by Graaff-Reinet. In Augustus 1834 gaan hy op weer op ’n groot reis na Betsjoeanaland, maar verloor al sy besittings in ’n botsing met Moselekatse en die Matabele. Wanneer hy in Desember 1834 na Graaff-Reinet terugkeer, doen hy verslag oor die effek van die grensoorlog van 1834–35. In 1835 word hy aangestel as bevelvoerder van die Beaufort-troepe naby die huidige Alice en word ’n plaas van 3000 morge aan hom toegeken. Hierdie plaas verloor hy weer in 1837 wanneer die buffersone waar die plaas geleë is, opgehef word en die grond aan die Xhosas terug gegee word.

Andrew se vrou is op 19 November 1857 in Grahamstad oorlede, waarna hy met Theodora Cornelia Scheepers trou. Hulle het ’n dogter, Agnes Elizabeth Catherine Maria, wat op 22 Augustus 1858 gebore is.

Hy is op 20 Oktober 1864 in Kaapstad oorlede en word in die Maitland begraafplaas begrawe.

Al het hy geen opleiding in dié rigting gehad nie, was Bain 'n gebore ingenieur en kry 'n spesiale medalje in 1832 vir sy toesig oor die bou van die Van Ryneveldpas naby Graaff-Reinet. Hy word getaak met die konstruksie van ’n militêre pad deur die Ecca-pas en voer hierdie taak so goed uit dat hy permanent deur die Royal Engineering Corps in hierdie kapasiteit in diens geneem word en tussen 1837 en 1845 bou hy verskeie paaie. Gedurende hierdie periode is hy verantwoordelik vir die bou van die Visrivierbrug, op daardie stadium die grootste brug in die land, asook die Queen’s Road vanaf Grahamstad na Fort Beaufort. In 1845 word die Royal Engineers herorganiseer en sy dienste word met ’n kort dankbriefie beëindig. John Montagu, wat in 1843 koloniale sekretaris aan die Kaap word, stel hom dan aan as inspekteur van paaie in die Westelike Provinsie. Hy bou onder andere Michellspas naby Ceres vanaf 1846–1848 en Bainskloofpas naby Wellington vanaf 1849–1854 met die droë muurtegniek. Hierdie paaie is merkwaardige wetenskaplike prestasies vir sy tyd, aangesien dinamiet nog nie eens beskikbaar was nie. Die personeel wat Bain tot sy beskikking gehad het, was spanne gevangenes. In 1860 begin hy met die Katbergpas tussen Fort Beaufort en Queenstown, maar hy is dood voor die voltooiing daarvan. Gedurende sy leeftyd bou hy agt groot bergpasse. Sy seun, Thomas Charles Bain, word ook bekend as ’n padingenieur in Suid-Afrika

Deur sy loopbaan maak hy sketse van Suid-Afrikaanse fauna en flora, wat later gesogte Africana word. Terwyl hy besig is met die bou van paaie word sy belangstelling in geologie geprikkel en met behulp van Charles Lyell se boek “"Principles of Geology"” leer hy homself geologie. Hy onderneem daarna verskeie geologiese en paleontologiese ontdekkingstogte.Bain begin sy baanbrekerondersoek na die geologie van Suid-Afrika in 1837 en versend in 1844 voorheen onbekende fossiele aan die London Geological Society. Hy voltooi ook die eerste geologiese beskrywing van die land van die Groot-Visriviermond tot by Colesberg, wat groot geesdrif gaande maak. Hy ontvang die volgende jaar 'n beloning van £200 vir sy navorsing .Sir Roderick Murchison en sir Henry de la Beche, vooraanstaande geoloë, het sy aanstelling as Kaapse Geologiese Landmeter in 1852 aanbeveel, maar destyds was daar geen koloniale fondse vir dié doel beskikbaar nie. Hy word na aanleiding hiervan tereg beskou as die Vader van Suid-Afrikaanse Geologie. In 1854 gaan hy na Namakwaland en maak die kopermyne in die gebied aan die regering bekend. Tydens siekverlof in 1864 besoek hy Engeland, waar hy ontvang word deur sir Richard Owen van die Britse Museum en sir Roderick Murchison van die Royal Geographical Society en word hy ’n erelid van die Athenaeum Club.

In sy jongdae het sy uitgesproke, humoristiese kritiek vir hom baie vyande besorg. Later jare het sy avontuurlustigheid, nederigheid in die aansien van welslae en menslikheid hom gelief by Kapenaars gemaak. Sy "Journals" is in 1949 deur die Van Riebeeck-stigting uitgegee. 'n Gedenkteken vir hom is op die kruin van die Eccapas op die Queen's Road onthul op 7 September 1964 en 'n gedenkplaat op die kruin van Bainskloofpas op 14 September 1953.

Hy is die vader van die Suid-Afrikaanse geoloog en ingenieur Thomas Bain, 'n beroemde pasbouer.

Terwyl hy in Grahamstad woon skryf hy satiriese sketse vir plaaslike amateurdramagroepe, waaronder "Kaatje Kekkelbek", wat hy vermoedelik saam met George Rex skryf. Hierin dryf Kaatje op skerpsinnige wyse veral die spot met John Philip, eerwaarde Read en ander sendelinge van die tyd, maar die Boere en die Engelse Setlaars ontgeld dit ook. Die subtitel van die stuk is "Life among the Hottentots" en wil die bekeerde Khoi van die sendingstasie Bethelsdorp in hulle gedrag uitbeeld, waarskynlik uit die oogpunt van die mense wat naby die sendingstasie gewoon het, al word dit ’n monoloog uit die hooffiguur se mond. Daar is onduidelikheid oor wanneer en waar hierdie teks die eerste keer gepubliseer is. Volgens P.W. Laidler in "The Annals of the Cape Stage" dateer die stuk uit 1834 en is dit reeds op 25 Oktober 1838 opgevoer deur die Graham’s Town Amateur Theatre en word die outeurskap daarvan toegeken aan Bain en George Rex. J. du P. Scholtz verklaar in "Die Afrikaner en sy taal 1806–1875" dat die stuk die eerste keer op 4 Maart 1839 in die "South African Sentinel" verskyn het. Volgens F.C.L. Bosman in "Drama en toneel in Suid-Afrika" maak verwysings in die stuk na sekere persone dit onmoontlik dat die stuk voor Oktober 1843 kon ontstaan het en is die oudste bekende teks daarvan die een wat op 20 Augustus 1846 in die Kaapstadse blad "Sam Sly’s African Journal" verskyn het. Die stuk is ’n humoristiese monoloog deur die Khoi-vrou Kaatje en is een van die eerste geskrewe stukke wat taal bevat soos wat dit in die Kaap gepraat is in daardie tyd, naamlik ’n voorloper van die Afrikaans van vandag, gemeng met Engels. As sodanig is dit van die min geskrifte wat ons het van die vroeë Kaaps-Nederlandse dialek en het dit om hierdie rede groot literêr-historiese waarde. Khoi-vrouens (soos Kaatje) het oorwegend Kaaps-Hollands of Afrikaans gepraat, maar die stuk is vir Engelse amateurteater geskryf. Bain kon dus moeilik net Afrikaans gebruik en dit is dus in deels Afrikaans, deels Engels skryf. Die sewe agtreëlige strofes wat gesing word, is in Engels maar afgewissel deur ’n Afrikaanse reël en ’n Afrikaanse sin hier en daar. Die gesproke gedeeltes tussenin is omtrent twee keer so lank as die singstrofes en is, met uitsondering van tien gemengde reëls feitlik alles in Afrikaans, wat insluit verskeie woorde en uitdrukkings wat glad nie in Nederlands voorkom nie. Die impak van "Kaatje Kekkelbek" was, vermoedelik oor die komiese aard daarvan, die bekendheid van die plaaslike persoonlikhede waarmee die spot gedryf word en die ruwe aard van die taalgebruik, baie groter as wat die intrinsieke waarde van die stuk self sou bepaal. Dit word in sy geheel weer afgedruk in die "Graaff-Reinet Advertiser" van 6 Desember 1864. Dit is waarskynlik dat Louis Henri Meurant bekend was met hierdie stuk en moontlik selfs ’n opvoering daarvan gesien het, wat weer sy "Zamenspraak tusschen Klaas Waarzegger en Jan Twijfelaar" kon beïnvloed het. "Kaatje Kekkelbek" word opgeneem in Gerrit Komrij se bloemlesing "Die Afrikaanse poësie in ’n duisend en enkele gedigte".

Bain se gedetailleerde dagboeke bevat waardevolle inligting oor sy vele reise, die streek en die mense en gebeurtenisse van sy tyd. Margaret Lister redigeer hierdie dagboeke en dit word in 1949 gepubliseer, saam met die teks van "Kaatje Kekkelbek", onder die titel "Journals of Andrew Geddes Bain" met subtitel "Trader, Explorer, Soldier, Road Engineer and Geologist". Benewens die dagboekaantekeninge word die inhoud verder verryk deur briewe, streekbeskrywings, dialoog en gedigte.





</doc>
<doc id="54364" url="https://af.wikipedia.org/wiki?curid=54364" title="Max van der Stoel">
Max van der Stoel

Max van der Stoel (* 3 Augustus 1924 in Voorschoten, † 23 April 2011 in Den Haag) was 'n Nederlandse politikus en lid van die Party van die Arbeid (PvdA), 'n sosiaal-demokratiese politieke party. Sy politieke standpunte was gematig links. Van der Stoel was 'n kampvegter vir menseregte en het ook die bestryding van linkse sowel as regse diktature tot een van sy politieke hoofdoelwitte gemaak.

Van der Stoel was van 1973 tot 1977 in die linkse Den Uyl-kabinet en van 1981 tot 1982 in die sentrum-linkse Van Agt II-kabinet minister van Buitelandse Sake. Van 1983 tot 1986 was hy ambassadeur by die Verenigde Nasies en van 1993 tot 2001 Hoë Kommissaris vir Nasionele Minderhede van die Organisasie vir Veiligheid en Samewerking in Europa (OVSE). Hy was ook 'n lid van die Eerste sowel as Tweede Kamer asook van die Europese Parlement en het die amp van adjunk-minister beklee.

Max van der Stoel het in die regte aan die Universiteit van Leiden studeer. Hy is in 2011 in die ouderdom van 86 jaar oorlede.



</doc>
<doc id="54366" url="https://af.wikipedia.org/wiki?curid=54366" title="Voorschoten">
Voorschoten

Voorschoten is 'n dorp en munisipaliteit in die Nederlandse provinsie Zuid-Holland. Die munisipale gebied het sowat 24 000 inwoners (2012) en 'n oppervlakte van 12 km².




</doc>
<doc id="54368" url="https://af.wikipedia.org/wiki?curid=54368" title="Elsas-Lotaringe">
Elsas-Lotaringe

Elsas-Lotaringe (Duits: "Reichsland Elsaß-Lothringen", Frans: "Alsace-Lorraine") was tussen 1871 en 1918 'n administratiewe gebied van die Duitse Keiserryk wat uit die historiese landskap Elsas (sonder Belfort) en die noordooste van Lotaringe (met Metz) gevorm is. Straatsburg het as administratiewe hoofstad gefungeer.

Die gebied met 'n oppervlakte van sowat 14 500 km² en 'n bevolking van sowat 1 550 000 (1871) en 1 874 000 (1910) is ná die Frans-Duitse Oorlog geannekseer en as sogenaamde "Reichsland" ('Ryksland') regstreeks deur die Duitse Ryk geadministreer. Dit het sodoende nie dieselfde regtelike status geniet soos ander Duitse deelstate nie. 

Volgens die Verdrag van Versailles het die gebied ná die Eerste Wêreldoorlog weer Frans geword. Gedurende die Tweede Wêreldoorlog is Elsas-Lotaringe tussen 1940 en 1945 deur Duitse troepe beset en tussen 1942 en 1945 formeel by die destydse Groot-Duitse Ryk ingelyf.

Elsas-Lotaringe het uit drie distrikte (Duits: "Bezirke") bestaan:


</doc>
<doc id="54373" url="https://af.wikipedia.org/wiki?curid=54373" title="Temuco">
Temuco

Temuco is 'n stad in Chili met 338 813 inwoners (2012).



</doc>
<doc id="54374" url="https://af.wikipedia.org/wiki?curid=54374" title="Puerto Montt">
Puerto Montt

Puerto Montt is 'n stad in Chili met 308 690 inwoners (2012).



</doc>
<doc id="54375" url="https://af.wikipedia.org/wiki?curid=54375" title="Punta Arenas">
Punta Arenas

Punta Arenas is 'n stad in die Chileense gebied van Patagonië en het 'n bevolking van 127 454 in 2012 gehad. Dié stad is aan die Straat van Magellaan teenoor Vuurland geleë en is die hoofstad van die Chileense streek Magallanes y de la Antártica Chilena. Dit word soms as suidelikste stad ter wêreld beskou.



</doc>
<doc id="54376" url="https://af.wikipedia.org/wiki?curid=54376" title="Coyhaique">
Coyhaique

Coyhaique is 'n stad in Chili met 50 041 inwoners (2002).



</doc>
<doc id="54377" url="https://af.wikipedia.org/wiki?curid=54377" title="Sittard-Geleen">
Sittard-Geleen

Sittard-Geleen (Limburgs: "Zittert-Gelaen") is 'n munisipaliteit in die Nederlandse provinsie Limburg, wat grens aan die Belgiese provinsie Limburg (die Maas-rivier vorm o.a. hier die grens met hierdie Vlaamse provinsie) en die Duitse deelstaat Noordryn-Wesfale. Die munisipale gebied het sowat 95 000 inwoners (2012) en 'n oppervlakte van 81 km². Sittard-Geleen is in 2001 gestig en gevorm uit die munisipaliteite Sittard, Geleen en Born. Eersgenoemde is die administratiewe setel van die nuwe munisipaliteit.

Die munisipale gebied vorm die oorgang van die glooiende deel van Limburg na die heuwels van Suid-Limburg. In hierdie gebied het die oudste bewoning van Nederland gewees; Bandkeramiekers het omstreeks 3000 v.C. in die nabyheid van die "Geleenbeek" gewoon.

By Geleen lê die groot industrie-kompleks "Chemelot".

Plekke in die munisipale gebied van Sittard-Geleen:
Abshoven, Born, Broeksittard, Buchten, Daniken, Einighausen, Geleen, Graetheide, Grevenbicht, Guttecoven, Holtum, Limbricht, Munstergeleen, Obbicht, Papenhoven, Schipperskerk, Sittard en Windraak.



</doc>
<doc id="54378" url="https://af.wikipedia.org/wiki?curid=54378" title="Beek (munisipaliteit)">
Beek (munisipaliteit)

Beek (Limburgs: "Baek") is 'n dorp en munisipaliteit in die Nederlandse provinsie Limburg. Die munisipale gebied het sowat 16 000 inwoners (2012) en 'n oppervlakte van 21 km². Die dorp Beek het sowat 9 000 inwoners (2005).

In hierdie munisipaliteit lê die "Maastricht Aachen Airport" (oue naam "Vliegveld Beek").

Plekke in die munisipale gebied van Beek:
Beek, Genhout, Geverik, Hobbelrade, Hoeve, Kelmond, Looiwinkel, Maastricht Airport, Neerbeek, Oude Kerk en Spaubeek.



</doc>
<doc id="54379" url="https://af.wikipedia.org/wiki?curid=54379" title="Roepman">
Roepman

Roepman is 'n boek deur Jan van Tonder en 'n rolprent oor 'n spoorweggemeenskap in die 1960's, soos vertel deur die oë van Timus, 'n elf-jarige seun.

Timus en sy gesin is vasgevang in die strukturele geweld veroorsaak deur die regering en die kerk van die tyd. 'n Onwaarskynlike held, Joon, verskyn telkemale tot die redding van Timus en veroorsaak dat Timus glo dat Joon wonderwerke verrig. In die verhaal vertel Timus van sy eie verlies van onskuld en hoe Joon op die einde 'n bietjie van daardie onskuld vir hom probeer teruggee.

Die rolprent is in Durban, Johannesburg, Pretoria en Springs tussen 28 Julie en 31 Augustus 2010 verfilm. Die rolprent het R2,483 miljoen by die loket verdien.





</doc>
<doc id="54380" url="https://af.wikipedia.org/wiki?curid=54380" title="Ralf Krewinkel">
Ralf Krewinkel

Ralf Karel Hubert Krewinkel (gebore 12 November 1974 in Kerkrade) is 'n Nederlandse politikus en lid van die Party van die Arbeid (PvdA).

Krewinkel was van 31 Augustus 2015 tot 18 Maart 2019 burgemeester van die Limburgse munisipaliteit Heerlen gewees. Daarvoor was hy van 2011 tot 2015 burgemeester van die Limburgse munisipaliteit Beek gewees.

Van 1998 tot 2006 was Krewinkel 'n lid van die munisipale raad van die Limburgse munisipaliteit Kerkrade (van 2002 tot 2006 as raadsverteenwoordiger) en vervolgens van 2006 tot 1 Mei 2011 'n wethouer van dieselfde munisipaliteit.



</doc>
<doc id="54381" url="https://af.wikipedia.org/wiki?curid=54381" title="Kamdeboo">
Kamdeboo

Die Kamdeboo is 'n geografiese area grotendeels in die Oos-Kaap, Suid-Afrika wat min of meer die gebied tussen Graaf-Reinet, Pearston, Somerset-Oos, Jansenville, Willowmore en Aberdeen insluit. Die Kamdeboo se reënval wissel van 300 mm in die goeie jare tot hoogstens 75 mm in die slegte jare. Die gebied word deur die Sondagsrivier en sy sytakke gedreineer. Die naam is afgelei van die Khoikhoi uitdrukking 'groen hoogtes' of 'groen holte'. Die N9 nasionale pad loop regdeur die Kamdeboo.

Dorpe in die Kamdeboo:




</doc>
<doc id="54387" url="https://af.wikipedia.org/wiki?curid=54387" title="Lake Tahoe">
Lake Tahoe

Lake Tahoe is 'n uitgestrekte varswatermeer in die Amerikaanse Sierra Nevada-bergreeks. Die meer, wat 1 897 m bo seevlak lê, is wes van Carson City langs die grens tussen die deelstate Kalifornië en Nevada geleë. Lake Tahoe is die grootste Alpynse meer in Noord-Amerika met 'n oppervlak van 490 km² en met 501 m die tweede diepste in die Verenigde State (ná Crater Lake in Oregon met 594 m).

Die meer is sowat twee miljoen jare gelede as deel van die Lake Tahoe-bekken gevorm en het sy huidige vorm gedurende die ystydperke gekry. Lake Tahoe staan bekend vir die helderheid van sy water en die panoramiese uitsig oor die bergpieke wat die meer heeltemal omring. Na die meer se omgewing word eweneens as "Lake Tahoe" of kort "Tahoe" verwys.

Lake Tahoe is danksy die natuurskoon van meer en berge 'n belangrike toeriste-trekpleister in sowel Kalifornië asook Nevada waar besoekers gedurende die somer- en winterseisoen buitenshuise ontspanning kan geniet. In sy omgewing is 'n aantal ski-oorde en ander toeristebestemmings geleë. Sneeu en skisport is intussen 'n belangrike dryfveer vir die plaaslike ekonomie en die streek se reputasie. Langs Nevada se meeroewer is groot kasino's geopen. Snelweë bied dwarsdeur die jaar maklike toegang vanuit Reno, Carson City en Sacramento tot die Lake Tahoe-gebied.


</doc>
<doc id="54388" url="https://af.wikipedia.org/wiki?curid=54388" title="Stein, Limburg">
Stein, Limburg

Stein is 'n dorp en munisipaliteit in die Nederlandse provinsie Limburg, wat grens aan die Belgiese provinsie Limburg (die Maas-rivier vorm o.a. hier die grens met hierdie Vlaamse provinsie). Die munisipale gebied het sowat 26 000 inwoners (2012) en 'n oppervlakte van 23 km². Die stad Stein het sowat 11 000 inwoners (2005).

Die "Julianakanaal" deursny die munisipaliteit van suid na noord.

Plekke in die munisipale gebied van Stein:
Berg aan de Maas, Catsop, De Weert, Elsloo, Kleine Meers, Maasband, Meers, Nattenhoven, Stein (dorp), Terhagen, Urmond en Veldschuur.



</doc>
<doc id="54389" url="https://af.wikipedia.org/wiki?curid=54389" title="Meerssen">
Meerssen

Meerssen (Limburgs: "Meersje") is 'n dorp en munisipaliteit in die Nederlandse provinsie Limburg, wat grens aan die Belgiese provinsie Limburg (die Maas-rivier vorm o.a. hier die grens met hierdie Vlaamse provinsie). Die munisipale gebied het sowat 19 000 inwoners (2012) en 'n oppervlakte van 28 km². Die dorp Meerssen het sowat 6 000 inwoners (2005).

Meerssen staan bekend vir die "Verdrag van Meerssen" van 870, toe Midde-Fransië tussen Wes-Fransië en Oos-Fransië verdeel het.

Plekke in die munisipale gebied van Meerssen:
Broekhoven, Brommelen, Bunde, Genzon, Geulle, Geulle aan de Maas, Humcoven, Hussenberg, Kasen, Meerssen (dorp), Moorveld, Oostbroek, Raar, Rothem, Schietecoven, Snijdersberg, Stommeveld, Ulestraten, Vliek, Voulwames, Waterval, Weert en Westbroek.



</doc>
<doc id="54390" url="https://af.wikipedia.org/wiki?curid=54390" title="Meurthe-et-Moselle">
Meurthe-et-Moselle

Meurthe-et-Moselle (54) is 'n Franse département van die gewes Grand Est, wat vernoem is na die riviere Meurthe en Moesel (Frans: Moselle). Sy prefektuur (hoofstad) is Nancy. Meurthe-et-Moselle het 'n bevolking van ongeveer 732 000 inwoners (2010) en 'n oppervlakte van 5 246 km².



</doc>
<doc id="54391" url="https://af.wikipedia.org/wiki?curid=54391" title="Meuse">
Meuse

Meuse (55) is 'n Franse département van die gewes Grand Est, wat vernoem is na die rivier Maas (Frans: Meuse). Sy prefektuur (hoofstad) is Bar-le-Duc. Meuse het 'n bevolking van ongeveer 194 000 inwoners (2010) en 'n oppervlakte van 6 211 km².



</doc>
<doc id="54392" url="https://af.wikipedia.org/wiki?curid=54392" title="Moselle">
Moselle

Moselle (57) is 'n Franse département van die gewes Grand Est, wat vernoem is na die rivier Moesel (Frans: Moselle). Sy prefektuur (hoofstad) is Metz. Moselle het 'n bevolking van ongeveer 1 045 000 inwoners (2010) en 'n oppervlakte van 6 216 km².



</doc>
<doc id="54393" url="https://af.wikipedia.org/wiki?curid=54393" title="Vosges">
Vosges

Vosges (88) is 'n Franse département van die gewes Grand Est, wat vernoem is na die Vogese-gebergte (Frans: Vosges). Sy prefektuur (hoofstad) is Épinal. Vosges het 'n bevolking van ongeveer 380 000 inwoners (2010) en 'n oppervlakte van 5 874 km².



</doc>
<doc id="54394" url="https://af.wikipedia.org/wiki?curid=54394" title="Bar-le-Duc">
Bar-le-Duc

Bar-le-Duc is 'n stad en munisipaliteit in die Franse gewes Grand Est en die prefektuur (hoofstad) van die département Meuse. Bar-le-Duc het 'n bevolking van ongeveer 16 000 inwoners (2009) en 'n oppervlakte van 24 km².



</doc>
<doc id="54395" url="https://af.wikipedia.org/wiki?curid=54395" title="Beat-generasie">
Beat-generasie

Die term Beat-generasie (Engels "Beat Generation") verwys na 'n groep Amerikaanse post-Tweede Wêreldoorlogse skrywers wat in die 1950's na vore getree het en die kulturele fenomene wat deur hulle gedokumenteer én geïnspireer is. Die hoofelemente van die Beat-kultuur het eksperimentasie met dwelmmiddels en alternatiewe vorme van seksualiteit, 'n belangstelling in oosterse religie, die verwerping van materialisme en die idealisering van uitbundige, onbeskaamde uitdrukkingsvorme en leefstyle.

Die bekendste werke van Beat-literatuur sluit Allen Ginsberg se "Howl" (1956), William S. Burroughs se "Naked Lunch" (1959) en Jack Kerouac se "On the Road" (1957) in. Sowel uit "Howl" asook "Naked Lunch" het hofsake voortgespruit waarin die outeurs van obseniteit beskuldig is, maar uiteindelik het hulle 'n belangrike bydrae gelewer tot die liberalisering van die Amerikaanse publikasiebedryf. Die Beat-generasie se lede het 'n reputasie ontwikkel as nuwe boheemse hedoniste wat non-konformiteit en spontane kreatiwiteit verheerlik het.

Die oorspronklike skrywers van die Beat-generasie het in New York byeengekom. Die sleutelfigure het - behalwe vir Burroughs - later, teen die mid-1950's, na San Francisco gegaan en vriendskapsbande met digters van die "San Francisco Renaissance" gesmee.

Elemente van die groeiende Beat-beweging het in die 1960's deel van die Hippie-teenkultuur geword.


</doc>
<doc id="54396" url="https://af.wikipedia.org/wiki?curid=54396" title="Épinal">
Épinal

Épinal is 'n stad en munisipaliteit in die Franse gewes Grand Est en die prefektuur (hoofstad) van die département Vosges. Épinal het 'n bevolking van sowat 33 000 (2009) en 'n oppervlakte van 59 km². Épinal is langs die Moesel (Frans: "Moselle") geleë.



</doc>
<doc id="54397" url="https://af.wikipedia.org/wiki?curid=54397" title="Allen Ginsberg">
Allen Ginsberg

Irwin Allen Ginsberg (* 3 Junie 1926 in Newark, New Jersey; † 5 April 1997 in New York) was 'n Amerikaanse digter en skrywer wat onder meer met sy uitgesproke teenkanting teen militarisme, materialisme en seksuele onderdrukking bekendheid verwerf het. In die 1950's was Ginsberg een van die leidende figure van die Beat-generasie.

Sy epiese gedig "Howl" waarin hy 'n loflied aan sy Beat-generasie-maats (""angel-headed hipsters"") sing en felle kritiek op die destruktiewe kragte van kapitalisme en konformiteit in die Verenigde State lewer, word as een van die klassieke werke van die Beat-generasie beskou.

In Oktober 1955 het Ginsberg saam met vyf ander onbekende digters 'n gratis lesing in 'n eksperimentele kunsgalery in San Francisco aangebied. Ginsberg het die gehoor met "Howl" geëlektrifiseer. Volgens sy digterlike kollega Michael McClure was dit duidelik "dat die damwal gebreek het, dat 'n menslike stem en liggaam teen die harde muur van Amerika en sy ondersteunende leërs en vlote en akademies en instellings en eiendomstelsels en magsbasisse geslinger is." 

In 1957 het "Howl" wye publisiteit geniet toe dit die middelpunt van 'n hofsaak was - 'n staatsaanklaer in San Francisco was van mening dat die werk "vuil, vulgêre, obsene en afstootlike taal" sou bevat.

Die gedig is destyds veral skandalig genoem omdat dit sowel hetero- asook homoseksuele omgang behandel het - in 'n tyd toe sodomiewette homoseksuele omgang in elke Amerikaanse deelstaat onwettig verklaar het. "Howl" het Ginsberg se homoseksualiteit en sy verhoudings met 'n aantal mans weerspieël, waaronder Peter Orlovsky, sy lewenslange maat. Regter Clayton W. Horn het bevind dat "Howl" geensins aanstootlik was nie en bygevoeg: "Sou daar sprake van pers- en meningsvryheid wees indien 'n mens sy woordeskat tot vervelende onskadelike eufemismes moes beperk?"

In "Howl" en ander gedigte het Ginsberg inspirasie geput uit die epiese styl en vrye verse van die 19de eeuse Amerikaanse digter Walt Whitman. Albei digters het hartstogtelik oor die belofte (en verraad) van die Amerikaanse demokrasie, die sentrale belangrikheid van erotiese ervaring, en die spirituele soektog na die waarheid van die alledaagse bestaan. J. D. McClatchy, die redakteur van die "Yale Review", het na Ginsberg as "die bekendste Amerikaanse digter van sy generasie" verwys wat tegelykertyd "'n maatskaplike krag en 'n literêre fenomeen" was.



</doc>
<doc id="54400" url="https://af.wikipedia.org/wiki?curid=54400" title="Hipster">
Hipster

Die term hipster verwys na 'n lid van die heersende stedelike subkultuur wat teen die middel van die 20ste eeu veral in die Verenigde State na vore getree het. Die naam is in die laat 1940's deur die boogie-pianis en sanger Harry "The Hipster" Gibson algemeen bekend gemaak en is aanvanklik veral gebruik om na aanhangers van bebop-jazz te verwys wat die leefstyl van jazz-musikante nageboots het. Hierdie leefstyl het 'n verskeidenheid elemente ingesluit soos byvoorbeeld 'n kenmerkende klerestyl, plattaal of "slang", die gebruik van cannabis en ander dwelmmiddels, 'n ontspanne houding, sarkastiese humeur, self-opgelegde armoede en minder strenge gedragskodes vir seksuele omgang.

Die hipster kan as die moderne Amerikaanse eweknie van die 19de en vroeë 20ste eeuse Europese "bohémien" beskryf word. Veral twee destydse groepe van avantgarde-kunstenaars het beslissende invloed op die hipster-rolmodel uitgeoefen: die (merendeels swart) musici wat met hul bebop die moderne jazz-musiek geskep het en die (merendeels blanke) digters waarna tans met die sambreelterm Beat-generasie verwys word.
Hipsters het hulself veral deur hulle "hipness" gedefinieer - 'n term wat aan buitestaanders (die sogenaamde "squares" - konvensionele en behoudende tydgenote) moeilik verduidelik kon word. Die jazz-saxofonis Cannonball Adderley het een van die bekendste beskrywings van "hipness" gelewer: "Hipness is not a state of mind, it's a fact of life".


</doc>
<doc id="54413" url="https://af.wikipedia.org/wiki?curid=54413" title="Summer of Love">
Summer of Love

Die Summer of Love was 'n maatskaplike fenomeen wat in die somer van 1967 ontwikkel het toe 100 000 mense in San Francisco se Haight-Ashbury-buurt vergader en 'n kulturele en politieke rebellie begin het. Terwyl daar ook byeenkomste van hippies in New York, Los Angeles, Philadelphia, Seattle, Portland, Washington, DC, Chicago, Montreal, Toronto, Vancouver en dwarsoor Europa plaasgevind het, het die hippie-rewolusie hom in San Francisco afgespeel - in 'n smeltkroes van musiek, psigo-aktiewe dwelmmiddels, seksuele vryheid, kreatiewe uitdrukking en politiek.

Die "Summer of Love" was 'n beslissende moment in die 1960's waartydens die hippie-teenkultuur-beweging vir die eerste keer openbare aandag getrek het. Hierdie ongekende byeenkoms van jongmense word dikwels as 'n sosiale eksperiment beskou - veral weens die alternatiewe lewenstyle wat tydens die somer van 1967 en in die volgende jare algemeen voorgekom het. Hierdie lewenstyle het kommunale leefwyses; die vrye en gemeenskaplike gebruik van hulpbronne, dikwels deur vreemdelinge; en vrye liefde behels.

Die gewelddadigste onluste in Amerikaanse stede ooit, wat in dieselfde somer uitgebreek het, het met die bogenoemde vreedsame gebeure gekontrasteer. So het rasse-onluste onder meer in Detroit en Newark ontvlam. Na hierdie aspek van die somer van 1967 word dikwels as "The Long, Hot Summer" verwys. Die geweldpleging word algemeen toegeskryf aan rassediskriminasie teen Afro-Amerikaners en die ontevredenheid en woede wat dit onder Swart burgers veroorsaak het.


</doc>
<doc id="54422" url="https://af.wikipedia.org/wiki?curid=54422" title="Eijsden-Margraten">
Eijsden-Margraten

Eijsden-Margraten (Limburgs: "Èèsjde-Mergraote") is 'n munisipaliteit in die Nederlandse provinsie Limburg, wat grens aan die Belgiese provinsie Luik (die Maas-rivier vorm slegs hier die grens met hierdie Waalse provinsie) en aan die Voerstreek van die Vlaamse provinsie Limburg. Die munisipale gebied het sowat 25 000 inwoners (2012) en 'n oppervlakte van 78 km². Eijsden-Margraten is in 2011 gestig en gevorm uit die munisipaliteite Eijsden en Margraten. Laasgenoemde is die administratiewe setel van die nuwe munisipaliteit.

Plekke in die munisipale gebied van Eijsden-Margraten:
Banholt, Bemelen, Berg, Bergenhuizen, Breust, Bruisterbosch, Cadier en Keer, Eckelrade, Eijsden, Gasthuis, Gronsveld, Groot Welsden, Herkenrade, Honthem, Hoogcruts, Hoog-Caestert, Klein Welsden, Laag-Caestert, Libeek, Margraten, Mariadorp, Mesch, Mheer, Moerslag, Noorbeek, Oost-Maarland, Rijckholt, 't Rooth, Scheulder, Schey, Schilberg, Sint Antoniusbank, Sint Geertruid, Terhorst, Terlinden, Termaar, Ulvend, Vroelen, Wesch, Withuis en Wolfshuis.



</doc>
<doc id="54424" url="https://af.wikipedia.org/wiki?curid=54424" title="Johannes Stegman Kunsgalery">
Johannes Stegman Kunsgalery

Die Johannes Stegman Kunsgalery is 'n galery op die kampus van die Universiteit van die Vrystaat in Bloemfontein. Elke jaar word daar verskeie tydelike kunsuitstallings gehou. Elke uitstalling het ook 'n openingsfunksie waartydens gassprekers, kunstenaars en kunshistorici genooi word as sprekers.

Mnr. Arrie Kuijers is tans kurator van die Johannes Stegman Kunsgalery. Verskeie beeldende kunste-studente asook studente in kunsgeskiedenis wat 'n goeie algemene kennis van en liefde vir beeldende kunste het, word as galery-assistente aangestel.


</doc>
<doc id="54425" url="https://af.wikipedia.org/wiki?curid=54425" title="Luhonono">
Luhonono

Luhonono, tot om middernag op 8 Augustus 2013 "Schuckmannsburg"; is 'n klein dorpie in noordoostelike-Namibië, in die streek Sambesi (voorheen "Caprivi"). Die dorp is in 1909 gestig.


</doc>
<doc id="54429" url="https://af.wikipedia.org/wiki?curid=54429" title="Lorraine (dubbelsinnig)">
Lorraine (dubbelsinnig)

Die pleknaam Lorraine kan beteken:


</doc>
<doc id="54435" url="https://af.wikipedia.org/wiki?curid=54435" title="William S. Burroughs">
William S. Burroughs

William Seward Burroughs II (ˈbʌroʊz; ook bekend onder sy skuilnaam William Lee; * 5 Februarie 1914 in St. Louis, Missouri; † 2 Augustus 1997 in Lawrence, Kansas) was 'n Amerikaanse romanskrywer, digter, essayis en "spoken word performer" (spreeksang-kunstenaar). Burroughs was een van die leidende figure van die Beat-generasie en 'n beduidende stem in die post-moderne literatuur wat groot invloed op die populêre kultuur en die letterkunde uitgeoefen het.

Burroughs was 'n skerp politieke waarnemer en word as een van die kultureel invloedrykste en mees innovatiewe kunstenaars van die 20ste eeu beskou. Burroughs se literêre werk sluit agtien romans en novelles, ses kortverhaalbundels en vier versamelings van essays. Onderhoude met en briefwisselings van Burroughs is in vyf boekdele gepubliseer. Burroughs het daarnaas by projekte en opnames met talle kunstenaars en musici saamgewerk en in 'n verskeidenheid rolprente verskyn.



</doc>
<doc id="54436" url="https://af.wikipedia.org/wiki?curid=54436" title="Golf van Kalifornië">
Golf van Kalifornië

Die Golf van Kalifornië (ook "Meer van Cortés" of "Rooiminiemeer" genoem; Engels: "Gulf of California", "Sea of Cortés" of "Vermilion Sea"; Spaans: "Golfo de California", "Mar de Cortés" of "Mar Bermejo") maak deel uit van die Stille Oseaan en is 'n golf in die weste van Meksiko, met 'n lengte van 1 126 km van noord ná suid en 'n breedte tussen 90 en 230 km van oos ná wes. Die oppervlakte daarvan is ongeveer 160 000 km².

Die Golf grens in die weste aan die skiereiland Neder-Kalifornië, in die suide aan die Stille Oseaan en in die ooste aan die vasteland van Meksiko. In die noorde mond die Coloradorivier in die Golf in. Die eilande en beskermde gebiede in die Golf van Kalifornië is in 2005 deur Unesco as wêrelderfenisgebied gelys.



</doc>
<doc id="54437" url="https://af.wikipedia.org/wiki?curid=54437" title="Norfolk">
Norfolk

Norfolk (uitgespreek /ˈnɔrfək/) is 'n graafskap in die ooste van Engeland, in die Verenigde Koninkryk. Die graafskap grens aan Suffolk in die suide, Lincolnshire in die suidweste en Cambridgeshire in die weste. Norwich, Norfolk se hoofstad ("county town") en grootste stad, het sowat 215 000 inwoners. Die graafskap sluit ook in die stede Great Yarmouth en King's Lynn. 

Norfolk het 'n geskatte bevolking van 898 400 in 2017 gehad en is dus die 26ste grootste graafskap in die land.




</doc>
<doc id="54438" url="https://af.wikipedia.org/wiki?curid=54438" title="Buckinghamshire">
Buckinghamshire

Buckinghamshire (uitgespreek /ˈbʌkɪŋəmʃər/ of /ˈbʌkɪŋəmʃɪər/) is 'n graafskap in Engeland, in die Verenigde Koninkryk. Die graafskap sluit in die stede van Milton Keynes en Aylesbury. Buckinghamshire het 'n bevolking van 756 600 in 2011 gehad en is dus die 30ste grootste graafskap in die land.



</doc>
<doc id="54439" url="https://af.wikipedia.org/wiki?curid=54439" title="Milton Keynes">
Milton Keynes

Milton Keynes (uitgespreek [ˌmɪltənˈkiːnz]) is 'n groot dorp in Buckinghamshire, suidoostelike Engeland, sowat 79 km noordwes van Londen. Die dorp het 'n bevolking van sowat 195 000 mense in 2008 gehad.


</doc>
<doc id="54440" url="https://af.wikipedia.org/wiki?curid=54440" title="Koblenz">
Koblenz

Koblenz (Frans: "Coblence") is 'n stad aan die oewer van die Ryn, in westelike Duitsland, met 'n bevolking van 106 677 (2011) en 'n oppervlakte van 105,02 km². Die stad is ná Mainz en Ludwigshafen am Rhein die derde grootste stad van die deelstaat Rynland-Palts en bekend vir die "Deutsche Eck" aan die monding van die Moesel in die Ryn.



</doc>
<doc id="54443" url="https://af.wikipedia.org/wiki?curid=54443" title="Verspreide Eilande in die Indiese Oseaan">
Verspreide Eilande in die Indiese Oseaan

Die Verspreide Eilande in die Indiese Oseaan (Frans: "îles Éparses" of "îles Éparses de l’océan Indien") bestaan uit vyf baie klein en onbewoonde Franse eilande in die Indiese Oseaan, wat sedert 2007 as die vyfde distrik tot die Franse Suidelike en Antarktiese Gebiede behoort. Hierdie eilande het 'n gesamentlike oppervlakte van 44 km² en lê gegroepeer rondom die eiland van Madagaskar.

Die vyf eilande is:


</doc>
<doc id="54445" url="https://af.wikipedia.org/wiki?curid=54445" title="Boergondië (gewes)">
Boergondië (gewes)

Boergondië (Frans: "Bourgogne") is een van die 27 Franse administratiewe geweste (Frans: "régions").


</doc>
<doc id="54446" url="https://af.wikipedia.org/wiki?curid=54446" title="Centre-Val de Loire">
Centre-Val de Loire

Centre-Val de Loire is een van die 18 Franse administratiewe geweste (Frans: "régions").

Die gewes word in ses départements onderverdeel, naamlik: Cher, Eure-et-Loir, Indre, Indre-et-Loire, Loir-et-Cher en Loiret.


</doc>
<doc id="54447" url="https://af.wikipedia.org/wiki?curid=54447" title="Midi-Pyrénées">
Midi-Pyrénées

Midi-Pyrénées is een van die 27 Franse administratiewe geweste (Frans: "régions").


</doc>
<doc id="54448" url="https://af.wikipedia.org/wiki?curid=54448" title="Basse-Normandie">
Basse-Normandie

Basse-Normandie (Afrikaans: "Neder-Normandië") is (sedert 1 Januarie 2016) 'n deel van Normandië, een van die 18 Franse administratiewe geweste (Frans: "régions").



</doc>
<doc id="54450" url="https://af.wikipedia.org/wiki?curid=54450" title="Sishen-Saldanha-spoorlyn">
Sishen-Saldanha-spoorlyn

Die Sishen-Saldanha-spoorlyn is gebou as 'n swaarvragspoorlyn om ystererts van die myne op Sishen na Saldanhahawe te vervoer. Die lengte van die spoorlyn is 861 km en is in 1976 voltooi. Die spoorlyn is geëlektrifiseer en word bedryf as 'n 50 kV-wisselstroomspoorlyn.

'n Kombinasie van Klas 34-diesel-elektriese eenhede trek treine met tot 216 trokke elk met 'n kapasiteit van 85-100 ton. Die kapasiteit van die spoorlyn was na indiensstelling 18 miljoen ton per jaar. Na 'n opgraderingsprojek is die kapasiteit tans 41 miljoen ton per jaar. Daar is tans ook 'n omgewingsimpakstudie onderweg om die kapasiteit na 95 miljoen ton per jaar te vergroot.

Gedurende die week van 16 Julie 2009 is 'n rekord 919 000 ton ystererts tussen Sishen en Saldanha vervoer.

Die spoorlyn begin op Sishen in die Noord-Kaap en loop dan suidoos. Dit kruis die N14 en hou steeds suidoos. Dit roete hou noord van die Langberg verby en kruis die N10 nasionale pad noord van Groblershoop. Suidoos van Groblershoop kruis dit die hoofspoorlyn vanaf De Aar na Namibië by 'n nedersetting met die naam Kleinbegin.

Hiervandaan hou die roete suidoos deur Boesmanland. Dit loop noord van Kenhardt en die Grootvloerpan verby, deur die Bokkeveldberg tot in Namakwaland. Die roete hou steeds suidoos, oor die N7 nasionale pad, tot in die Olifantsriviervallei. Dit gaan noord verby Vredendal, kruis die Olifantsrivier en swaai dan suid.

Nou hou die roete parallel met die Weskus, verby Lambertsbaai, Elandsbaai, Laaiplek, waar dit oor die Bergrivier loop, tot by Saldanha. By Elandsbaai gaan die spoorlyn deur die Bobbejaansbergtonnel.



</doc>
<doc id="54451" url="https://af.wikipedia.org/wiki?curid=54451" title="Pays de la Loire">
Pays de la Loire

Pays de la Loire is een van die 18 Franse administratiewe geweste (Frans: "régions").

Die gewes word in vyf départemente onderverdeel, naamlik: Loire-Atlantique, Maine-et-Loire, Mayenne, Sarthe en Vendée.


</doc>
<doc id="54452" url="https://af.wikipedia.org/wiki?curid=54452" title="Poitou-Charentes">
Poitou-Charentes

Poitou-Charentes was 'n administratiewe gewes (Frans: "région") in Frankryk. Dit is nou deel van die nuwe gewes Nieu-Akwitanië.


</doc>
<doc id="54457" url="https://af.wikipedia.org/wiki?curid=54457" title="Gulpen-Wittem">
Gulpen-Wittem

Gulpen-Wittem (Limburgs: "Gulpe-Wittem") is 'n munisipaliteit in die Nederlandse provinsie Limburg, wat grens aan die Voerstreek van die Vlaamse provinsie Limburg, aan die Waalse provinsie Luik en aan die Duitse deelstaat Noordryn-Wesfale. Die munisipale gebied het sowat 14 000 inwoners (2012) en 'n oppervlakte van 73 km². Gulpen-Wittem is in 1999 gestig en gevorm uit die munisipaliteite Gulpen en Wittem. Eersgenoemde is die administratiewe setel van die munisipaliteit.

Gulpen-Wittem is Nederland se suidelikste munisipaliteit. Deur hierdie gebied vloei die "Gulp"- en "Geul"-riviere.

Plekke in die munisipale gebied van Gulpen-Wittem:
Beertsenhoven, Berghem, Berghof, Beutenaken, Billinghuizen, Bissen, Bommerig, Broek, Cartils, Crapoel, Dal, De Hut, De Piepert, Diependal, Elkenrade, Elzet, Epen, Eperheide, Etenaken, Euverem, Eys, Eyserheide, Gracht Burggraaf, Gulpen, Helle, Heijenrath, Hilleshagen, Höfke, Hurpesch, Ingber, Kapolder, Kleeberg, Klein-Kullen, Klein-Kuttingen, Kosberg, Kuttingen, Landsrade, Mechelen, Nijswiller, Overgeul, Partij-Wittem, Pesaken, Plaat, Reijmerstok, Schweiberg, Sinselbeek, Slenaken, Stokhem, Terpoorten, Terziet, Trintelen, Wahlwiller, Waterop en Wijlre.



</doc>
<doc id="54460" url="https://af.wikipedia.org/wiki?curid=54460" title="Geldwassery">
Geldwassery

Geldwassery is die uitvoer van transaksies om die herkoms van onwettig verkrygde geldsomme te verberg. Die doel van geldwassery is om dié geld te kan bestee en belê sonder dat daar bewys kan word dat dit van kriminele oorsprong is, en om te voorkom dat die geld deur die gereg in beslag geneem kan word.

Dit gaan hier om geld, of andere bates, wat van kriminele aktiwiteite afkomstig is, soos byvoorbeeld met dwelmhandel, mensehandel, diefstal en bedrog. In sommige lande is die lys van sogenaamde basismisdrywe (misdrywe wat uiteindelik tot straf weens geldwassery kan lei) beperk tot slegs 'n sekere aantal, terwyl in ander lande alle misdrywe aanleiding tot vervolging weens geldwassery kan veroorsaak.

Oor die algemeen word by geldwassery tussen drie fases onderskei:

By geldwassery word 'n verskeidenheid metodes toegepas.

Iemand wat 'n fortuin met dwelmhandel verdien het, sou die volgende metodes kon toepas:


Transaksies wat daarby 'n rol speel:

'n Ander metode om die oorsprong van geld te verberg is die misbruik/gebruik van die regspersoon (korporasie) self. Die (boekhoukundige) strukture van 'n korporasie kon gebruik word om krimineelverkrygde geld in te spuit.


Geldwassery via 'n fiktiewe verhoging van omset is baie moeilik om op te spoor. Dit vereis 'n permanente vergelyking van die aantal kliënte met die gegewe aantal verkope. Wie ken nie die voorbeeld van 'n restaurant wat heeldag leeg staan maar tog bly voortbestaan nie?

'n Metode wat soms gebruik word om geld te was, is die koop en weer inruil van kasinoskyfies in 'n dobbelhuis. Die eienaar van die geld verklaar dat hy die geld met dobbel gewen het. 

Verder kan vals fakture uitgereik word. Die ontvanger van die geld beweer dat daar goedere of dienste voor gelewer is, wat in werklikheid nooit gebeur het nie.



</doc>
<doc id="54461" url="https://af.wikipedia.org/wiki?curid=54461" title="Sol Plaatje Prys vir Vertaling">
Sol Plaatje Prys vir Vertaling

Die Sol Plaatje Prys vir Vertaling is 'n letterkundige toekenning deur die Engelse Akadamie van Suid-Afrika vir vertaling van een van Suid-Afrika se amptelike tale na Afrikaans, wat sedert 2007 toegeken word.



</doc>
<doc id="54465" url="https://af.wikipedia.org/wiki?curid=54465" title="Dingleton">
Dingleton

Dingleton (voorheen Sishen) is 'n dorpie, eintlik 'n mynkompleks, in die Noord-Kaap, Suid-Afrika. Die dorpie het ontstaan as gevolg van die ysterertsmyne wat in die omgewing in bedryf gestel is. Die dorp het bekend geraak nadat die Sishen-Saldanha-spoorlyn voltooi is.

Dingleton is digby die N14 en die naaste groot dorpe is Kathu, sowat 12 km van hier, en Kuruman, 66 km noordoos.

Die eerste mynaktiwiteite het in 1953 begin toe die destydse Yskor ystererts begin ontgin het. Eerwaarde Robert Moffat was reeds gedurende 1834 aktief in die omgewing en het vermoed dat daar ystererts in die omgewing was. Hy het daarna in sy dagboek verwys as 'heuwels van glinsterende swart rots'. Toe die ysterneerslae eindelik getoets was, was die reserwes 'n beraamde 4000 miljoen ton groot. Dit was een van die grootste neerslae in die wêreld en ook een van die rykste – 85 persent van die reserwes het 'n ysterinhoud van 66 tot 70 persent.

Die gebied om die eerste myn word sedert 1990 Dingleton genoem. In 1973 is die tweede myn geopen vir uitvoer via Saldanhabaai. Die Sishen-Saldanha-spoorlyn is in 1977 voltooi. Hierdie myn se dorpsgebied is Kathu genoem en munisipale status is in 1979 verkry. Kathu is sowat 12 km vanaf Dingleton.




</doc>
<doc id="54474" url="https://af.wikipedia.org/wiki?curid=54474" title="Olifantskoppas">
Olifantskoppas

Die Olifantskoppas is 'n bergpas in die Oos-Kaap. Dit dra die N10-teerpad met drie tot vier bane oor die Suurberge, ongeveer 15 km noord van Paterson. Die pas is in 1955 gebou, bereik 'n hoogste punt op 723 m bo seevlak en het 'n maksimum helling van 1:8.



</doc>
<doc id="54477" url="https://af.wikipedia.org/wiki?curid=54477" title="Klein-Visrivier">
Klein-Visrivier

Die Klein-Visrivier is geleë in die Oos-Kaap, Suid-Afrika, en is 'n sytak van die Groot-Visrivier. Dit ontspring net wes van Somerset-Oos. Hiervandaan vloei dit aanvanklik suidoos, draai dan reg oos, kruis die N10 en sluit dan aan by die Groot-Visrivier.

Die rivier is belangrik omdat dit deel is van die Oranjerivierprojek. Water oorgedra van die Oranjerivier na die Groot-Visrivier via die Oranje-Visriviertonnel word weggekeer by die Elandsdrift-keerwal in 'n kanaal wat vir 65 km kronkel saam met steil hellings en uitmond in die Klein-Visrivier. Die kanaal vloei deur die Cookhouse-tonnel van 13,1 km wat tussen Cookhouse en Somerset-Oos deur die Bosberg sny. Die water vloei vir 40 km in die Klein-Visrivier tot by die De Mistkraal-keerwal. Hier word die water uitgekeer in die Skoenmakerskanaal (vermoë 22m/s), wat uiteindelik uitmond in die Darlingtondam in die Sondagsrivier.


</doc>
<doc id="54478" url="https://af.wikipedia.org/wiki?curid=54478" title="Newark, New Jersey">
Newark, New Jersey

Newark is die grootste stad in die Amerikaanse deelstaat New Jersey en die administratiewe setel van Essex County met 'n bevolking van 277 140. Dit is 13 km wes van Manhattan, New York en 25 km suid van Paterson, New Jersey in die hart van New Jersey se "Gateway Region" geleë en maak deel uit van die metropolitaanse gebied van New York. 

Dit is een van die belangrikste vervoerknooppunte in die VSA ten opsigte van lug-, see- en spoorvervoer. Danksy die ligging aan die Newark-baai naby die Atlantiese Oseaan het Newark se hawefasiliteite in Port Newark tot die belangrikste houerterminaal in die deelstate New York en New Jersey ontwikkel. 

Newark is in 1666 deur immigrante uit die gelyknamige Britse stad gestig. Sy bynaam is "The Brick City" ("Die Baksteenstad"). Newark is die setel van 'n verskeidenheid kulturele en tersiêre onderwysinstellings soos "Rutgers University" en die "New Jersey Institute of Technology", asook die hoofkwartier van groot sakeondernemings soos "Prudential Financial" en "PSEG".


</doc>
<doc id="54479" url="https://af.wikipedia.org/wiki?curid=54479" title="Northamptonshire">
Northamptonshire

Northamptonshire (uitgespreek /nɔrˈθæmptənʃər/) is 'n graafskap in Engeland, in die Verenigde Koninkryk. Die graafskap sluit in die stede van Northampton, Kettering en Corby. 

Northamptonshire het 'n geskatte bevolking van 741 200 in 2017 gehad (waarvan 95,1% Blank was) en is dus die 33ste grootste graafskap in die land.



</doc>
<doc id="54480" url="https://af.wikipedia.org/wiki?curid=54480" title="Gloucestershire">
Gloucestershire

Gloucestershire (uitgespreek /ˈɡlɒstərʃər/) is 'n graafskap in Engeland, in die Verenigde Koninkryk. Die graafskap sluit in die stede van Gloucester, Tewkesbury en Cotswold. 

Gloucestershire het 'n bevolking van sowat 907 200 in 2011 gehad (waarvan 97,3% Blank was) en is dus die 25ste grootste graafskap in die land.



</doc>
<doc id="54481" url="https://af.wikipedia.org/wiki?curid=54481" title="Nakop">
Nakop

Nakop is een van die grensposte tussen Suid-Afrika en Namibië. Dit lê op die N10 nasionale pad in die rigting van Ariamsvlei en Karasburg in Namibië. Dit is 2 km oos van die werklike grens en 10 km van Ariamsvlei. Nakop lê 138 km noordwes van Upington en 134 km oos van Karasburg. Die Nakop-grenspos is heeljaar en 24-uur oop. Aan die Namibiese kant is die grenspos aan die oostekant van die dorp Ariamsvlei op die pad B3.

Nakop was in Augustus 1914 die toneel van die eerste gevegte tydens die Eerste Wêreldoorlog tussen Duitse en Suid-Afrikaanse troepe oor die beheer van Duits-Suidwes-Afrika.



</doc>
<doc id="54482" url="https://af.wikipedia.org/wiki?curid=54482" title="Benede-Oranjeriviervallei">
Benede-Oranjeriviervallei

Die Benede-Oranjeriviervallei is in die Noord-Kaap, Suid-Afrika. Die streek begin by Prieska en sluit die smal strook grond in weerskante van die Oranjerivier tot by Onseepkans. Die Boegoebergdam is ook in die streek naby Groblershoop. Die Oranjerivier oorheers die streek; die meeste mense in die streek is direk of in-direk betrokke by aktiwiteite wat gaan om water uit die rivier.

Water word by Upington en Kakamas uit die rivier gekeer waar intensiewe besproeiing beoefen word. Die spoelgrond is vrugbaar. Die wingerde van Upington tot by Kakamas lewer van die beste sultanadruiwe en rosyne in die wêreld. Ander druiwekultivars word ook verbou tesame met bone, lensies, ertjies, sagte vrugte, sitrus, lusern, koring en katoen. Kakamas is beroemd vir sy taaipitperskes.

Tussen Upington en Kakamas is die rivier breed, party plekke tot 2 km met baie eilande tussenin waarvan die bekendste Kanoneiland is. Kanoneiland is naby Keimoes en word ook intensief bewerk. Die Augrabieswaterval is net noordwes van Kakamas.

Die N10 en N14 nasionale paaie gaan deur die streek terwyl die Sishen-Saldanha Spoorlyn die streek net noord van Groblershoop kruis.



</doc>
<doc id="54483" url="https://af.wikipedia.org/wiki?curid=54483" title="Boegoebergdam">
Boegoebergdam

Boegoebergdam is 'n dam in die Oranjerivier naby Groblershoop in die Noord-Kaap van Suid-Afrika. Dit is 'n gravitasiedam en is baie ouer en kleiner as die ander twee bekende damme in die Oranjerivier, naamlik die Gariepdam en die Vanderkloofdam. Dit het 'n volume van 19 800 kubieke meter en 'n oppervlakte van 7,4 vierkante kilometer agter 'n damwal wat 12 meter hoog is. Die dam se water word hoofsaaklik vir besproeiing gebruik. Die naam van die dam is ontleen aan die struik boegoe wat in die omgewing groei en vir boererate gebruik word.

Groblershoop het oorspronklik as Sternham bekendgestaan en is so genoem na ’n ene Stern wat in die 1920's in die omgewing geboer het en ’n klein pompstasie gebou het om watter uit die Oranjerivier te voorsien. Ongelukkig het die vloed van 1925 sy onderneming verwoes. Selfs reeds in die 1890's het ene Litchfield ’n klein hidro-elektriese kragopwekker en pomp op die Oranje gehad. Hy was bewus van die moontlike van besproeiing in die riviervallei. Mense het al van 1872 af aan die oewers van die rivier geboer en met veel moeite water vir besproeiing daaruit getrek. In 1895 het Litchfield voorstelle by die owerheid ingedien vir ’n besproeiingskema, maar daarvan het niks tereggekom nie.

In 1902 het W.D. Gordon, ’n ingenieur in diens van die Kaapkolonie se departement van openbare werke in Kaapstad, die Litchfield-voorstel vir besproeiing by sy hoofde aanbeveel, maar weer sonder sukses.

In Februarie 1911 het Alfred Lewis, die afdelingsingenieur van die departement van besproeiing in Kaapstad die gebied besoek en ’n gedetailleerde ondersoek ingestel na die benedelope van die Oranjerivier. Hy was een van die voortreflikste wateringebieurs wat Suid-Afrika al opgelewer het en was direkteur van besproeiing van 1921 tot 1941. In sy klassieke ondersoek het hy die Oranje se loop gevolg in ’n perdekar, maar meestal te voet. Hy het ’n uitstekende besef van die rivier se potensiaal gehad. Volgens T.V. Bulpin is sy prestasie in die uitvoering van sy ondersoek, wat hy vermag het onder die mees beproewende omstandighede van versengende hitte en onherbergsame terreine, nog nie deur ’n ander wetenskaplike ondersoeker in Suid-Afrika oortref nie.

Lewis het die bou van ’n dam by Boegoeberg (genoem na die boegoeplant wat op die heuwelhange gegroei het) aanbeveel en ’n 130 km lange besproeiingskanaal wat water sou voorsien aan 4 000 morg besproeibare grond.

Die projek is gekniehalter deur ’n gebrek aan geld, maar tydens die Groot Depressie (1929–'33) het die Carnegie-kommissie aanbeveel dat werkloses van werk op openbare projekte voorsien word. Hul vergoeding sou nederig wees, maar liewer iets as niks, is gemeen. Pleks van toustaan vir aalmoese, sou die werkloses iets van blywende waarde daarstel en gestimuleer word deur werk en prestasie.

Die departement van besproeiing het opdrag gekry om werk aan talle besproeiingsprojekte te begin wat onmiddellik werk sou verskaf, maar ook in die vooruitsig gestel het dat mense op besproeibare grond gevestig kon word om hul geldnood te verlig. Die onderskeie projekte is deur toelaes van die departement van arbeid gefinansier. Een van dié wat toe van stapel laat loop is, was Lewis se skema vir die bou van ’n dam by Boegoeberg en ’n besproeiingskanaal.

Werk te Boegoeberg het op 23 Mei 1929 begin. Dit het behels dat ’n keerwal, pleks van ’n damwal, gebou sou word. ’n Betonmuur van 622 m lank en 10 m hoog is oor die rivierbedding by Zeekoebaardsdrif gebou. Agt-en-sestig sluishekke wat opgelig deur ’n reisende hyskraan was deel van die bouwerk sodat die vloedwaters deur kon vloei en die slik in die dam wegspoel. Die keermuur sou die water gelei na ’n kanaal en ’n opgaardam om besproeiings al langs die rivier moontlik te maak, selfs tot by die Augrabieswaterval. 

Aangesien daar geen dorpe in die omgewing was nie, is ’n kamp van tente en hutte op die perseel opgerig waar winkels, ’n skool en kliniek gebou is. Arbeiders se dagloon was 7 s. 6 d. en die werktoestande was swaar. As vergoeding vir hul swaarkry is die arbeiders die hoop gegee dat hulle ’n besproeide lappie grond sou bekom nadat die bouwerk voltooi is. Oor die dam het die werkers gedigte geskryf, liedjies gesin en saans gedans op die maat van wysies oor die hoë prys wat hulle moes betaal om die water van die Oranje na plaasgrond, fabrieke en huise te bring. Die foxtrot "Boegoeberg se dam" dateer byvoorbeeld uit dié tyd.

Ingenieurs op die perseel, soos Adolf Aslaksen, Sven Eklund, Gordon Allen en ene Kokot het die werk beheer van die sowat 250 arbeiders, wat almal getroud was en wie se bruingebrande gesinne blymoedig die meeste van ’n slegte saak gemaak het.

Die dam is in 1933 voltooi en in die jaar daarop is eerste water gelei na die 121 km lange kanaal wat 6 600 ha verdeel in hoewes van 5 ha elk, van water voorsien het. Op elke stukkie grond is ’n kliphuisie gebou. Die oopstelling van die kanaal was ’n feestelike geleentheid met toesprake, gebede, ’n vleisbraaiery en al die teenwoordiges is gevra om ’n klip te kry en dit op ’n stapel neer te sit wat die materiaal sou voorsien vir ’n gedenkteken ter gedagtenis aan die werkers aan die projek. Vir eers is dié voorneme nie uitgevoer nie.

Eers in 1938, met die Simboliese Ossewatrek wat Pretoria sou bereik op 16 Desember vir die hoeksteenlegging van die Voortrekkermonument, is besluit om voort te gaan met die bou van die Boegoebergdam-gedenkteken en wel met die oorspronklike klippe. Dié monument se doel was tweeledig: om die bou van die dam te gedenk asook die ossewatrek.

Groblershoop is in 1936 gestig op die perseel van die oorspronklike Sternham en genoem na min. P.G.W. Grobler, minister van lande in die Hertzog-kabinet van 1924 tot 1933. Die Boegoebergdam is 34k m wes van Groblershoop geleë. Die dam is later ontwikkel in 'n aansienlike onspanningsentrum met geleenthede vir swem, watersport en hengel. 'n Woonwapark is ook aangelê.




</doc>
<doc id="54484" url="https://af.wikipedia.org/wiki?curid=54484" title="Nieuwoudtvillewaterval">
Nieuwoudtvillewaterval

Die Nieuwoudtvillewaterval is in die Doringrivier, Noord-Kaap, Suid-Afrika naby die dorp Nieuwoudtville. Die waterval is 90m hoog en 'n baie mooi gesig gedurende die winter wanneer die rivier vol is.


</doc>
<doc id="54485" url="https://af.wikipedia.org/wiki?curid=54485" title="Kathu">
Kathu

Kathu is 'n myndorp in die Noord-Kaap, Suid-Afrika sowat 12 km vanaf Sishen. Hierdie dorpie het ontstaan toe die tweede ysterertsmyn geopen is. Kathu het gedurende 1979 munisipale status verkry. Daar is 'n woud kameeldoringbome digby Kathu wat in 1995 tot natuurerfenisgebied verklaar is. Die N14 nasionale pad gaan langs Kathu verby.



</doc>
<doc id="54486" url="https://af.wikipedia.org/wiki?curid=54486" title="Kleinsee">
Kleinsee

Kleinsee is 'n dorpie op die weskus in die Noord-Kaap aan die Atlantiese Oseaan, Suid-Afrika. Die dorpie het ontstaan toe spoeldiamante in 1925 ontdek is deur ene De Villiers, 'n onderwyser, en ene Alberts, 'n bouer. Eksplorasie is oorgeneem deur "Cape Coast Exploration Company Ltd" en later deur De Beers Consolidated Mines.

Die Buffelsrivier mond naby Kleinsee uit. Die rivier is eintlik net 'n droë bedding wat ongeveer elke 10 jaar vloei, as gevolg van die uiters lae reënval hier. Die naaste dorpie is Grootmis, sowat 10 km verder binneland toe op die R355-pad.




</doc>
<doc id="54488" url="https://af.wikipedia.org/wiki?curid=54488" title="De Rust">
De Rust

De Rust is dorpie in die Wes-Kaap, Suid-Afrika. Dit is geleë aan die suidelike ingang van Meiringspoort op die N12 nasionale pad. Ongeveer 5 km suidoos van De Rust word die Olifantsrivier in die Stompdriftdam opgedam.

De Rust is in 1900 gestig op die plaas De Rust waarvan die eerste eienaar J.P. Meiring was na wie Meiringspoort genoem is. Die naaste groot dorp is Oudtshoorn, 35 km wes van De Rust.

Dit is in 2011 aangewys as "Rapport" en "Kwêla" se "Dorp van die Jaar".

De Rust se munisipale raad het in 1988 'n wapen by die Buro vir Heraldiek geregistreer: "In rooi, aan die kante rond uitgesny van goud, 'n golwende versmalde dwarsbalk van die een in die ander, blou en goud, in die skildhoof 'n silwer vyfpuntige ster". Die helmteken is 'n druiwetros tussen twee volstruisvere, en die wapenspreuk "Rus en vrede".




</doc>
<doc id="54490" url="https://af.wikipedia.org/wiki?curid=54490" title="Klaarstroom">
Klaarstroom

Klaarstroom is 'n nedersetting aan die westekant van die N12 nasionale pad en aan die noordekant van Meiringspoort deur die Swartberg tussen De Rust en Beaufort-Wes. Die oorspronklike naam was Pietersburg. Waarskynlik is die huidige naam te danke aan die helder water wat uit die Swartberg vloei.

Goeie voorbeelde van Victoriaanse argitektuur het hier behoue gebly. Veral die polisiekantoor (gebou in 1860) is 'n mooi gebou. Deneys Reitz noem in sy boek "Commando" dat hy en sy manne tydens die Tweede Vryheidsoorlog deur die dorpie getrek het. In die kerkhoffie van die "Church of the Good Shepherd" lê die grafte van korporaal Boyd en kavalleris Hirschford wat in daardie oorlog gesneuwel het.

Die dorpie was die tuiste van die laaste transportryer in die land. Dele van die Afrikaanse fliek "Oom Kootjie Emmer" is hier verfilm.



</doc>
<doc id="54491" url="https://af.wikipedia.org/wiki?curid=54491" title="Ngaka Modiri Molema-distriksmunisipaliteit">
Ngaka Modiri Molema-distriksmunisipaliteit

Die Ngaka Modiri Molema-distriksmunisipaliteit (voorheen bekend as die Sentrale-distriksmunisipaliteit) is een van die 4 distriksmunisipaliteite van die Noordwes. Die setel van die munisipaliteit is in Mahikeng. Die meeste inwoners in die munisipale gebied is Tswanasprekend. Die munisipaliteit se kode is DC38.

Die munisipaliteit word begrens deur:

Die munisipaliteit bestaan uit die volgende plaaslike munisipaliteite:

Die volgende statistiek is van die sensus in 2001.

Verkiesingsuitslae vir die munisipaliteit in die Suid-Afrikaanse algemene verkiesing van 2004.



</doc>
<doc id="54495" url="https://af.wikipedia.org/wiki?curid=54495" title="Dr. Kenneth Kaunda-distriksmunisipaliteit">
Dr. Kenneth Kaunda-distriksmunisipaliteit

Die Dr. Kenneth Kaunda-distriksmunisipaliteit (voorheen bekend as die Suidelike-distriksmunisipaliteit) is een van die vier distriksmunisipaliteite van die Noordwes. Die setel van die munisipaliteit is in Klerksdorp. Die meeste inwoners in die munisipale gebied is Tswanasprekend. Die munisipaliteit se kode is DC40. Dit is vernoem na Kenneth Kaunda, Zambië se eerste president. 

Die munisipaliteit word begrens deur:

Die munisipaliteit bestaan uit die volgende Plaaslike Munisipaliteite:

Die volgende statistiek is van die sensus in 2011.

Verkiesingsuitslae vir die munisipaliteit in die Suid-Afrikaanse algemene verkiesing van 2004.



</doc>
<doc id="54500" url="https://af.wikipedia.org/wiki?curid=54500" title="Drie Susters">
Drie Susters

Drie Susters (Engels: "Three Sisters") is 'n landformasie en bekende landmerk in die Noord-Kaap, Suid-Afrika op die N1 nasionale pad tussen Beaufort Wes en Richmond.

Drie Susters se naam is ontleen van drie byna identiese koppies (heuwels) net oos van die N1 nasionale pad. Die koppies is met dolomiet gekroon en is rondawelagtig in voorkoms. Die plaas waarop die heuwels geleë is se naam is "Three Sisters".
Daar is 'n ook 'n spoorhalte waar treine in die verlede goedere vir die omliggende landbougemeenskap op- en afgelaai het. Die diens is egter al jare gelede gestaak.

Naby die heuwels is daar 'n groot vulstasie. Net noord van die vulstasie skei die N1 nasionale pad (via Bloemfontein) en N12 nasionale pad (via Kimberley) op pad na die noorde.

Pieter Koen se trefferliedjie ""3 Susters van Drie Susters"" is geïnspireer deur die pleknaam.




</doc>
<doc id="54501" url="https://af.wikipedia.org/wiki?curid=54501" title="Fochville">
Fochville

Fochville is 'n dorp in Gauteng, Suid-Afrika. Dit is geleë aan die R500-pad net suid van die N12- nasionale pad, 40 km oos van Potchefstroom. 

Die dorp is op 15 November 1920 geproklameer nadat dit reeds gedurende die Eerste Wêreldoorlog deur die broers Wulfson uitgelê is op die plase Kraalkop en Leeuwspruit. Dit is vernoem na maarskalk Ferdinand Foch, 'n opperbevelvoerder van die Geallieerde magte. Die Western Deep Levels goudmyn is naby Fochville. Die naaste groot dorp is Carletonville.

Gemengde boerdery word in die distrik beoefen. 

Die Danie Theron-gedenknaald staan op 'n koppie sowat 8 km wes van die afdraai na Fochville. 

In die middel tagtigerjare was Fochville in die nuus nadat 'n seksskandaal onder leerlinge van die hoërskool aan die lig gekom het. Die kinders het 'n pakkamer onder 'n verhoog ingerig vir hul seksbedrywighede. Later is na dié plek as die "genotgrot" verwys.




</doc>
<doc id="54502" url="https://af.wikipedia.org/wiki?curid=54502" title="Mark Twain">
Mark Twain

Samuel Langhorne Clemens (* 30 November 1835 in Florida, Missouri; † 21 April 1910 in Redding, Connecticut), beter bekend onder sy skuilnaam Mark Twain, was 'n Amerikaanse skrywer en humoris wat veral bekendheid verwerf het met "The Adventures of Tom Sawyer" (1876) en die vervolgroman "Adventures of Huckleberry Finn" (1885). Na die laasgenoemde word dikwels verwys as die "Great American Novel".

Twain het grootgeword in Hannibal, Missouri - 'n dorp waar later ook "Huckleberry Finn" en "Tom Swayer" sou afspeel. Hy het beroepsopleiding by 'n drukker ontvang en was later ook as lettersetter werksaam. Daarnaas het hy artikels vir die nuusblad van sy ouer broer Orion geskryf. Nadat hy 'n tyd lank in verskillende stede as drukker gewerk het, het Twain hom as meesterloods op 'n Mississippi-rivierboot bekwaam en daarna weswaarts gegaan om met sy broer saam te woon.

'n Tussentydse loopbaan in die goudmynbou was allesbehalwe suksesvol sodat Twain hom tot joernalistiek gewend het. 'n Humoristiese verhaal, wat hy as verslaggewer geskryf het ("The Celebrated Jumping Frog of Calaveras County"), het baie gewild geraak en dwarsoor die Verenigde State aandag getrek. Ook sy reisdagboeke het gunstelinge van die Amerikaanse leserspubliek geword. Twain het toe besef dat hy sy ware roeping gevind het.

As skrywer en openbare spreker het hy groot sukses behaal. Kritici en kollegas was vol lof vir sy skryfvernuf en sy satires, en Twain het vervolgens vriendskapsbande gesmee met Amerikaanse presidente, kunstenaars, nyweraars en Europese adellikes.

Sy sukses as skrywer het egter opvallend gekontrasteer met sy gebrek aan finansiële vernuf. Alhoewel hy 'n fortuin verdien het met sy literêre werke en lesings, het hy sy geld met 'n aantal ondernemings, waaronder die letterset-masjien "Paige Compositor", verkwis en is genoodsaak om bankrot te speel. Danksy die steun wat die sakeman Henry Huttleston Rogers aan hom verleen het, kon Twain sy finansiële moeilikhede uiteindelik oorkom. Twain het baie hard gewerk om seker te maak dat hy al sy skuldeisers ten volle kon betaal, al is hy vanweë sy bankrotskap as onmondig beskou.

Twain, wat gedurende 'n verskyning van Halley se Komeet gebore is, is tydens sy wederkoms oorlede. Twain is as die "grootste Amerikaanse humoris van sy tyd" geprys, terwyl William Faulkner na hom as "die vader van die Amerikaanse letterkunde" verwys het.


</doc>
<doc id="54504" url="https://af.wikipedia.org/wiki?curid=54504" title="Port St. Johns">
Port St. Johns

Port St. Johns is 'n dorp aan die Wildekus van die Indiese Oseaan in die Oos-Kaap, Suid-Afrika. Dit is geleë langs die mond van die Umzimvuburivier (Xhosa vir "Seekoeirivier"). Die dorp is 96 km oos van Mthatha. 

Die naam van Port St. Johns is afgelei van die "São João" (St. Johannes) wat vergaan het naby Port Edward op 5 Junie 1552. Die eerste werklike aktiwiteit het in 1846 begin toe die Britse skoener "Rosebud" daarin kon slaag om oor die sandbank in die riviermond te gaan en in die rivier opgevaar het. In 1878 het die Britse regering beheer van die hawe oorgeneem na onderhandelings met die Pondohoofman Nqwiliso. Daar is handel gedryf met die Pondo's. Fort Harrison is later gebou vir beskerming. Gedurende 1964 is die Pondolandbrug gebou om toegang met die res van Transkei en KwaZulu-Natal te bied. Koffiebaai is 55 km suidwes van Port St. Johns.

Die distrik is 648 km groot. Die klimaat is subtropies. Mielies en vrugte soos papajas, lietsjies, piesangs, mango's en avokadopere word in die riviervallei gekweek. Daar is drie swemstrande en hengel is ook gewild. Klein bote kan 18 km in die rivier opvaar.




</doc>
<doc id="54507" url="https://af.wikipedia.org/wiki?curid=54507" title="Olifantshoek">
Olifantshoek

Olifantshoek is 'n dorpie in die Noord-Kaap, Suid-Afrika. Dit is 22 km wes van Sishen op die N14 nasionale pad, net noord van die Langberg geleë. Die dorp is formeel gedurende 1912 gestig. Daar word met beeste geboer en ystererts word ook ontgin. Water word verkry uit 'n dam in die Olifantsloop wat deur die dorp vloei.




</doc>
<doc id="54523" url="https://af.wikipedia.org/wiki?curid=54523" title="Piekenierskloofpas">
Piekenierskloofpas

Die Piekenierskloofpas is 'n bergpas wat deel van die N7 nasionale pad uitmaak, net suid van Citrusdal en in die berge wes van die Olifantsrivier in die Wes-Kaap. Die naam lei terug na gevegte tussen die Khoikhoi en soldate van die Nederlands-Oos-Indiese-Kompanjie. Piekeniers (lansiers) is opgestel in verskeie plekke in die Piekenierskloof om die boere teen strooptogte van die Khoikhoi te beskerm. Thomas Bain het die eerste pas deur die kloof gebou in 1857 en die pas is toe Greyspas genoem. Gedurende 1960 is die pas geteer en hernoem as Piekenierskloof. Die pas bereik sy hoogste punt op 519 m bo seevlak en het 'n maksimum steilte van 1:16.



</doc>
<doc id="54524" url="https://af.wikipedia.org/wiki?curid=54524" title="Bothasig">
Bothasig

Bothasig is 'n noordelike voorstad van Kaapstad in die Wes-Kaap, Suid-Afrika. Die voorstad is noord van Edgemead en oos van Milnerton geleë, ongeveer 15 km noordoos van die Kaapse middestad.

Bothasig is op die plaas Bosmansdam uitgelê en aanvanklik ook daarna genoem. In 1966 is dit na P.W. Botha hernoem, die destydse Minister van Gemeenskapsontwikkeling, Eerste Minister en Staatspresident van Suid-Afrika.


</doc>
<doc id="54533" url="https://af.wikipedia.org/wiki?curid=54533" title="Bainskloofpas">
Bainskloofpas

Die Bainskloofpas is 'n bergpas en nasionale gedenkwaardigheid op die R301-pad noordoos van Wellington in die Limietberge in die Wes-Kaap, Suid-Afrika. Die pas is deur Andrew Geddes Bain gebou. Dit verbind Wellington met die Tulbaghvallei. Bouwerk het in 1849 begin en is gedurende 1853 voltooi. Op 701 m bereik die pas sy hoogtepunt en dit het 'n maksimum helling van 1:13. Die pas is 28 km lank, waarvan 10 km uit die rots geskiet is met 15 ton buskruit. Die eerste motors het gedurende 1900 die eerste keer oor die pas gery. Gedurende 1934 is die pas verbreed en geteer. Dit is in 1980 tot 'n nasionale gedenkwaardigheid verklaar.




</doc>
<doc id="54539" url="https://af.wikipedia.org/wiki?curid=54539" title="Gydopas">
Gydopas

Die Gydopas is 'n bergpas in die Gydoberge in die Wes-Kaap, Suid-Afrika. Dit is 5km noord van Prince Alfred Hamlet op die R303. Die pas is 6.5km lank met 27 kronkels en haarnaalddraaie teen die Gydoberg uit en is gebou deur Andrew Geddes Bain in 1848. Dit verbind die Warm Bokkeveld met die Koue Bokkeveld. Die pas se hoogste punt is 1042m bo seevlak en dit het 'n maksimum steilte van 1:15. Na die Tweede Wêreldoorlog is die pas herbou en geteer.



</doc>
<doc id="54540" url="https://af.wikipedia.org/wiki?curid=54540" title="Olifantsrivier, Namakwaland">
Olifantsrivier, Namakwaland

Die Olifantsrivier is 'n rivier in die Wes-Kaap, Suid-Afrika. 

Die rivier het sy naam gekry van adelbors Jan Danckaert wat beweer dat hy 'n trop van 300 olifante hier gesien wei het op sy eerste ontdekkingsreis in die gebied.

Die rivier ontspring tussen Ceres en Citrusdal, net wes van die Skurweberg en noord van die Witzenberg by .

Die rivier vloei 265 km ver meestal noord en net oos van die Olifantsrivierberge, deel van die Groot Winterhoekberge, verby. Dit vloei noord deur Citrusdal en bly hiervandaan net oos van die N7 nasionale pad en wes van die Sederberg, deur die Clanwilliamdam, verby Clanwilliam en hou steeds oos van die N7 tot amper by Klawer. Nét voor Klawer vloei die rivier onderdeur die N7, draai wes verby Vredendal, draai weer suid by Koekenaap en mond uit by digby Papendorp in die Atlantiese Oseaan, sowat 250 km noord van Kaapstad.

Enkele sytakke van die Wes-Kaapse Olifantsrivier is die:

Die volgende visspesies is endemies aan die rivier:


</doc>
<doc id="54545" url="https://af.wikipedia.org/wiki?curid=54545" title="Ruimte">
Ruimte

Die term ruimte of buitenste ruim word in sterrekunde gebruik om die "leë" ruimte tussen hemelliggame, ook die Aarde, te beskryf. Dit is nie werklik ’n leë ruimte nie, maar bestaan hoofsaaklik uit plasma van waterstof en helium, asook elektromagnetiese straling, magnetiese velde en neutrino's.
Onlangs is ook bewys dit bevat donker materie en donker energie. Die gemiddelde temperatuur is net 2,7 K (kelvin); daarteenoor kan die korona van sterre ’n temperatuur van tot meer as ’n miljoen kelvin hê. Plasma met ’n uiters lae digtheid (minder as een waterstofatoom per kubieke meter) en hoë temperatuur (miljoene kelvin) in die ruimte tussen sterrestelsels beslaan die grootste deel van die gewone materie in die buitenste ruim; lokale konsentrasies het sterre en sterrestelsels gevorm. Die ruimte tussen sterrestelsels beslaan die grootste deel van die ruimte van die heelal, maar selfs sterrestelsels en stergroepe bestaan meestal uit ’n leë ruimte.

Daar is geen spesifieke grens waar die ruimte begin nie. Die Kármán-lyn, 100 km bo die seevlak, word egter tradisioneel as die begin van die ruimte beskou vir die doel van ruimteverdrae en lugruimrekords. Volgens die Verenigde Nasies se Ruimteverdrag van 1967 het geen land ’n aanspraak op die ruimte nie en kan almal dit vrylik verken. In 1979 het die Maanverdrag die oppervlak van voorwerpe soos planete, sowel as die ruimte om dié voorwerpe, verklaar tot die jurisdiksie van die internasionale gemeenskap.

Die mens het in die 20ste eeu begin met die fisieke verkenning van die ruimte – eers met hoë ballonvlugte en daarna danksy die ontdekking van een- en meerfase-vuurpylaandrywers. Joeri Gagarin van die Sowjetunie was in 1961 die eerste mens wat om die Aarde gewentel het en onbemande ruimtetuie het intussen al die bekende planete in die Sonnestelsel besoek. Die ruimte is ’n uitdagende omgewing vir die mens weens die gevare van vakuum en straling. Die klein swaartekrag het ’n nadelige uitwerking op die menslike liggaam; dit veroorsaak spier- en beenverlies. Bemande vlugte was tot nou beperk tot ’n lae wentelbaan om die Aarde en die maan, en onbemande vlugte tot die Sonnestelsel; die res van die ruimte kan net deur waarneming deur teleskope verken word.

Daar is geen natuurlike grens tussen die Aarde se atmosfeer en die ruimte nie – hoe verder weg van die Aarde, hoe dunner word die atmosfeer. Daar is egter ’n paar kunsmatige grense vasgestel:

Die buitenste ruim is die naaste natuurlike benadering van ’n perfekte vakuum. Dit het geen wrywing nie en sterre, planete en mane kan vrylik met hul wentelbane langs beweeg. Selfs die vakuum van intergalaktiese ruimte is egter nie heeltemal sonder materie nie, want dit bevat ’n paar waterstofatome per kubieke meter. In vergelyking daarmee bevat die lug wat ons inasem sowat 10 molekules per kubieke meter. Die dun verspreiding van materie in die buitenste ruim beteken dat elektromagnetiese straling groot afstande kan aflê sonder om versprei te word. Daar vind egter wel ’n verspreiding van fotone plaas deur stof en gas, en dit is ’n belangrike faktor in galaktiese en intergalaktiese sterrekunde.

Sterre, planete en mane behou hul atmosfeer danksy swaartekragaantrekking. Atmosfere het geen spesifieke grense nie: hoe verder van die hemelliggaam af, hoe kleiner word die digtheid van atmosferiese gas totdat dit nie van die omringende omgewing onderskei kan word nie. Die Aarde se atmosferiese druk neem af tot sowat 3,2 × 10 Pa by ’n hoogte van 100 km, in vergelyking met 100 kPA van standaarddruk. Daarna raak die isotropiese gasdruk onbeduidend wanneer dit vergelyk word met stralingsdruk van die Son en die dinamiese druk van die sonwind. Die termosfeer in dié streek se druk, temperatuur en samestelling wissel en hang grootliks af van die weer in dié streek.

Op Aarde word die temperatuur gemeet in terme van die kinetiese aktiwiteit van die omliggende atmosfeer. Die temperatuur in die ruimte kan egter nie op dié manier gemeet word nie. Dit word eerder bepaal deur die meting van die straling. Die hele sigbare heelal is gevul met fotone wat tydens die Groot Knal geskep is en is bekend as die kosmiese mikrogolf-agtergrondstraling (KMA). Die huidige swartstraler-temperatuur van die agtergrondstraling is sowat 3 K (-270 ºC). Sekere streke in die ruimte kan hoogs energieke deeltjies bevat wat ’n veel hoër temperatuur het as die KMA, soos die korona van die Son, waar temperature met 1,2 miljoen tot 2,6 miljoen K kan wissel.

Buite die beskermende atmosfeer en magnetiese veld is daar min hindernisse vir die beweging van energieke subatomiese deeltjies in die ruimte bekend as kosmiese strale. Hulle het energie van sowat 10 eV tot ’n uiterste 10 eV. Kosmiese strale kan elektroniese komponente beskadig en hou ’n bedreiging in vir ruimtevaarders.

Die ruimte is ’n gedeeltelike vakuum. Die verskillende streke word bepaal deur die onderskeie atmosfere en "winde" wat in hulle heers. Die Aarde se ruimte strek van die atmosfeer tot by die buitenste reik van die Aarde se magnetiese veld, waar dit plek maak vir die sonwind van die interplanetêre ruimte. Laasgenoemde strek tot by die heliopouse, waar die sonwind plek maak vir die winde van die interstellêre medium. Dié strek tot aan die uithoeke van die Melkweg, waar dit wegraak in die intergalaktiese ruimte.

Die aardruimte is die streek om die Aarde. Dit sluit die boonste deel van die atmosfeer en die magnetosfeer in. Die Van Allen-stralingsgordel lê binne dié ruimte. Die buitenste grens van die aardruimte is die magnetopouse, wat ’n koppelvlak vorm tussen die planeet se magnetosfeer en die sonwind. Die binneste grens is die ionosfeer.

Die volume van die aardruimte word aan die Son se kant deur die druk van die sonwind saamgepers en daarom strek dit daar tot sowat 10 aardradiusse van die middel van die planeet af. Die stert aan die ander kant kan egter tot meer as 100–200 aardradiusse ver strek. Die maan beweeg vir sowat vier dae per maand deur die stert en is in dié tyd beskut teen die sonwind.

In die aardruimte is elektries gelaaide deeltjies teen baie lae digthede. Hul beweging word deur die Aarde se magnetiese veld beheer. Hierdie plasmas vorm ’n medium van waar stormagtige versteurings, aangedryf deur die sonwind, elektriese strome tot in die Aarde se boonste atmosfeer kan dryf. Tydens dié storms kan die stralingsgordels en die ionosfeer erg versteur raak. Die storms laat strome van energieke elektrone toeneem en hulle kan satellietelektronika permanent beskadig en ’n gevaar inhou vir ruimtevaarders, selfs in ’n lae aardwentelbaan. Hulle skep ook auroras naby die Aarde se megnetiese pole.

Hoewel dit voldoen aan die kriteria vir die buitenste ruim, is die atmosferiese digtheid binne die eerste paar honderd kilometer bo die Kármán-lyn steeds genoeg vir die vorming van aansienlike lugweerstand op satelliete. Dié streek bevat oorblyfsels van vorige bemande en onbemande vlugte wat gevaarlik vir ruimtetuie kan wees. Van dié afval dring soms die Aarde se atmosfeer binne.

Die interplanetêre ruimte, die ruimte om die Son en planete van die Sonnestelsel, word oorheers deur die interplanetêre medium, wat strek tot by die heliopouse, waar die invloed van die galaktiese omgewing die magnetiese veld en vloei van deeltjies vanaf die Son begin oorheers. Die interplanetêre ruimte word afgebaken deur die sonwind, ’n aaneenlopende vloei van gelaaide deeltjies vanaf die Son wat ’n yl atmosfeer (heliosfeer) skep vir miljarde kilometers die ruimte in. Die afstand en sterkte van die heliosfeer hang af van die aktiwiteitsvlak van die sonwind.

Die volume van interplanetêre ruimte is byna ’n algehele vakuum, tog bevat dit kosmiese strale, wat geïoniseerde atoomkerns en verskeie subatomiese deeltjies bevat. Daar is ook gas, plasma en stof, klein meteore en tientalle soorte organiese molekules.

Die interstellêre ruimte is die fisieke ruimte binne ’n sterrestelsel wat nie deur sterre of planete beslaan word nie. Binne dié ruimte is die interstellêre medium. Die gemiddelde digtheid van die materie in dié streek is sowat 10 deeltjies per m, maar dit wissel baie. Byna 70% van die massa bestaan uit waterstofatome. Die res is heliumatome en spore van swaarder elemente wat deur sterre gevorm word. Hierdie atome kan deur sterwinde in die interstellêre medium ingedryf word, of wanneer ou sterre hul buitenste lae begin verloor in die vorm van byvoorbeeld ’n planetêre newel. Die ontploffing van ’n supernova sal ’n skokgolf van materie veroorsaak, sowel as kosmiese strale.

Die lokale interstellêre medium is ’n streek in die ruimte binne 100 parsek van die Son af. Dit is interessant vanweë beide die nabyheid daarvan en die interaksie met die Sonnestelsel. Dit stem byna ooreen met die Lokale Borrel, ’n streek wat gekenmerk word deur ’n gebrek aan digte, koue wolke. Dit vorm ’n holte in die Orion-Cygnus-arm van die Melkweg met digte molekulêre wolke daaromheen, soos dié in die sterrebeelde Slangdraer en Bul. Dit bevat sowat 10–10 sterre en die lokale interstellêre gas vorm ’n teenwig vir die astrosfere wat die sterre omring. Die Lokale Borrel bevat dosyne warm interstellêre wolke met temperature van tot 7 000 K en radiusse van 0,5–5 parsek.

Die intergalaktiese ruimte is die fisieke ruimte tussen sterrestelsels. Volgens huidige ramings is die gemiddelde energiedigtheid van die heelal sowat 5,9 protone per kubieke meter, insluitende donker energie, donker materie en atome. Die digtheid van die heelal is egter nie eenvormig nie – dit wissel van hoë digthede in sterrestelsels en veral strukture binne die stelsels soos planete, sterre en swartkolke, tot groot ruimtes van baie lae digtheid, ten minste wat sigbare materie betref.

Om en tussen sterrestelsels is daar ’n plasma wat die intergalaktiese medium genoem word. Die digtheid daarvan is 5-200 keer die gemiddelde digtheid van die heelal. Dit bestaan meestal uit geïoniseerde waterstof.

Vir die grootste deel van die mens se geskiedenis is die ruimte verken deur middel van waarneming van die Aarde af – eers met die blote oog en daarna die teleskoop. Voor die ontdekking van vuurpyltegnologie was die naaste wat die mens aan die ruimte gekom het, met ballonvlugte. In 1935 het die bemande Amerikaanse Explorer II-ballonvlug ’n hoogte van 22 km bereik. Dit is in 1942 oortref toe die derde lansering van die Duitse A-4-vuurpyl ’n hoogte van 80 km bereik het.

In 1957 is die onbemande satelliet Spoetnik 1 deur die Sowjetunie se R-7-vuurpyl in ’n wentelbaan om die Aarde geplaas op ’n afstand van 215-939 km. Dit is gevolg deur die eerste bemande vlug in 1961, toe Joeri Gagarin in die Wostok 1 in ’n wentelbaan geplaas is. Die eerste mense wat verder as ’n wentelbaan om die Aarde gereis het, was Frank Borman, Jim Lovell en William Anders in 1968 aan boord van Apollo 8. Dit was in ’n wentelbaan om die maan en het ’n maksimum afstand van 377 349 km van die Aarde af bereik.

Die eerste ruimtetuig buite die swaartekragveld van die Aarde was die Sowjet-tuig Loena 1, wat in 1959 verby die maan gevlieg het. In 1961 het Wenera 1 die eerste planetêre ondersoektuig geword. Dit het die teenwoordigheid van die sonwind onthul en het die eerste verbyvlug van die planeet Venus gedoen, maar kontak is daarmee verloor voordat dit Venus bereik het. Die eerste suksesvolle planetêre sending was die Mariner 2-verbyvlug van Venus in 1962. Die eerste tuig wat ’n verbyvlug van Mars gedoen het, was Mariner 4, wat die planeet in 1964 bereik het.

Sedertdien het onbemande tuie elke planeet en hul mane in die Sonnestelsel ondersoek, asook baie kleinplanete en komete. Hulle bly ’n baie belangrike instrument vir die verkenning van die ruimte, sowel as waarneming van die Aarde.



</doc>
<doc id="54546" url="https://af.wikipedia.org/wiki?curid=54546" title="Pantoffel">
Pantoffel

'n Pantoffel is 'n semi-geslote binnenshuisskoen. Dit bestaan uit 'n voetsool wat deur middel van 'n band om die draer se voet vasgehou word. Pantoffels is sag en lig in vergelyking met ander vorme van skoene. Hulle is meestal gemaak van sagte materiaal wat 'n sekere vlak van gemak vir die draer toelaat, gewoonlik gemaak van valsdierepels of leer.

Pantoffels word meestal in die laatherfs en winter gedra en per geleentheid in ander seisoene.



</doc>
<doc id="54548" url="https://af.wikipedia.org/wiki?curid=54548" title="Lootsbergpas">
Lootsbergpas

Die Lootsbergpas is 'n bergpas op die N9 nasionale pad oor die Sneeuberge tussen Graaff-Reinet en Middelburg in die Oos-Kaap. Hierdie pas sneeu gereeld toe in die winter en is met 1 789 m bo seevlak die hoogste pas in die Karoo. Die maksimum helling in die pas is 1:16. Dit dateer uit 1858.



</doc>
<doc id="54554" url="https://af.wikipedia.org/wiki?curid=54554" title="Milnerton">
Milnerton

Milnerton is 'n noordelike voorstad van Kaapstad, genoem na sir Alfred Milner. Die dorp is 11 km vanaf Kaapstad se middestad. Die voorstad het 'n bevolking van 95 630 in 2011 gehad. Dit is in 1898 gestig en het 'n munisipaliteit geword in 1955.

Die Milnerton-vuurtoring is 'n vuurtoring aan die Atlantiese Oseaan wat skepe waarsku wat Tafelbaai wil binnegaan.

Milnerton was 'n munisipaliteit van 1955 tot 1996; deel van die Blaauwberg-oorgangsmunisipaliteit van 1996 to 2000; en is sedert 2000 deel van die Kaapstadse metropool.

Milnerton se munisipale raad het in 1963 'n wapen aangeneem. Dit is later by die Kaapse Provinsiale Administrasie (in 1966) en die Buro vir Heraldiek (in 1968) geregistreer : " Ingeboe kepersgewys verdeel van goud, belaai met twee rooi perdeysters, en golwend gedwarsbalk van blou en silwer van agt stukke". Die helmteken was 'n uitkomende rooi perd, en die wapenspreuk "Per mare per terram".


</doc>
<doc id="54556" url="https://af.wikipedia.org/wiki?curid=54556" title="Kalkbaai">
Kalkbaai

Kalkbaai is 'n klein suidelike voorstad van Kaapstad. Volgens die 2011-sensus het die dorpie 'n bevolking van net 700 gehad, waarvan 382 (55%) Blankes was.



</doc>
<doc id="54558" url="https://af.wikipedia.org/wiki?curid=54558" title="Kommetjie">
Kommetjie

Kommetjie is 'n voorstad van Kaapstad. Volgens die 2011-sensus het die dorp 'n bevolking van 2 434 gehad, van wie 92% hulself as blank geklassifiseer het.


</doc>
<doc id="54561" url="https://af.wikipedia.org/wiki?curid=54561" title="Waenhuiskrans">
Waenhuiskrans

Waenhuiskrans is 'n kusdorpie aan die Indiese Oseaan in die Wes-Kaap, Suid-Afrika. Dit is genoem na 'n grot soos 'n waenhuis sowat 2 km suid van hier. Die dorp is 'n gewilde visvangoord. Dit staan ook as Arniston bekend na aanleiding van die HMS "Arniston" wat op 30 Mei 1815 hier gestrand het. Slegs ses van 378 persone aan boord het oorleef.

Tydens die Tweede Wêreldoorlog was dit nie alleen die suidelike noorkapperwalvisse wat Waenhuiskrans besoek het nie, maar ook ander grys burgers van die see wat langs die diep kus verbybeweeg en vlugtig opgekom het om toegang tot die strand te verkry. Dit was U-bote van die Nazi-regering wat 133 skepe langs die Suid-Afrikaanse kus tussen 1942 – 1945 gesink het.

Die see naby Kaap Agulhas was die middelpunt van die "Unterboot"-bedrywighede. Soos die Hollandse matrose van ouds, het die Duitse bemanning vars verversings nodig gehad, maar hierby ook diesel. Die Nazi-ondersteuners uit die kontrei was tog te bly om vars plaasprodukte te voorsien. Volgens oorlewering het daar geheime tennisspele op die strand by Waenhuiskrans plaasgevind.

Net ’n hanetreetjie van Potberg af, langs De Hoop se kus, het die U-bote in die diepe waters geskuil. ’n Bekende palingvisserman is aangestel om op die uitkyk vir U-bote te wees. ’n Spesiale telefoonverbinding is vir hierdie doel geïnstalleer. ’n Witsandwinkelier het die Duitse bemanning van diesel verskaf, totdat die polisie ingelig en sy gewaarsku is dat ’n lokval gestel is.

Waenhuiskrans se plaaslike raad het in 1993 'n wapen by die Buro vir Heraldiek geregistreer: "Deursnede, swart en silwer, in die skildvoet twee blou dwarsbalke, die boonste rand uitgeskulp en die onderstes ingeskulp, in die skildhoof drie silwer uitkomende gewelhuisies met 'n blou venster elk; 'n gewelfde goue skildhoof". Die helmteken was 'n swarttobie wat 'n blou skeepswiel vashou op 'n blou muurkroon, en die wapenspreuk was "Bewaar en behou".




</doc>
<doc id="54563" url="https://af.wikipedia.org/wiki?curid=54563" title="Lambertsbaai">
Lambertsbaai

Lambertsbaai is 'n kusdorpie aan die Atlantiese Oseaan in die Weskus, Suid-Afrika. Dit is by die monding van die Jakkalsrivier geleë. Die was vroeër slegs 'n visserdorpie maar groei tot 'n toerismetrekpleister. Van die belangrikste vangste is kreef, ansjovis, sardyne en snoek. 

Die dorpie is gestig op die plaas Otterdam wat deur Johann Stephan besit was. Die Kaapse regering het die grond gekoop en die eerste erwe is in 1913 verkoop. Die dorp is vernoem na sir Robert Lambert, die bevelvoeder van die Britse vlootbasis aan die Kaap in 1820, wat opmetings van die see in die gebied gedoen het. 

Tydens die Tweede Vryheidsoorlog het generaal Barry Hertzog Vanrhynsdorp op 19 Januarie 1901 beset. Hy stuur toe 'n paar burgers na Lambertsbaai om verkenningswerk te doen. Hulle kom die Britse oorlogskip "HMS Sybille" teë wat in die baai voor anker lê. Nadat hulle die skip beloer het met verkykers skiet hulle met hul gewere op die skip. Die bemanning van die skip het geskrik, kom tot verhaal en skiet terug. Geen party het skade gely nie en die burgers keer terug na Vanrhynsdorp. Dit was die eerste seeslag van die Tweede Vryheidsoorlog. 

Lambertsbaai se munisipale raad het in 1982 'n wapen by die Buro vir Heraldiek geregistreer : "Gedeel van silwer en blou, 'n keper aan weerskante vergesel van 'n tandrat en in die skildvoet van 'n regopgeplaaste wulkskulp, alles van die een in die ander; op 'n golwende rooi skildhoof 'n swemmende Kaapse snoek van goud". Die helmteken was 'n Kaapse malgas en die wapenspreuk "Porta maris portus salutis".

'n Kreef-inmaakfabriek is in 1918 deur Axel Lindstrom opgerig. Die fabriek word egter nie meer gebruik vir die inmaak van kreef nie. Die aartappelskyfiebedryf het een van die fabrieke oorgeneem en vervaardig nou aartappelskyfies vir groothandelaars, kleinhandelaars en restaurante. 

Met die uitputting van visbronne aan die Weskus het die aktiwiteite by die Lambertsbaaihawe afgeneem. Die hawe word nou slegs gebruik word deur klein vissersbote, en 'n paar diamantbote wat gebruik word vir baggerwerk en duikbedrywighede in die diamantvelde na die noorde.

Voëleiland is 'n gewilde besoekplek vir toeriste. Die eiland is 'n broeiplek van die witmalgas. Hier word ook jaarliks ghwano verwyder.




</doc>
<doc id="54565" url="https://af.wikipedia.org/wiki?curid=54565" title="Lys van Kaapstad se voorstede">
Lys van Kaapstad se voorstede

Hierdie is 'n lys van voorstede in die stad Kaapstad, in Suid-Afrika.

Elke voorstad word deur sy poskode gevolg. Die eerste poskode is vir straataflewering, die tweede, waar van toepassing, verwys na posbusaflewering. Party voorstede deel dieselfde poskode.

In Suid-Afrika verwys die term "voorstad" nie noodwendig na 'n "woonarea op die buitewyke van 'n stadsgebied nie"; dit word eerder as 'n sinoniem vir 'n woonbuurt gebruik.


</doc>
<doc id="54567" url="https://af.wikipedia.org/wiki?curid=54567" title="Noordhoek">
Noordhoek

Noordhoek is 'n voorstad van Kaapstad, Suid-Afrika, geleë onder Chapmanspiek aan die weskus van die Kaapse Skiereiland, ongeveer 35 km suid van die stad self. Die naam "Noordhoek" is geneem uit Nederlands. Dit is die beste bekend vir sy skilderagtige kuslyn en sy lang, wye, sanderige strand, wat suid strek na die naburige dorp van Kommetjie. 

Naby die suidelike einde van die strand lê die wrak van die stoomskip "Kakapo", wat sowat 'n eeu gelede gestrand het, toe die kaptein van die skip Chapmanspiek vir die Kaap van Goeie Hoop aangesien het en die stuur na bakboord gerol het.

Noordhoek kan bereik word óf uit die skouspelagtige natuurskoonkuspad van Chapmanspiek, wat lei uit Houtbaai; of via die bergpad Ou Kaapseweg wat deur die pragtige Silwermyn Natuurreservaat loop - nou deel van die Tafelberg Nasionale Park. Noordhoek is 'n klein gemeenskap van verspreide mooi huise, dikwels met 'n uitsig oor die see. Dit het 'n groot perdebevolking aangesien pretritte op die lang strand 'n groot trekpleister is. Baie kunstenaars woon ook in Noordhoek.


</doc>
<doc id="54568" url="https://af.wikipedia.org/wiki?curid=54568" title="Noordelike Gebied">
Noordelike Gebied

Die Noordelike Gebied (Engels: "Northern Territory") is 'n gebied in noordelike Australië en het 'n bevolking van 229 675 in 2010 gehad. Die hoofstad en grootste stad is Darwin.


</doc>
<doc id="54571" url="https://af.wikipedia.org/wiki?curid=54571" title="Oranjezicht">
Oranjezicht

Oranjezicht is 'n voorstad van Kaapstad, Suid-Afrika. Dit is op die ou Oranjezichtplaas geleë, wat eens vars produkte aan die Kasteel die Goeie Hoop verskaf het.


</doc>
<doc id="54577" url="https://af.wikipedia.org/wiki?curid=54577" title="Boesmanland">
Boesmanland

Die Boesmanland is 'n streek in die Noord-Kaap, Suid-Afrika. Die streek strek vanaf Calvinia in die suide tot by die Oranjerivier in die noorde en ooste en Namakwaland in die weste.

Die dorpe Pofadder en Aggeneys, asook gehuggies soos Namies en Bosluispan, lê in Boesmanland. Die landskap bestaan uit uitgebreide vlaktes wat deur inselberge, soos Gamsberg, onderbreek word. Die naam van die streek is van sy eertydse inwoners, die Boesmans (San-bevolkingsgroep), wat steeds daar aangetref word, afgelei.

Die Sishen-Saldanha Spoorlyn gaan deur die Boesmanland. Vaalputs, waar kernafval gestoor word, is tussen Boesmanland en Namakwaland geleë.

Boesmanland is 'n dor en droë gebied langs Namakwaland. Dit is waarskynlik die mees onherbergsame streek in Suid-Afrika. Die grond is grotendeels onvrugbaar en die grondwater het 'n hoë soutgehalte. Die flora en fauna, hoewel skaars, is van groot belang. Hoewel die veld te dor is om te bloei (soos aan die weskus van Namakwaland), self nie wanneer dit in die lente reën nie, is dit wat opkom ongewoon en dikwels van asemrowende skoonheid.



</doc>
<doc id="54578" url="https://af.wikipedia.org/wiki?curid=54578" title="Kannaland">
Kannaland

Die Kannaland is 'n vallei in die Wes-Kaap, Suid-Afrika tussen Barrydale en Oudtshoorn. Aan die noorde is die Rooiberg en aan die suide die Langeberg. Die naam is waarskynlik afgelei van die Khoikhoi se woord vir die eetbare wortel van 'n sekere tipe vygie. Vanwyksdorp is die geografiese hoofdorp van Kannaland. 




</doc>
<doc id="54579" url="https://af.wikipedia.org/wiki?curid=54579" title="Tyd">
Tyd

Tyd kan naas hoogte, breedte en lengte as die vierde dimensie gesien word.

Van 'n gebeurtenis kan gesê word dat dit "na" 'n ander gebeurtenis plaasvind. 'n Gebeurtenis vind plek op een tydstip of moment en tyd word gesien as 'n opeenvolging van tydstippe. So kan bepaal word hoe lank een gebeurtenis na 'n ander plaasvind. Dit betref die "tydsduur" tussen die twee tydstippe. Tyd is die begrip waarmee hierdie volgorde en duur beskryf kan word.

Tyd volg uit die aksioom van oorsaaklikheid (ook na verwys as kousaliteit). Dit wil sê dat ons tyd alleen kan definieer as ons die bestaan van oorsaaklikheid erken, of andersom, dat oorsaaklikheid allen in terme van tyd gedefinieer kan word.

In die filosofie en taalwetenskap, spesifiek die semantiek, word tydslogika ondersoek. Dit behels formele logiese sisteme om die begrip "tyd" te formaliseer. In die tydmeetkunde hoef tyd nie werklik gedefinieer te word nie aangesien dit aan periodieke (byvoorbeeld astronomiese) bewegings en verskynsels gekoppel kan word. Hoewel tydsverloop ŉ daaglikse ervaring is, bly dit vir die mens 'n mistieke begrip en word dit moeilik gedefinieer. 

Vir Parmenides van Elea (540-480 v.C.) het tyd byvoorbeeld geen dele, geen begin en geen einde gehad nie. Die wese of syn was vir hom ondeelbaar en tydloos. Plato (427-347 v.C.) het 'n tweeledige begrip geformuleer: 'n tydlose, volmaakte wêreld speel hom af in ŉ tydelike, onvolmaakte wêreld van sintuiglik waarneembare verskynsels. Hy het dit vergelyk met die son wat in water weerspieël word. 

As die water geroer word, verdwyn die son se beeld en nie die son self nie. Aristoteles (384-322 v.C.) het die grondslag gele vir die fisiese tydsbegrip waarby verandering of beweging 'n rol speel. Volgens hom kon 'n onderskeid gemaak word tussen die verlede, die hede en die toekoms. Tyd en beweging moet ook met behulp van mekaar gedefinieer word, want die tyd word gemeet aan die reëlmatige beweging van die hemelliggame. 

Vir Augustinus (354-430) was die basis vir tyd die menslike gees en nie die natuur nie. Die verlede, die hede en die toekoms het volgens hom ook nie in die natuur voorgekom nie, en tyd het betrekking op menslike eienskappe: herinnering (memoria), waarneming (contuïtus), verwagting (expectatio). Martin Heidegger (1889- 1976) het van die stand punt uitgegaan dat bewustheid en tyd 'n eenheid vorm, want wanneer 'n waarneming gedoen word, is daar tog sprake van verlede (retensie) sowel as van toekoms (protensie).

Tyd is meetbaar en word gemeet in eenhede deur middel van 'n klok. Die internasionaal vasgelegde SI-eenheid is die sekonde.

Van vroeg af het mense gebruik gemaak van die aardrotasie vir tydmeting. Om vas te stel wanneer die aarde 'n rotasie voltooi het, moet 'n oriënteringspunt buite die aarde gekies word. Sodra hierdie punt 'n gekose meridiaanvlak vir die tweede maal verbygesteek het, is een dag voltooi. Watter dag dit is, hang van die gekose oriëntasiepunt af. Mense kies gereeld die son, byvoorbeeld met sonwysers, sodat dit een sonnedag betref. Deurdat die aarde ook rondom die son draai, duur dit 'n bietjie langer voordat die son die meridiaanvlak opnuut verbysteek. 

Deur die verder weg geleë sterre as oriënteringspunt te gebruik, kan mens meer akkuraat die tydsduur, vir die aarde om 'n volledige omwenteling af te lê, meet. Dit is die sterredag, oftewel die 23 uur, 56 minute en 4,09 sekondes wat dit duur teenoor die sonnedag se 24 uur. Die tyd wat op die ware sonnedag gebaseer is noem mens die ware sonnetyd of "ware tyd". Dit is die tyd wat deur 'n sonwyser aangewys word. Met die koms van eenparig lopende horlosies kom mens egter agter dat die sonnedag varieer gedurende die jaar. 

Deurdat die wentelsnelheid van die aarde rondom die son gedurende 'n volle jaar nie dieselfde waarde het nie, varieer die sonnetyd. Dit kom as gevolg van die feit dat die wentelbaan ellipties is, sodat die tweede wet van Kepler betrekking het. Hierop word konsep van die middelbare son ingebring met die middelbare sonnetyd of "middelbare tyd". Die verskil tussen die ware tyd en die middelbare tyd is die tydsvereffening.

Die klokke word daarom gelykgestel op die "lokale middelbare tyd". Met die invoer van die spoorweë word dit onprakties, deurdat plekke op verskillende lengtegrade verskillende tye het. Hierop word die standaardtyd ingevoer, die middelbare sonnetyd van 'n sentrale meridiaan. 

Tot 1940 geld in Nederland die middelbare tyd van Amsterdam, wat ongeveer 19 minute voorloop op die middelbare tyd van die meridiaan van Greenwich, GMT. Om so dig moontlik by die lokale middelbare tyd te bly, word die tydsones ingevoer. In 1928 word die wêreldtyd "Universal Time (UT)" ingevoer, gebaseer op GMT. die poolbeweging blyk daarvoor te sorg dat hierdie tyd nie orals ter wêreld gelyk was nie. Hierop word 'n gekorrigeerde tyd ingevoer, UT1. die ander een, afgelei uit astronomiese observasies, word omgedoop tot UT0.

Met die koms van die noukeurige kwarts horlosies blyk daar 'n wêreldwye seisoensvariasie te wees, onder andere veroorsaak deur lug- en waterverplasings. Die hiervoor gekorrigeerde tyd was UT2. Hierdie word tans wel nie meer gebruik nie. Die aardrotasie blyk te onreëlmatig, sodat mens hom later gaan rig het op die tropiese jaar waaruit die efemeridetyd vasgestel is. Hoewel hierdie tyd uniform is, is dit ook moeilik om vas te stel. Deur die bekendstelling van die atoomklok in 1955 kon mens die internasionale atoomtyd (TAI) invoer. 

Die sekonde word nie meer gedefinieer as 'n vaste gedeelte van die dag nie, maar op die oorgang tussen twee hyperfynenergievlakke van die grondtoestand van 'n cesiumatoom in rus by 'n temperatuur van 0 K. TAI loop nie gelyk met UT nie en daarom word UTC ingevoer. UTC korrigeert mens reëlmatig om hierdie binne een sekonde verskil met UT1 te behou. UTC en TAI loop dus steeds verder uit mekaar.

Dit blyk dat die mens ŉ soort interne horlosie (fisiologiese ritme) het. Aangesien daar egter tale fisiologiese ritmes bestaan (metabolisme, hartklop, asemhaling, ensovoorts), is dit moeilik om 'n bepaalde ritme vir die rol aan te wys. Daar is ook 'n tydsperspektief waarvolgens herinneringe vasgelê en toekomsverwagtinge geskep word. 

Die belewing van tydsduur word egter deur sekere omstandighede beïnvloed. Hoewel 5 minute op 'n horlosie dieselfde bly, voel die 5 minute wat 'n persoon vir 'n trein wag, baie langer as die 5 minute by 'n feestelikheid. Die skynbare tydsduur word gekoppel aan die hoeveelheid informasie wat verwerk moet word, en die tyd word beskou as 'n neweproduk van psigologiese prosesse en nie as 'n eienskap van die omgewing of van die menslike organismes nie.

Sontyd word beskou as die tydsverloop tussen 2 opeenvolgende deurgange van die son, terwyl stertyd beskou word as die periode tussen 2 opeenvolgende deurgange van 'n ster. Stertyd is gerieflik vir sterrekundige gebruik, want daaruit kan die posisie van ŉ ster regstreeks bepaal word. 

Son- en stertyd word ook van 0 tot 24 uur ingedeel, en word uitgedruk as die uurhoek van 'n betrokke punt aan die hemel. Die uurhoek is die hoek, gemeet langs die hemelekwator, tussen die meridiaan waarby die waarnemer is en die uursirkel van die ster, dit wil sê die sirkel deur die pole en die punt aan die hemel.

In 1884 is daar op ŉ konferensie in Washington (VSA) besluit om die aarde in 24 sones (elk 15°) in te deel, beginnende by die Greenwich-meridiaan. Die tyd in elke tydsone verskil dan met 1 uur van die tyd in 'n aanliggende sone. Daardeur kan die tyd in 'n land ten opsigte van die tyd in 'n ander land bereken word. 

Die indeling van ure, minute en sekondes bly behoue, met die sekonde as die basiese (SI-) eenheid. Hoewel die standaardsekonde vroeër in terme van die beweging van die hemelliggame uitgedruk is, blyk dit dat daar afwykings in die bewegings is, en word die atoomsekonde as standaard aanvaar. Die atoomsekonde word uitgedruk in terme van die trillingsfrekwensie van 'n sesiumatoom, naamlik 9192 631 770 hertz (Hz). Die periode van die trilling is die omgekeerde van die frekwensie (t=1 / f) en is dus 1/9192 631 770. Hierdie periode of duur is baie stabiel en dien as grondslag vir die berekening van ŉ sekonde.

Die ontwikkeling van die Spesiale Relatiwiteitsteorie deur Albert Einstein in die begin van die 20ste eeu het die absolute begrip van tyd, soos ons dit in die daaglikse lewe ervaar, omvergewerp. Uit twee postulate lei Einstein af dat tyd geen absolute begrip is nie. Van twee gebeurtenisse, a en b, is dan nie altyd te sê of a vóór, gelyktydig met, of na b plaasgevind het nie. Die een waarnemer kan eers a waarneem en dan b, terwyl 'n andere eers b en dan a sal waarneem.

Essensieel hierby is of daar een kousale or oorsaaklike verband moontlik is tussen die gebeurtenisse a en b, in ag genome dat 'n signaal nooit vinniger as lig kan beweeg nie. Veronderstel dat b volgens 'n waarnemer kort na a gebeur, maar dat die afstand tussen a en b baie groot is. In hierdie geval kan b geen gevolg van a wees nie, omdat 'n signaal vanuit a nooit op tyd by b aankom nie. Die twee gebeurtenisse a en b is dus nie kousaal verbonde nie, daar word wel gesê dat hulle 'n ruimte-agtige verband het. In hierdie situasie sal alle ander waarnemers ook 'n ruimte-agtige verband waarneem, onder hulle is dan sommige wat waarneem dat a en b gelyktydig plaasvind, of dat a ná b gebeur.

Stel nou voor dat a en b gebeurtenisse is wat volgens een waarnemer gebeur op plekke wat nie ver van mekaar geleë is nie, maar dat b wel veel later asa gebeur, en dat 'n signaal stadiger as die lig van a na b kan reis. In hierdie geval kan daar 'n kousale verband tussen die gebeurtenisse wees, en kan b 'n gevolg van a wees. Daar word ook wel gesê dat hulle 'n tyd-agtige verband het. Alle ander waarnemers sal ook 'n tyd-agtige verband waarnemen, en altyd sal a vóór b gebeur.

Daar is ooreenkomste tussen die begrippe ruimte en tyd. 'n Gebeurtenis het behalwe 'n plek ook 'n tydstip, en netso kan 'n objek bepaalde afmetings in die ruimte hê, maar ook in die tyd indien het gedurende een bepaalde duur bestaat. Omdat die ruimte uit drie dimensies bestaan, word tyd wel soms die vierde dimensie genoem. 'n Gebeurtenis het dus 'n "posisie" in die sogenaamde ruimte-tyd, oftewel Minkowski-ruimte. In die natuurwetenskap is hierdie manier van saam beskou van ruimte en tyd soms prakties.

Aan die ander kant is daar 'n onderskeiding tussen ruimte en tyd. In ruimte kan mens vryelik beweeg, maar nie in die geval van tyd nie. Vanuit 'n teoretiese oogpunt is dit alles die gevolg van die wette van oorsaaklikheid en die verskille tussen ruimte-agtige en tyd-agtige verbande soos dit volg uit die relatiwiteitsteorie. Elke natuurwet of -teorie sal dus ook moet onderskei tussen tyd en ruimte volgens hierdie beginsels.

Tyd word gereeld gepersonifiseer as 'n ou man met 'n baard en 'n sens (Engels: "scythe") in sy hand. Dit is 'n verwysing na die ou Griekse god Chronos.




</doc>
<doc id="54580" url="https://af.wikipedia.org/wiki?curid=54580" title="Lys van bergpieke in Suid-Afrika">
Lys van bergpieke in Suid-Afrika

Hier is 'n lys van bergpieke in Suid-Afrika en Lesotho insluitende die hoogste piek in elke provinsie.


</doc>
<doc id="54584" url="https://af.wikipedia.org/wiki?curid=54584" title="Baviaans Plaaslike Munisipaliteit">
Baviaans Plaaslike Munisipaliteit

Die Baviaans Plaaslike Munisipaliteit was een van die plaaslike munisipaliteite in die Sarah Baartman-distriksmunisipaliteit in die Oos-Kaap, Suid-Afrika. Dit het met Camdeboo en Ikwezi Plaaslike Munisipaliteite saamgesmelt na 3 Augustus 2016, om die nuwe Dr Beyers Naudé Plaaslike Munisipaliteit te vorm.

Nedersettings in die munisipaliteit was:


</doc>
<doc id="54590" url="https://af.wikipedia.org/wiki?curid=54590" title="Wedloop om Afrika">
Wedloop om Afrika

Die naam Wedloop om Afrika, ook na verwys as die "Stormloop vir Afrika" (Duits: "Wettlauf um Afrika"; Engels: "Scramble for Africa") word deur historici gegee aan die fase van die kolonialisasieproses van Afrika tussen ongeveer 1880 en die begin van die Eerste Wêreldoorlog. In hierdie periode probeer 'n aantal Europese moondhede om elk so groot deel as moontlik van Afrika onder hul direkte heerskappy te bring. Tot daardie tyd het die rol van Europa in vele gevalle beperk gebly tot die vestiging van handelsposte en minder direkte vorme van magsuitoefening, soos die sluit van verdrae met lokale magshebbers. Namate die negentiende eeu gevorder het, het leiers dit steeds meer dringend geag om ander (Europese) moondhede voor te spring. Op die Koloniale Konferensie van Berlyn van 1884/1885 'verdeel' die Europese lande Afrika onderling met mekaar.

Die motiewe van die Europese moondhede om te streef na so 'n groot as moontlike besit aan Afrika-kolonies was drieledig: strategies, ekonomies en humanitêr. Hierby word egter opgemerk dat destyds 'n eksplisiete regverdiging vermoedelik weinig noodsaaklik gevind was: die tydgees was dusdanig dat Europese state hulself sonder kolonies as onvoldoende beskou het.

Die strategiese belang was enersyds geleë in die wens om ander state voor te spring en die beste dele van die kontinent aan sigself toe te eien. Die gebiede kon dan direk of op die lange duur as afsetmark vir die produkte van eie industrieë en as leweransier van goedkoop grondstowwe gebruik word. Laastens het dit ook gereeld om skaars en waardevolle hulpbronne en om metale en edelstene soos goud en diamante gehandel. Strategiese belang is ook geheg aan die beveiliging van handelsroetes, byvoorbeeld deur hawens in die huidige Suid-Afrika en (met name) die Suezkanaal (vir skeepvaart na Indië). Die strategiese belang was basies die wedloop om die beste uitgangsposisie.

Die ekonomiese belang was tweeledig: nuwe afsetmarkte vir die eie industrieë en investeringsmoontlikhede vir die eie kapitaal, en andersyds om bronne van goedkoop grondstowwe (en arbeidskragte) te vind. Die meeste Europese lande het in die tweede helfte van die 19de eeu sterk industrialisasie deurgemaak, veral die Verenigde Koninkryk, Duitsland en België. Hoewel die eie afsetmarkte meestal nog nie versadig was nie, is daar wel uitgekyk na nuwe afsetmoontlikhede. Op hul eie kontinent was hierdie geleenthede gereeld nie aanwesig nie, aangesien die ander markte hulself afgeskerm het met invoerheffings en ander beperkings.

Na enkele dekades van sterk groei was, veral in die Verenigde Koninkryk, 'n oorskot aan kapitaal aanwesig waarvoor mense lukratiewe investeringsmoontlikhede gesoek het. Hierdie word in die nog te verowerde kolonies aanwesig geag.

Van vermoedelik minstens ewe groot belang was die behoefte aan grondstowwe. 'n Sterk toename aan sowel die omvang van die industriële produksie as die tegnologiese vlak daarvan lei tot 'n vraag na delfstowwe wat in Europa slegs nouliks aanwesig is, maar in Afrika in 'n skynbaar onuitputlike mate aangetref word. In besonders was rubber en koper baie gesog.

Die kolonialisasieproses is gereeld geregverdig met die stelling dat dit die inheemse tot voordeel gestrek het. Byvoorbeeld deur verbeteringe op die bestuurs- en mediese gebiede, en die bestryding van die Arabiese slawehandel. Die Westerse beskawing is in alle opsigte as superieur geag, en daarom het die Westerse moondhede nie sleg die reg, dog selfs die dringende plig om dit ook in Afrika in te voer. Hoewel nie ontken kan word dat op 'n groot aantal gebiede inderdaad duidelike verbeteringe deurgevoer is nie - waarby die rol van sendelinge nie onvermeld mag bly nie - dien hierby aangeteken te word dat die instemming van die plaaslike bevolking met dié proses nie gevraag is nie.

Ten aansien van die humanitêre aspekte van die kolonialisasieproses word nog opgemerk dat die uitvoering van hierdie voornemens veel na wense oorgelaat het. Verslae van grootskaalse wreedhede in die Kongo, op daardie tydstip feitlik 'n privaat-onderneming van die Belgiese koning Leopold II, dwing hom in 1908 om sy besit aan die Belgiese staat te skenk, waarvoor hy origens gekompenseer is. Die Duitse behandeling van die Herero en Nama-volke in Suidwes-Afrika (deesdae Namibië) word deesdae beskou as 'n vroeë dog suiwer voorbeeld van volksmoord.

Namate 'n steeds groter deel van Afrika verower is, kom die diverse koloniserende moondhede steeds meer met mekaar in kontak, wat tot konflikte lei. Ten einde die proses te bemiddel, word in 1884 die Koloniale Konferensie van Berlyn gehou. Onder voorsitterskap van die Duitse kanselier Otto von Bismarck spreek die deelnemende lande sekere 'spelreëls' af, waarvan die vernaamste was dat 'n gebied eers formeel geëis kon word nadat daar 'n effektiewe bestuur, insluitend 'n voldoende militêre aanwesigheid, gevestig is. Ook die sluit van 'n verdrag met 'n plaaslike stamhoof waarin hy hom onder "beskerming" van 'n Europese staat stel en aan dit eksklusiewe en wydreikende regte toeken, en dus nie meer na daardie gebied aan ander Europese kollega-state as "syne" te eis nie. Voorts word die wens ook uitgespreek om sendeling-aktiwiteite te bevorder.

Aan hierdie konferense neem geen Afrikaanse state deel nie en daar was ook nie 'n enkele Afrikaan aanwesig nie.

Met hierdie ooreenkomste was, ten minste in die oë van die konferensiegangers, 'n goeie basis gelê vir 'n redelike "ordelike" verdere verdeling van Afrika. Deur die ontbreking van sanksies in die stelsel van ooreenkomste kom enkele male nog konflikte voor, soos by die Fashoda-insident, waar Engelse en Franse troepe mekaar in 1898 in die Suidelike Soedan tref.

Die Franse strewe was om beskikking te kry oor 'n strook wat die hele kontinent oorstrek, vanaf die Atlantiese oseaan, via die Sahara, tot aan die Rooisee. Die Britse strewe was, om 'n ononderbroke strook te besit van Egipte tot aan Suid-Afrika. Op die snypunt van beide strewens kom dit byna tot 'n gewapende konflik. Die Britse strewe word origens ook nog deurkruis deur die Duitse aanwesigheid in Tanganjika (die huidige Tanzanië).

In die algemeen verloop die proses egter soos die Europese moondhede verwag het. Aan die vooraand van die Eerste Wêreldoorlog was daar in die hele Afrika slegs twee lande die "de jure" of "de facto" geen kolonie van 'n Europese moondheid was nie, naamlik Liberië en Ethiopië. Die oorgrote deel van die buit, sowel in die sin van onderworpe bevolkings as wat ekonomiese bates betref, het in Britse hande beland. Onder meer deur vroeë ontdekkingsreise het die Britte in die begin van die kolonisasieproses die meeste gunstige uitgangsposisies verwerf, en kon hulle hierdie gedurende die hele negentiende eeu behou.



</doc>
<doc id="54595" url="https://af.wikipedia.org/wiki?curid=54595" title="Julia Gillard">
Julia Gillard

Julia Gillard (gebore op 29 September 1961 in Barry, Wallis, Verenigde Koninkryk) was sedert 24 Junie 2010 die eerste minister van Australië. In 'n leierskapstryd het haar voorganger Kevin Rudd, haar op 26 Junie 2013 verslaan as leier van die Arbeidersparty, met gevolg dat sy dieselfde dag as eerste minister bedank het, met ingang 27 Junie 2013.

Tydens die leierskapstryd het sy onderneem om haar uit die politiek te onttrek indien sy die stryd sou verloor.



</doc>
<doc id="54606" url="https://af.wikipedia.org/wiki?curid=54606" title="Voëleiland, Lambertsbaai">
Voëleiland, Lambertsbaai

Voëleiland is by Lambertsbaai in die Atlantiese Oseaan, Wes-Kaap, Suid-Afrika. Dit is 'n gewilde besoekplek vir toeriste. Die eiland is 'n broeiplek van die witmalgas en hier word ook jaarliks ghwano verwyder. Die eiland is 19 ha groot.



</doc>
<doc id="54607" url="https://af.wikipedia.org/wiki?curid=54607" title="Lys van eilande van Suid-Afrika">
Lys van eilande van Suid-Afrika

Die volgende eilande is deel van Suid-Afrika:


</doc>
<doc id="54608" url="https://af.wikipedia.org/wiki?curid=54608" title="Botrivier, Wes-Kaap">
Botrivier, Wes-Kaap

Botrivier is 'n dorp in die Wes-Kaap, Suid-Afrika. Volgens die 2001-sensus het die dorp 'n bevolking van 4 052 gehad. Die dorp lê langs die N2 nasionale pad. Die R43-hoofpad na Hermanus draai hier af. Vandag is die distrik bekend vir sy uie. Die naam is afgelei van al die botter wat hier gemaak is.



</doc>
<doc id="54610" url="https://af.wikipedia.org/wiki?curid=54610" title="Rawsonville">
Rawsonville

Rawsonville is 'n dorp in die Wes-Kaap, Suid-Afrika, 16 km suidwes van Worcester. Volgens die 2011-sensus het die dorp 'n bevolking van 3  100 gehad, waarvan 263 (24%) Blank was.

Die dorp is in 1858 gestig as 'n kommersiële sentrum vir die Goudinistreek. Goudini is die vervorming van 'n Khoikhoi uitdrukking wat "vallei van die bitter heuning" beteken. Die nuwe nedersetting is na sir Rawson W Rawson, koloniale sekretaris aan die Kaap (1854-1864), vernoem.

Die munisipale raad het in 1995 'n wapen by die Buro vir Heraldiek geregistreer : "In silwer, 'n groen kasteel met vier torings in perspektief; 'n blou hoekige skildhoof van vier stukke". Die helmteken was 'n tros druiwe, en die wapenspreuk "Labor omnia vincit".

Druiwe is die belangrikste produk wat verbou word met verskeie koöperatiewe wynkelders in die omgewing. Die Goudini Spa is ongeveer 6 km van Rawsonville; die water bereik die oppervlakte teen 40 °C.




</doc>
<doc id="54611" url="https://af.wikipedia.org/wiki?curid=54611" title="Dasseneiland">
Dasseneiland

Dasseneiland is 10 km suidwes van Yzerfontein, Wes-Kaap in die Atlantiese oseaan. Die eiland is een van 34 ondersese berge langs die Weskus waarvan die spits bo die water uitsteek. Die eiland beslaan 'n oppervlakte van 222 ha met 'n lengte van 4.5 km en is 2 km breed met die hoogste punt van 10 m bo seevlak.

Die naam van die eiland is na aanleiding van die groot aantal dassies wat oorspronklik daar gevind is. Jan van Riebeeck het ook baie robbe daar gevind gedurende 1654 toe hy besoek daar afgelê het. Die robbe is sedertdien deur jagters uitgeroei en vandag is die eiland die grootste broeiplek van die Kaapse pikkewyne. Daar is tans sowat 68 000 pikkewyne op die eiland. Daar kom ook watervoëls soos kormorante en malgasse voor.

Daar is ook 'n bemande vuurtoring op die eiland. Die vuurtoring is sedert 1893 aktief. Die vuurtoringwagter en sy gesin word elke ses weke per helikopter na die vasteland gebring vir 'n besoek.




</doc>
<doc id="54613" url="https://af.wikipedia.org/wiki?curid=54613" title="Yzerfontein">
Yzerfontein

Yzerfontein is 'n vakansiedorp aan die Weskus van Suid-Afrika aan die Atlantiese Oseaan en is gewild onder branderplankryers. Die dorp het in 1937 ontstaan toe die Katzfamilie die plaas Yzerfontein gekoop en die grond in woonerwe onderverdeel het. Die naam is ontleen aan 'n fontein wat in 'n ysterklipformasie ontspring.

Die dorp het 'n 25 km lange strand, die langste ononderbroke strand in Suid-Afrika. Daar is 'n restaurant wat inheemse disse bedien. Dit kan te voet of per grondpad bereik word.

Die dorp is geleë langs die bekende Weskus Nasionale Park, en volstruise, slange, dassies en selfs bokkies word hier aangetref. Seevoëls en duikers maak hulself tuis in die dorp en broei hul kleintjies uit op Meeurots, 'n klein eiland in die baai, en Dasseneiland. Walvisse kom paar en kalf in die baai. Hulle kan van Junie tot Desember besigtig word.




</doc>
<doc id="54614" url="https://af.wikipedia.org/wiki?curid=54614" title="Moordenaarskaroo">
Moordenaarskaroo

Die Moordenaarskaroo is 'n streek in die Wes- en Noord-Kaap, Suid-Afrika. Dit vorm deel van die Groot-Karoo en strek van Laingsburg tot by Sutherland. Aan die noordekant van die Moordenaarskaroo is die Komsberg.




</doc>
<doc id="54615" url="https://af.wikipedia.org/wiki?curid=54615" title="Rûens">
Rûens

Die Rûens is 'n streek in die Wes-Kaap, Suid-Afrika. Dit is die heuwelagtige gebied rondom Caledon.



</doc>
<doc id="54616" url="https://af.wikipedia.org/wiki?curid=54616" title="Wildekus">
Wildekus

Die Wildekus is 'n kusstreek in Suid-Afrika. Dit is die kusstrook van sowat 250 km van die monding van die Groot-Keirivier, Oos-Kaap in die suide tot by die Mtamvunarivier net duskant Port Edward, KwaZulu-Natal in die noorde. Alhoewel die naam Wildekus verwys na die ongerepte natuurskoon het dit ook 'n meer onheilspellende aanspraak op roem: skeepswrakke.

Die volgende skeepswrakke is opgeteken langs die Wildekus:



</doc>
<doc id="54617" url="https://af.wikipedia.org/wiki?curid=54617" title="Melkbosstrand">
Melkbosstrand

Melkbosstrand (of "Melkbos", soos algemeen bekend) is 'n kusdorp en strand met ongeveer 12 000 inwoners, wat op die weskus van Suid-Afrika, 35 km vanaf Kaapstad geleë is.

Die dorp is vernoem na die melkbos (Euphorbiaceae) wat op die nabygeleë duine groei. Die stingels van die melkbos bevat 'n melkerige taai sap. Die dorp en sy 7 km wit sand strand is op die Atlantiese kus geleë. Die strand is veral gewild onder branderplankryers. Die SAFE (South Africa-Far East) en SAT-3/WASC (South Atlantic/West Africa) ondersese optiese vesel kabels kom hier aan land.

Melkbosstrand is deel van die Stad Kaapstad en is naby Bloubergstrand en Atlantis geleë.



</doc>
<doc id="54618" url="https://af.wikipedia.org/wiki?curid=54618" title="Sandveld">
Sandveld

Die Sandveld is 'n streek in die Wes-Kaap, Suid-Afrika. Die streek is 'n smal area tussen die Swartland en die Weskus; vanaf Hopefield in die suide tot by Lutzville in die noorde. Die Sandveld is yl bevolk. Die sanderige grond bevestig dat die hele area eens op 'n tyd onder see was. Die ekonomie van die streek is hoofsaaklik op landbou gegrond; skaapboerdery en die kweek van graan en groente. Die Bergrivier vloei deur die Sandveld.

Dorpe in die Sandveld is:




</doc>
<doc id="54619" url="https://af.wikipedia.org/wiki?curid=54619" title="Garciapas">
Garciapas

Garciapas is 'n bergpas oor die Langeberge. Die R323-streekpad verbind Riversdal met Ladismith in die Klein Karoo. Net noord van Riversdal gaan die pad met die "Garciapas" oor die Langeberg na Muiskraal aan die noordekant van die berg. Die pas bereik sy hoogste punt op 600m met 'n maksimum helling van 1:14.

Maurice Garcia was van 1863 tot 1877 die siviele kommissaris op Riversdal. Kort na sy ampsaanvaarding besef hy dat 'n goeie verbinding met die nuwe dorp Ladismith belangrik is sodat die boere hul produkte vinnig by hul afsetgebied en die hawe van Mosselbaai kan kry. Te perd bepaal Garcia self 'n roete wat baie korter as die pad oor die bestaande Gysmanshoekpas (Plattekloofpas) was. Teen 1868 word sy paadjie reeds gereeld deur ruiters gebruik. In 1871 kom Thomas Bain om die mees geskikte roete aan te dui. Gevangenes is as arbeiders gebruik en 'n tydelike tronk is in die berg ingerig. Die pas van 16km is in November 1879 vir verkeer oopgestel deur die vrou van die Kaapkolonie se eerste minister, sir Gordon Sprigg. Die teerpad en die herbou van die pas is in 1976 voltooi.

Die oorspronklike tolhuis is saam met die pas voltooi. Jimmy Luyt was die eerste tollenaar en na sy dood het sy vrou en Jan Swart die taak voortgesit. Op 31 Desember 1918 is die heffing van tolgelde gestaak. In 1968 is die tolhuis tot monument verklaar.

By die tolhuis is die Kristalkloof- en die Sleeping Beauty-voetslaanpaaie.




</doc>
<doc id="54620" url="https://af.wikipedia.org/wiki?curid=54620" title="Kogmanskloofpas">
Kogmanskloofpas

Die Kogmanskloof (gewoonlik Cogmanskloof) is 'n bergpas in die Wes-Kaap, Suid-Afrika as deel van R62 provinsiale pad. Die pas verbind Ashton in die Boland met Montagu in die Klein Karoo en gaan oor die Langeberg. Die pas is deur Thomas Bain gebou en in 1877 voltooi. Dit was een van die eerste deurgange deur die Langeberg na die binneland. 

Die eerste pas was 'n ruwe waspoor. Dit het die loop van die Kogmansrivier deur die kloof gevolg en die rivier verskeie kere gekruis. Oorstromings het gereeld die pas gesluit. Thomas Bain en sy span het in 1873 begin werk aan die pas. Die nuwe pas is op 28 Februarie 1887 geopen. Die koste van die pas was £12 000. Die pad is gedurende 1931 geteer. 'n Kenmerk van die pas is die tonnel van 15m lank en 5m hoog deur die Kalkoenkrans. Die bouval van 'n fort wat tydens die Tweede Vryheidsoorlog bo-op die Kalkoenkrans gebou is, is nog sigbaar.

Die nuwe moderne hoofweg is gedurende 1953 voltooi.




</doc>
<doc id="54621" url="https://af.wikipedia.org/wiki?curid=54621" title="Tamboerskloof">
Tamboerskloof

Tamboerskloof is 'n voorstad van Kaapstad, met 'n bevolking van 2 984 volgens die 2011-sensus.


</doc>
<doc id="54622" url="https://af.wikipedia.org/wiki?curid=54622" title="Tradouwpas">
Tradouwpas

Die Tradouwpas is 'n bergpas in die Wes-Kaap op die R324 deur die Langeberge. Die pas verbind Swellendam op die N2 via Suurbraak met Barrydale op die R62 in die Klein Karoo. Die pas is 12km lank, bereik 'n hoogte van 351m bo seevlak en 'n maksimumhelling van 1:10. 

Die pas is gebou deur Thomas Bain. Die projek het in 1869 begin en die pas is oopgestel vir verkeer op 27 Oktober 1873 deur sir Henry Barkly. Die pas is "Southeyspas" genoem om 'n vorige Swellendamse landdros te vereer, maar die naam was nie gewild nie. Aan die noordelike kant van die pas het die pad in 1875, 1902 en 1906 weggespoel. Daarna is die betrokke stukkie pad 18m hoër herbou. In 1979 is 13km van die pas herbou volgens moderne standaarde. Die naam Tradouw is afgelei van 'n Khoi-woord met die betekenis van "vroue se pad".




</doc>
<doc id="54623" url="https://af.wikipedia.org/wiki?curid=54623" title="Lindiwe Mazibuko">
Lindiwe Mazibuko

Lindiwe Mazibuko (gebore 9 April 1980) is 'n Suid-Afrikaanse politikus en die voormalige parlementêre leier van die amptelike opposisie, die Demokratiese Alliansie. Sy was die land se vierde jongste parlementslid, naas die ANC se Mduduzi Manana, COPE se Luzelle Adams en haar DA-kollega Masizole Mnqasela. Sy is deur sommige bestempel as 'n "opkomende ster in die parlement" en 'n moontlike toekomstige DA-leier. Sy is op 27 Oktober 2011 tot die DA se parlementêre leier verkies nadat sy Athol Trollip net-net in 'n verkiesing verslaan het

Sy is in Mei 2014 deur Mmusi Maimane in die posisie opgevolg toe sy kort ná die algemene verkiesing aangekondig het dat sy oorsee gaan studeer. Sy het in Mei 2015 haar meestersgraad in Publieke Administrasie by die Harvard-universiteit in Boston verwerf. Sedert September 2015 is sy 'n ingeskrewe student aan die "Harvard Institute of Politics".

Mazibuko het as deel van haar studie aan die Universiteit van Kaapstad 'n referaat oor die DA geskryf nadat die destydse leier Tony Leon in 2006 uitgetree het. Na voltooiing van haar studies aanvaar sy 'n pos by die DA as die party se media-skakelbeampte in die parlement.

Mazibuko is as parlementêre kandidaat vir die Suid-Afrikaanse algemene verkiesing van 2009 aangewys, nadat die party se leier, Helen Zille haar as 'n uitblinker beskryf het. Haar naam het derde op die DA se lys vir KwaZulu-Natal verskyn. Dit besorg haar 'n plek in die parlement nadat die DA hulle status as amptelike opposisie behou het. Sy is daarna as die DA se adjunk-skaduminister van kommunikasie aangestel, en het ook Donald Lee as die party se nasionale woordvoerder opgevolg.


</doc>
<doc id="54624" url="https://af.wikipedia.org/wiki?curid=54624" title="Hendrik III van Engeland">
Hendrik III van Engeland

Hendrik III (1 Oktober 1207 – 16 November 1272) was die seun en opvolger van koning Jan en het 56 jaar lank regeer, van 1216 tot met sy dood. Hy was in sy tyd bekend as Hendrik van Winchester. Hy was die eerste kind wat koning van Engeland geword het sedert Ethelred II.

Engeland het floreer tydens sy bewind en sy grootste oomblik was Westminster, wat hy die setel van sy regering gemaak het. Hy was die eerste van net vyf Britse monarge wat langer as 50 jaar regeer het. Die ander is Eduard III (1327–1377), George III (1760–1820), Victoria (1837–1901) en Elizabeth II (1952-tans).

Hy het die kroon bestyg onder voogdyskap van die gewilde William Marshal, 1ste Graaf van Pembroke, maar die Engeland wat hy geërf het, het verskeie veranderings ondergaan tydens die bewind van sy vader. Hy het ’n groot deel van sy tyd bestee aan ’n stryd met die baronne oor die Magna Carta en koninklike mag, en hy is eindelik gedwing om die eerste parlement van Engeland in 1264 byeen te roep. Hy het ook misluk op die Europese vasteland, waar hy prbeer het om Engelse gesag te hervestig oor Normandië, Anjou en Akwitanië.

Hendrik is in 1207 in die Winchester-kasteel gebore as die seun van koning Jan en Isabella van Angoulême. Hy is ná sy pa se dood op nege jaar as koning gekroon. Onder Jan se bewind het die baronne ’n inval deur die Franse kroonprins Lodewyk (die latere koning Lodewyk VIII) gesteun omdat hulle nie gehou het van die manier waarop Jan regeer het nie. Hulle het egter gesien verandering is moontlik onder die nuwe koning en Hendrik se regente het dadelik verklaar hulle sal volgens die Magna Carta regeer, wat hulle ook gedoen het terwyl Hendrik minderjarig was.

Die behandeling van sy ouer niggie Eleonora van Bretagne, wat 23 jaar ouer as hy was en selfs ouer as sy eie ma, was ’n groot probleem vir Hendrik. Eleonora was die dogter van koning Jan se ouer broer, Hertog Godfried II van Bretagne, en sy het dus ’n groter aanspraak op die Engelse troon gehad as Jan of Hendrik.

Jan het haar egter in 1202 gevange laat neem en haar verbied om te trou. Ná Jan se dood was Eleonora die regmatige troonopvolger, maar die baronne het haar oor die hoof gesien en vir Hendrik gekroon. Eleonora het ’n gevangene gebly. Hendrik het Eleanor, wat ook haar titel kwyt was, ’n "koninklike familielid" en "ons niggie" genoem. Hy het haar toegelaat om die gerieflike lewe van ’n prinses te lei, met talle geskenke van die koninklike familie af.

Eleonora se jonger broer, Arthur, is saam met haar gevange geneem, maar het die volgende jaar onder geheimsinnige omstandighede verdwyn. Daar word wyd geglo dat koning Jan hom laat vermoor het.

Dit was eers ná Eleonora se dood op 10 Augustus 1241 dat Hendrik die onbetwiste koning was, hoewel hy nooit erken het dat sy ’n groter aanspraak op die troon as hy gehad het nie.

Hendrik se bewind word gekenmerk deur burgerlike onmin nadat die Engelse baronne aangedring het op ’n groter sê in die regering van die land. Hendrik het ook betrokke geraak in die befondsing van ’n oorlog in Sisilië namens pous Innocentius IV in ruil vir ’n titel vir sy tweede oudste seun, Edmund. Baie baronne het gevrees dat Hendrik in sy pa se voetspore volg. Hulle wou hê hy moes meer mag aan die Baronneraad afstaan. In 1258 het sewe vooraanstaande baronne Hendrik gedwing om die Bepalings van Oxford te aanvaar wat in effek die afskaffing van die monarg se absolute mag was.

In die daaropvolgende jare het die verskille tussen die koning en die baronne se ondersteuners al hoe groter geword. In 1262 het Hendrik ’n pouslike bul gekry wat hom van sy eed vryskeld en albei kante het leërs begin byeenbring. Die monargiste is gelei deur Hendrik se oudste seun, prins Eduard. ’n Oorlog, bekend as die Tweede Baronne-oorlog, het gevolg.

Teen 1263 het die baronne die grootste deel van Suidoos-Engeland oorgeneem en op 14 Mei 1264 is Hendrik verslaan en gevange geneem. Hy was daarna nie veel meer as ’n seremoniële hoof nie en die baronne het hul mag uitgebrei. Die tydjie daarna was die naaste wat Engeland aan die afskaffing van die monargie gekom het tot met die Gemenebes van 1649–'60.

Vyftien maande later het prins Eduard ontsnap en het hy en die monargiste opgeruk teen die baronne. In 1265 het hulle die oorhand gekry met die Slag van Evesham.

Hendrik is in 1272 oorlede en is deur prins Eduard opgevolg as Eduard I.

Toe Hendrik meerjarig raak, was hy gretig om die koninklike mag te herstel en daarvoor het hy die model van die Franse monargie gebruik. Hy het met Eleonora van Provence getrou en het baie van haar familielede verryk en in hoë posisies aangestel. Hy was ook uitspattig en gierig; toe prins Eduard gebore is, het hy gelas dat Londenaars vir hom duur geskenke bring om dit te vier. Hy het selfs van die geskenke waarvan hy nie gehou het nie, teruggestuur.

Volgens die monnik en kroniekskrywer Matthew Paris het baie mense gesê: "God het vir ons sy Seun gegee, maar die koning verkoop syne aan ons."

Hendrik is op 14 Januarie 1236 getroud met Eleonora van Provence. Hulle het minstens vyf kinders gehad:


Daar word getwyfel of die volgende kinders wel sy en Eleonora s’n was.



</doc>
<doc id="54626" url="https://af.wikipedia.org/wiki?curid=54626" title="Hoërskool Durbanville">
Hoërskool Durbanville

Die Hoërskool Durbanville is 'n Afrikaanse hoërskool geleë in Durbanville. Die skool is meer as 185 jaar oud. Die huidige skoolhoof is George Germishuys wat in 1997 aangestel is.



</doc>
<doc id="54632" url="https://af.wikipedia.org/wiki?curid=54632" title="Makana Plaaslike Munisipaliteit">
Makana Plaaslike Munisipaliteit

Die Makana Plaaslike Munisipaliteit is een van die plaaslike munisipaliteite in die Sarah Baartman-distriksmunisipaliteit in die Oos-Kaap, Suid-Afrika.

Nedersettings in die munisipaliteit


</doc>
<doc id="54633" url="https://af.wikipedia.org/wiki?curid=54633" title="Ndlambe Plaaslike Munisipaliteit">
Ndlambe Plaaslike Munisipaliteit

Die Ndlambe Plaaslike Munisipaliteit is een van die plaaslike munisipaliteite in die Sarah Baartman-distriksmunisipaliteit in die Oos-Kaap, Suid-Afrika.

Nedersettings in die munisipaliteit:


</doc>
<doc id="54634" url="https://af.wikipedia.org/wiki?curid=54634" title="Ikwezi Plaaslike Munisipaliteit">
Ikwezi Plaaslike Munisipaliteit

Die Ikwezi Plaaslike Munisipaliteit was een van die plaaslike munisipaliteite in die Sarah Baartman-distriksmunisipaliteit in die Oos-Kaap, Suid-Afrika. Dit het met Baviaans en Camdeboo Plaaslike Munisipaliteite saamgesmelt na 3 Augustus 2016, om die nuwe Dr Beyers Naudé Plaaslike Munisipaliteit te vorm.

Nedersettings in die munisipaliteit:


</doc>
<doc id="54635" url="https://af.wikipedia.org/wiki?curid=54635" title="Camdeboo Plaaslike Munisipaliteit">
Camdeboo Plaaslike Munisipaliteit

Die Camdeboo Plaaslike Munisipaliteit was een van die plaaslike munisipaliteite in die Sarah Baartman-distriksmunisipaliteit in die Oos-Kaap, Suid-Afrika. Dit het met Baviaans en Ikwezi Plaaslike Munisipaliteite saamgesmelt na 3 Augustus 2016, om die nuwe Dr Beyers Naudé Plaaslike Munisipaliteit te vorm.

Die distrikte Graaff-Reinet, Pearston, Somerset-Oos, Jansenville, Willowmore en Aberdeen in die Oos-Kaap word soms as die Camdeboo beskryf.

Nedersettings in die voormalige munisipaliteit:


</doc>
<doc id="54636" url="https://af.wikipedia.org/wiki?curid=54636" title="Bloukraanroete Plaaslike Munisipaliteit">
Bloukraanroete Plaaslike Munisipaliteit

Die Bloukraanroete Plaaslike Munisipaliteit (Engels: "Blue Crane Route") is een van die plaaslike munisipaliteite in die Sarah Baartman-distriksmunisipaliteit in die Oos-Kaap, Suid-Afrika.

Nedersettings in die munisipaliteit:


</doc>
<doc id="54637" url="https://af.wikipedia.org/wiki?curid=54637" title="Kou-Kamma Plaaslike Munisipaliteit">
Kou-Kamma Plaaslike Munisipaliteit

Die Kou-Kamma Plaaslike Munisipaliteit is een van die plaaslike munisipaliteite in die Sarah Baartman-distriksmunisipaliteit in die Oos-Kaap, Suid-Afrika.

Nedersettings in die munisipaliteit:


</doc>
<doc id="54638" url="https://af.wikipedia.org/wiki?curid=54638" title="Sondagsriviervallei Plaaslike Munisipaliteit">
Sondagsriviervallei Plaaslike Munisipaliteit

Die Sondagsriviervallei Plaaslike Munisipaliteit (Engels: "Sunday's River Valley") is een van die Plaaslike Munisipaliteite in die Sarah Baartman-distriksmunisipaliteit in die Oos-Kaap, Suid-Afrika.

Nedersettings in die munisipaliteit:


</doc>
<doc id="54639" url="https://af.wikipedia.org/wiki?curid=54639" title="Kouga Plaaslike Munisipaliteit">
Kouga Plaaslike Munisipaliteit

Die Kouga Plaaslike Munisipaliteit is een van die plaaslike munisipaliteite in die Sarah Baartman-distriksmunisipaliteit in die Oos-Kaap, Suid-Afrika.

Hierdie munisipaliteit dek 'n area van 2133 vierkante km. Die gebied word gekenmerk deur drie hoofstreke:

Nedersettings in die munisipaliteit:



</doc>
<doc id="54640" url="https://af.wikipedia.org/wiki?curid=54640" title="Mbhashe Plaaslike Munisipaliteit">
Mbhashe Plaaslike Munisipaliteit

Die Mbhashe Plaaslike Munisipaliteit is een van die plaaslike munisipaliteite in die Amathole-distriksmunisipaliteit in die Oos-Kaap, Suid-Afrika.



</doc>
<doc id="54641" url="https://af.wikipedia.org/wiki?curid=54641" title="Mnquma Plaaslike Munisipaliteit">
Mnquma Plaaslike Munisipaliteit

Die Mnquma Plaaslike Munisipaliteit is een van die plaaslike munisipaliteite in die Amathole-distriksmunisipaliteit in die Oos-Kaap, Suid-Afrika.

Nedersettings in die munisipaliteit:


</doc>
<doc id="54642" url="https://af.wikipedia.org/wiki?curid=54642" title="Amahlathi Plaaslike Munisipaliteit">
Amahlathi Plaaslike Munisipaliteit

Die Amahlathi Plaaslike Munisipaliteit is een van die plaaslike munisipaliteite in die Amathole-distriksmunisipaliteit in die Oos-Kaap, Suid-Afrika.

Nedersettings in die munisipaliteit:


</doc>
<doc id="54643" url="https://af.wikipedia.org/wiki?curid=54643" title="Joe Gqabi-distriksmunisipaliteit">
Joe Gqabi-distriksmunisipaliteit

Die Joe Gqabi-distriksmunisipaliteit (voorheen bekend as Drakensberg-distriksraad en meer onlangs die Ukhahlamba-distriksmunisipaliteit) is een van die 6 distriksmunisipaliteite in die Oos-Kaap. Die setel van die munisipaliteit is in Barkly-Oos. Die meeste inwoners in die munisipale gebied is Xhosasprekend. Die munisipaliteit se kode is DC14.

Die munisipaliteit bestaan uit die volgende plaaslike munisipaliteite:
Die munisipaliteit word as volg begrens:
Die volgende statistiek is van die sensus in 2011.

Verkiesingsuitslae vir die munisipaliteit in die Suid-Afrikaanse algemene verkiesing van 2004.



</doc>
<doc id="54650" url="https://af.wikipedia.org/wiki?curid=54650" title="Internasionale Lughawe van Can Tho">
Internasionale Lughawe van Can Tho

Die Can Tho Internasionale Lughawe (Viëtnamees: "Sân bay Quốc tế Cần Thơ") (IATA: VCA, ICAO: VVCT) is 'n groot lughawe naby Can Tho, Vietnam en is die belangrikste lughawe vir binnelandse en buitelandse vlugte in Vietnam. Die lughawe is die grootste op die vasteland van Vietnam, en het in 2008 tot 3 000 000 reisigers hanteer.
Dit het die derde belangrike lughawe in Viëtnam. Die lughawe is 4 km van die sentrum. 



</doc>
<doc id="54651" url="https://af.wikipedia.org/wiki?curid=54651" title="Vaals">
Vaals

Vaals (Ripuaries en Limburgs: "Vols") is 'n dorp en munisipaliteit in die Nederlandse provinsie Limburg, wat grens aan die Waalse provinsie Luik en aan die Duitse stad Aken in die deelstaat Noordryn-Wesfale. Die munisipale gebied het sowat 9 599 inwoners (2016) en 'n oppervlakte van 24 km². Die dorp Vaals het sowat 8 000 inwoners (2003).

Die gesamentlike grens van België, Duitsland en Nederland – die "Drielandepunt" genoem – lê in hierdie munisipaliteit, op die "Vaalserberg" (323 m), tewens (kontinentaal) Nederland se hoogste punt.

In die munisipaliteit word Vaals gepraat, wat 'n variant is van die Ripuariese dialek, maar deur die Vaals se inwoners as 'n variant van die Limburgse dialek beskou word.

Plekke in die munisipale gebied van Vaals:
Camerig, Cottessen, D'n Esch, Harles, Holset, Mamelis, Melleschet, Nieuw-Lemiers, Oud-Lemiers, Raren, Rott, Vaals (dorp), Vaalsbroek, Vijlen en Wolfhaag.



</doc>
<doc id="54652" url="https://af.wikipedia.org/wiki?curid=54652" title="Raymond Mhlaba Plaaslike Munisipaliteit">
Raymond Mhlaba Plaaslike Munisipaliteit

Die Raymond Mhlaba Plaaslike Munisipaliteit (voorheen Nkonkobe en Nxuba munisipaliteite) is een van die plaaslike munisipaliteite in die Amathole-distriksmunisipaliteit in die Oos-Kaap, Suid-Afrika.

In dié munisipaliteit lê die dorpe:


</doc>
<doc id="54653" url="https://af.wikipedia.org/wiki?curid=54653" title="Groot Kei Plaaslike Munisipaliteit">
Groot Kei Plaaslike Munisipaliteit

Die Groot Kei Plaaslike Munisipaliteit is een van die plaaslike munisipaliteite in die Amathole-distriksmunisipaliteit in die Oos-Kaap, Suid-Afrika.

Nedersettings in die munisipaliteit:


</doc>
<doc id="54655" url="https://af.wikipedia.org/wiki?curid=54655" title="Ngqushwa Plaaslike Munisipaliteit">
Ngqushwa Plaaslike Munisipaliteit

Die Ngqushwa Plaaslike Munisipaliteit is een van die plaaslike munisipaliteite in die Amathole-distriksmunisipaliteit in die Oos-Kaap, Suid-Afrika.

Nedersettings in die munisipaliteit:


</doc>
<doc id="54656" url="https://af.wikipedia.org/wiki?curid=54656" title="Tsolwana Plaaslike Munisipaliteit">
Tsolwana Plaaslike Munisipaliteit

Die Tsolwana Plaaslike Munisipaliteit is 'n voormalige plaaslike munisipaliteit in die Chris Hani-distriksmunisipaliteit in die Oos-Kaap, Suid-Afrika. Dit het met Inkwanca en Lukhanji saamgesmelt op 8 Augustus 2016, om die nuwe Enoch Mgijima Plaaslike Munisipaliteit te vorm.

Nedersettings in die munisipaliteit:


</doc>
<doc id="54657" url="https://af.wikipedia.org/wiki?curid=54657" title="Lukhanji Plaaslike Munisipaliteit">
Lukhanji Plaaslike Munisipaliteit

"In Augustus 2016 saamgesmelt met Tsolwana en Inkwanca as Enoch Mgijima Plaaslike Munisipaliteit"
Die Lukhanji Plaaslike Munisipaliteit is 'n voormalige plaaslike munisipaliteit in die Chris Hani-distriksmunisipaliteit in die Oos-Kaap, Suid-Afrika. Dit het met Inkwanca en Tsolwana saamgesmelt op 8 Augustus 2016, om die nuwe Enoch Mgijima Plaaslike Munisipaliteit te vorm.

Nedersettings in die munisipaliteit:
en ander.


</doc>
<doc id="54658" url="https://af.wikipedia.org/wiki?curid=54658" title="Intsika Yethu Plaaslike Munisipaliteit">
Intsika Yethu Plaaslike Munisipaliteit

Die Intsika Yethu Plaaslike Munisipaliteit is een van die plaaslike munisipaliteite in die Chris Hani-distriksmunisipaliteit in die Oos-Kaap, Suid-Afrika.

Nedersettings in die munisipaliteit:


</doc>
<doc id="54659" url="https://af.wikipedia.org/wiki?curid=54659" title="Sakhisizwe Plaaslike Munisipaliteit">
Sakhisizwe Plaaslike Munisipaliteit

Die Sakhisizwe Plaaslike Munisipaliteit is een van die plaaslike munisipaliteite in die Chris Hani-distriksmunisipaliteit in die Oos-Kaap, Suid-Afrika. Die munisipaliteit het 62 856 inwoners. Sakhisizwe is 'n Xhosa naam wat beteken: "ons bou die nasie". 

Nedersettings in die munisipaliteit:


</doc>
<doc id="54661" url="https://af.wikipedia.org/wiki?curid=54661" title="Inxuba Yethemba Plaaslike Munisipaliteit">
Inxuba Yethemba Plaaslike Munisipaliteit

Die Inxuba Yethemba Plaaslike Munisipaliteit (voorheen Cradock Plaaslike Munisipaliteit) is een van die plaaslike munisipaliteite in die Chris Hani-distriksmunisipaliteit in die Oos-Kaap, Suid-Afrika.

Nedersettings in die munisipaliteit:


</doc>
<doc id="54663" url="https://af.wikipedia.org/wiki?curid=54663" title="Inkwanca Plaaslike Munisipaliteit">
Inkwanca Plaaslike Munisipaliteit

Die Inkwanca Plaaslike Munisipaliteit is 'n voormalige plaaslike munisipaliteit in die Chris Hani-distriksmunisipaliteit in die Oos-Kaap, Suid-Afrika. Dit het met Lukhanji en Tsolwana saamgesmelt op 8 Augustus 2016, om die nuwe Enoch Mgijima Plaaslike Munisipaliteit te vorm.

Die Xhosanaam "Inkwanca" beteken "koue plek".

Nedersettings in die munisipaliteit:

Die African National Congress het nog elke keer hier gewen sedert die eerste demokratiese munisipale verkiesing in 2000.


</doc>
<doc id="54665" url="https://af.wikipedia.org/wiki?curid=54665" title="Emalahleni Plaaslike Munisipaliteit, Oos-Kaap">
Emalahleni Plaaslike Munisipaliteit, Oos-Kaap

Die Emalahleni Plaaslike Munisipaliteit is een van die plaaslike munisipaliteite in die Chris Hani-distriksmunisipaliteit in die Oos-Kaap, Suid-Afrika.

Volgens die Suid-Afrikaanse Nasionale Sensus van 2001 word die munisipaliteit as volg onderverdeel:


</doc>
<doc id="54666" url="https://af.wikipedia.org/wiki?curid=54666" title="Engcobo Plaaslike Munisipaliteit">
Engcobo Plaaslike Munisipaliteit

Die Engcobo Plaaslike Munisipaliteit is een van die plaaslike munisipaliteite in die Chris Hani-distriksmunisipaliteit in die Oos-Kaap, Suid-Afrika.

Nedersettings in die munisipaliteit:


</doc>
<doc id="54669" url="https://af.wikipedia.org/wiki?curid=54669" title="See">
See

'n See is 'n groot hoeveelheid soutwater, wat in verbinding staan met 'n ander see of met 'n oseaan, wat ook as 'n see aangedui kan word, behalwe dat 'n oseaan 'n selfstandige geheel vorm met 'n eie sirkulasie (seestroom). 'n See daarenteen, het 'n bodem wat by 'n kontinent (of Kontinentale Plaat) behoort. 

As die verbinding tussen seë smal is en uit 'n meer of seestrate bestaan, praat mens van 'n binnesee. Seë word gevoed deur riviere en deur reënwater.

Wetenskaplikes vermoed dat die aarde ongeveer 5 miljard jaar gelede sy vorm begin aanneem het, maar dat daar oorspronklik geen see was nie. Water is geleidelik deur chemiese reaksies vrygestel, waardeur 'n hidrosfeer gevorm is. Namate dit afgekoel het, het water in vloeistofvorm die see begin vorm. 

Sedimente op die bodem van die see is waarskynlik gevorm deurdat sure met die vulkaniese gesteentes gereageer het. Ook die soutkonsentrasie van die see het waarskynlik deur hierdie reaksies ontstaan. Sedertdien is die soutkonsentrasie van die see waarskynlik in ŉ toestand van dinamiese ewewig. Nuwe soute word voortdurend deur verwering op land gevorm en in riviere na die see vervoer, terwyl ander sout in die see oorgaan in minerale. 

Daar is bereken dat indien die see oorspronklik soutloos was, dit ongeveer 12 miljoen jaar sou neem om die huidige soutkonsentrasie te bereik. As sout dus nie voortdurend in die vorm van onaktiewe minerale uit die see verwyder word nie, sou die see steeds souter word. Lewende organismes speel 'n belangrike rol in die verwydering van soute, en gesteentes soos kalksteen en dolomiet het ontstaan uit die skelette van miljoene klein seediertjies. 

In 1915 het Alfred Wegener gepostuleer dat die kontinente voortdurend beweeg en die groottes van die see dus nie konstant bly nie. Hierdie teorie word vandag nog algemeen aanvaar, en daar is aangetoon dat dele van die seebodem voortdurend in trôe afbeweeg na die binneste van die aarde toe, terwyl nuwe materiaal steeds aan die seebodem toegevoeg word deur vulkaniese aktiwiteit by die midoseaniese riwwe. 

Die verskillende oseane is almal op een of ander manier met mekaar verbind sodat die see as een groot massa water beskou kan word, wat ongeveer 71 % van die aarde se oppervlakte beslaan. Die Kaspiese See en die Dooie See is egter nie met enige ander oseane verbind nie en word daarom eerder as soutmere beskou.

Daar word vandag slegs 3 groot oseane onderskei, naamlik die Atlantiese Oseaan, die Stille Oseaan en die Indiese Oseaan. Wat vroeër as die Arktiese Oseaan bekend was, word vandag onder die Atlantiese Oseaan ingesluit, en wat vroeër as die Antarktiese Oseaan bekend was, word vandag as deels Atlantiese en deels Indiese Oseaan beskou. Die gemiddelde diepte van al die oseane is ongeveer 3 790 m, terwyl die gemiddelde hoogte van land bo seespieël slegs ongeveer 840 m is. 

Die maksimumdiepte van die see (in die Mariana-trog in die Stille Oseaan) is 10 850 m, teenoor ŉ hoogte van 8 848 m van Mount Everest, die hoogste berg op land. Rondom die kontinente is daar ŉ relatief vlak deel bekend as die kontinentale plat, waarvan die breedte wissel van byna nul langs dele van die weskus van die VSA en Suid-Amerika, tot meer as 1 000 km langs die kus van Siberië. Die gemiddelde breedte is ongeveer 75 km. 

Hierdie kontinentale plat strek tot op 'n diepte van ongeveer 200 m, waarna die see vinnig dieper word tot op 'n diepte van ongeveer 4 000 m. Laasgenoemde deel staan bekend as die kontinentale helling. Vir ongeveer 20 tot 100 km is die helling van die kontinentale helling gemiddeld ongeveer 4° teenoor die 0,1 ° van die kontinentale plat. Daarna neem die helling af. 

Groot verskille in soutkonsentrasie, temperatuur, suurstofkonsentrasie, die konsentrasie van elemente, soos silikon (Si), die konsentrasie van swewende deeltjies, ensovoorts, word in die see aangetref. Die soutkonsentrasie van seewater is gemiddeld ongeveer 35 dele per duisend, maar dit wissel van 33,5 dele per duisend en minder tot meer as 38 dele per duisend, en waar groot riviere in die see vloei, kan dit nog baie minder wees. 

Waar die Amasonerivier byvoorbeeld in die see vloei, is die water tot enkele kilometer van die kus af nog heeltemal vars. In die poolgebiede veroorsaak die smeltende ys ook dat die soutkonsentrasie laer is as elders. Die soutkonsentrasie van die Middellandse See is ongeveer 38 dele per duisend, terwyl die van die Rooi See gemiddeld 47 dele per duisend is. Die digtheid van seewater wissel na gelang van die soutkonsentrasie daarvan: hoe hoër die soutkonsentrasie, hoe swaarder die water. 

Gevolglik gee vertikale verskil le in soutkonsentrasie aanleiding tot waterbeweging as gevolg van swaartekrag. Wanneer groot riviere in die see vloei, dryf die varswater bo-op die soutwater en kan so ŉ groot oppervlak bedek. Aan die ander kant veroorsaak die voortdurende verdamping van water ŉ verhoging in die soutkonsentrasie in plekke soos die Middellandse See, en die boonste water sak af en vorm sodoende 'n diepseestroom. 

Die watersamestelling en digtheid van die diepsee varieer baie minder as die van die oppervlakwater, omdat dit nie aan die atmosfeer blootgestel is nie. Die meeste oseane toon ŉ gelaagdheid met betrekking tot temperatuur. Die boonste paar honderd meter water is goed gemeng en relatief warm. Daaronder, in 'n laag bekend as die termoklien, neem die temperatuur vinnig af, en die onderste, grootste laag water is permanent koud. 

In die omgewing van die pole word die boonste, warm laag nie aangetref nie. Ander plekke waar hierdie gelaagdheid ook onderbreek word, is langs die weskuste van die kontinente waar opwelling plaasvind. Die soutkonsentrasie van seewater is oor die algemeen effens hoër aan die oppervlak as in die diepsee vanweë die verdamping wat daar plaasvind. Die effens souter oppervlaklaag word van die diep minder sout laag geskei deur 'n oorgangslaag, bekend as die haloklien.

'n Voortdurende wisselwerking in die vorm van energie-oordrag tussen die oppervlak van die see en die atmosfeer het 'n groot invloed op sowel die see as die klimaat. Die vernaamste vorme van energie wat oorgedra word, is meganiese energie en warmte-energie. Die ontstaan van seestrome as gevolg van wind is reeds genoem en is die belangrikste oordrag van meganiese energie. Ook die energie wat vir die belangrike verskynsel van opwelling nodig is, is van wind afkomstig. 

Golwe is net so kenmerkend vir die see as seestrome en word meestal ook deur die wind veroorsaak. Vloedgolwe of tsunamis is 'n voorbeeld van golwe wat nie deur die wind veroorsaak word nie, maar wel deur vulkaniese uitbarstings onder die see. Daar is eksperimenteel aangetoon dat die wateroppervlak teen ongeveer 4 % van die snelheid van die wind wat daaroor waai, beweeg, maar dit neem met diepte vinnig af. Deur faktore soos die corioliseffek verander die stroomrigting ook onder die oppervlakte, sodat seestrome baie keer spiraalvormig is (spiraal van Ekman). Die belangrikste vorm van warmte-uitruiling aan die oppervlak van die see is die absorpsie van sonenergie. 

Lug absorbeer baie min sonenergie, sodat die absorpsie van sonenergie deur die water aan die oppervlak veroorsaak dat die oppervlaklaag gewoonlik effens warmer is as die lug daarbo. Deur geleiding en konveksiestrome in die lug word die warmte van die water egter geleidelik aan die lug oorgedra. As daar min wind is, gee hierdie warmte-oordrag gewoonlik aanleiding tot mis. Die lagie lug direk bo die oppervlak van die water is meestal versadig met waterdamp, en deur turbulensie van die lug word die versadigde lug met droër lug gemeng. 

Sodoende word waterdamp voortdurend na die lug oorgedra. Die warmte-energie wat vir verdamping nodig is, kom oorspronklik van die son. Wanneer die waterdamp weer as reën neerslaan, word die verdampingsenergie vrygestel en word die atmosfeer dus effens verwarm. Koolsuurgas (CO) uit die lug reageer met water (HO) sodat koolsuur (HCO) gevorm word en andersom. Die koolsuur reageer ook met soute om karbonate te vorm. 

Hierdie reaksie speel 'n belangrike rol in die regulering van die suurgehalte (pH) van seewater. Vaste stowwe word ook dikwels tussen die see en die atmosfeer uitgeruil. In woestyngebiede waai sand dikwels in groot hoeveelhede in die see en kan sodoende vertroebeling van die water veroorsaak. Die Geel See langs die Gobiwoestyn het byvoorbeeld sy naam gekry op grond van die gelerige, troebel water wat deur die sand veroorsaak word. 

Vaste deeltjies wat uit die see na die atmosfeer oorgedra word, is soutkristalle wat ontstaan vanweë die verdamping van water uit druppeltjies wat uit branders, ensovoorts, vrygestel word. Hierdie soutkristalle het 'n belangrike invloed op die weer omdat hulle as kondensasiekerne dien sodat reëndruppels uit waterdamp gevorm kan word. Die warmte-uitruiling tussen die atmosfeer en die see veroorsaak oor die algemeen 'n matige klimaat oor die see en op land naby die see·.

Die omgewing van die kontinentale plat verskil grotendeels van die van die diepsee, en afsettings daarop (vlak afsettings) toon ook duidelike verskille met die op die bodem van die diepsee. In die litorale sone of getysone is die water baie onstuimig en aan strominge onderhewig, sodat die afsettings wat daar gevorm word, baie heterogeen is. Dikwels word geen afsettings gevorm nie. 

Golfaksie kom tot 'n diepte van ongeveer 30 m voor. In die res van die neritiese sone (bo die kontinentale plat) is die water betreklik stil, sodat die afsettings wat in daardie deel van die sone gevorm word, oor die algemeen homogeen is. Soos in die diepsee kan die afsetting van sedimente op verskillende maniere plaasvind. Die vernaamste afsettings is klastiese, organogeniese en chemiese afsettings, terwyl die materiaal wat in vulkaniese uitbarstings vrygestel word, soms ook deur die wind in die see gedryf kan word.

Die meeste materiaal wat tydens erosie op land vrykom, word in riviere na die see vervoer. Waar die riviere in die see uitmond, neem die stroomsnelheid grootliks af, sodat die getransporteerde materiaal begin uitsak. Die growwe materiaal (klippies) sak eerste uit, gevolg deur minder growwe materiaal (sand) en nog fyner materiaal (klei). 

Die sortering van die materiaal op die seebodem vind sodoende plaas, met die grofste materiaal naby die riviermondings en die fynste materiaal die verste van die mondings af. Sand word veral deur bodemstrome wat parallel met die kus loop, langs die kus af na die see vervoer. Baie min van die sedimente bereik die diepsee, sodat die groeitempo van die diepseebodem slegs ongeveer 0,05 tot 0,5 mm per duisend jaar is.

Die chemiese sedimente van die kontinentale plat kan in 3 hoofgroepe verdeel word, naamlik die outigene (nuutgevormde) minerale, konkresies en chemiese neerslae. Die belangrikste outigene mineraal is gloukoniet, 'n groen mineraal wat tot op dieptes van 500 m voorkom, maar veral op die kontinentale plat in die omgewing van riviermondings aangetref word. Die kristalle word in sowel sand as klei aangetref. 

Konkresies is plaaslike konsentrasies van materiaal met ŉ afwykende chemiese samestelling wat gevorm word deur die migrasie van stowwe (gewoonlik in ioonvorm) na 'n kern waaromheen hulle neerslaan. Chemiese neerslag uit water ontstaan wanneer die water oorversadig is. Daar word onderskei tussen die neerslag van kalk en van evaporiete, aangesien relatief geringe veranderings in temperatuur of waterdiepte tot kalkneerslae kan lei. Evaporiete kan slegs vorm as daar grootskaalse verdamping plaasvind.

'n Groot aantal marine- of see-organismes het skelette wat hoofsaaklik uit kalk bestaan, en wanneer die organismes afsterf, sak hulle skelette af na die bodem. Net so bly ook die skulpe van skulpdiere op die bodem agter wanneer die ander liggaamsdele verteer. Veral in die litorale sone (waar die meeste skulpdiere aangetref word) word die skulpe vinnig deur die onstuimige water vergruis. 

Met verloop van jare word diep sedimente so opgebou, wat later in kalksteen kan verander. In die diepsee is dit veral eensellige diertjies (orde "Foraminiferida" en "Radiolarida") wat aan organogene sedimente oorsprong gee deurdat hul skelette na die bodem afsak. Diatomiet is byvoorbeeld die sediment wat deur die skelette van eensellige diertjies gevorm word en wat ontgin word om hoofsaaklik as filtermateriaal verkoop te word. Nog 'n manier waarop organogene sedimente kan ontstaan, is deur die verwe ring van koraalriwwe. 

As 'n koraalrif langs 'n kus ontstaan, groei dit mettertyd totdat dit aan die oppervlak kom en verhinder dan dat nuwe seewater tussen die rif en die kus kom. As daar baie riviere in die see loop, raak die water tussen die rif en die kus te vars vir die koraalorganismes sodat die aan die kuskant van die rif afsterf en die rif mettertyd seewaarts groei. Die dooie koraalorganismes vorm dan organogene sedimente tussen die kus en die rif. 

Daar word algemeen aanvaar dat lewe in die see ontstaan het, en dat die samestelling van die liggaamsvloeistof van die meeste diere daarom nog baie met die van seewater ooreenkom. Die variasie in soutgehalte, temperatuur, ensovoorts, is relatief klein in vergelyking met die toestande op land, en seewater is oor die algemeen 'n baie konstante omgewing wat voordelig is vir lewe. Die selvloeistof van die eerste lewende organismes het presies dieselfde samestelling as seewater gehad en by die meeste marineorganismes is die selvloeistof en die seewater vandag nog isosmoties (het dieselfde osmotiese waarde). 

Die liggaamswand van hierdie diere is meestal deurlaatbaar vir water en ione sodat vrye uitruiling daarvan plaasvind. By ander diere, soos die beenvisse, is die selvloeistof hiposmoties ten opsigte van die seewater (die soutkonsentrasie is laer as die van die seewater), en hierdie diere het spesiale meganismes om waterverlies te voorkom en sout uit te skei. Die riviere wat in die see uitmond, voer gedurig nuwe voedingstowwe die see in, sodat die litorale (teen die kus) en neritiese (oor die kontinentale plat) sones baie ryker aan minerale is as die diepsee. 

Gevolglik word heelwat meer lewe in die sones as in die diepsee aangetref. In riviermondings fluktueer die soutkonsentrasie baie meer as in die oop see en die diere wat hierdie fluktuasie kan weerstaan, staan bekend as eurihaliene diere. Die wat geen of baie min fluktuasie kan verdra, staan bekend as stenohaliene diere.

Die termiese gelaagdheid van die see in die trope en subtrope is baie stabiel omdat die warmer water bo is en die kouer water onder, en geen vermenging vind plaas nie. Gevolglik kom daar byna geen suurstof in die dieper laag voor nie en is daar min lewe. In die omgewing van die pole strek die koue water tot teen die oppervlak. In teenstelling met varswater, wat sy grootste digtheid teen 'n temperatuur van 4 °C bereik, is die digtheid van seewater omgekeerd eweredig aan die temperatuur daarvan: dus hoe laer die temperatuur, hoe swaarder is die water. 

Dit vries ook by 'n laer temperatuur as varswater. In die poolgebiede word die oppervlakwater verkoel tot ongeveer -2 °C, terwyl die dieper water 'n temperatuur van ongeveer +2 °C het. Die oppervlakwater sak dus af en die diep water beweeg op (termohaliene konveksie). Deur hierdie vermenging bly die suurstofkonsentrasie van die diep water relatief hoog en word nuwe minerale steeds na die oppervlak vervoer. 

Hierdie dele is gevolglik ryk aan plankton en planktonetende diere soos baleinwalvisse naby die oppervlak, en visse wat in die diep water voorkom. In die see in tropiese en subtropiese dele sak dooie organiese materiaal voortdurend af. Dit word deur bakterieë verteer, maar die minerale oorblyfsels sak af na die bodem en bly daar. Die enigste geval waar die minerale weer na die oppervlak kom en nuwe lewe moontlik maak, is tydens opwelling.

Die belangrikste produsente in die see is 'n groot groep, merendeels eensellige, organismes, bekend as die fitoplankton of plantaardige plankton. Hoewel hulle vroeër as plante beskou is, word hulle hedendaags onder die koninkryk Protista geklassifiseer. Die meeste van hulle, soos die diatome, behoort tot die afdeling "Bacillariophyceae". Hierdie organismes bou organiese voedingstowwe op deur middel van fotosintese, en dien as bron van voedsel vir die soöplankton of dierlike plankton en ander diere. 

Die fitoplankton is tot die eufotiese sone (die boonste waterlaag waarin lig deurdring) beperk, maar die soöplankton word ook dieper aangetref omdat hulle nie van lig afhanklik is nie. Plankton word gedefinieer as die swewende of drywende organismes wat vir hul beweging van waterstrome afhanklik is terwyl nekton 'n versamelnaam is vir vryswemmende organismes wat self kan bepaal waarheen hulle wil swem (byvoorbeeld visse). Seewiere is meersellige plantaardige organismes wat vandag meestal ook onder die koninkryk "Protista" geklassifiseer word en wat hoofsaaklik tot die litorale sone (getysone) beperk is omdat hulle aan die bodem veranker is en sonlig nodig het vir fotosintese. 

Veral rooi en bruinwiere (afdelings "Rhodophyta" en "Phaeophyta") kom egter op groter dieptes in die neritiese sone (op die kontinentale plat onder die springgety-laagwaterlyn) voor omdat hulle lig in die groen en blou spektrum benut, wat verder deur water dring as die hoofsaaklik rooi lig wat groenwiere (afdeling "Chlorophyta") benut. Saam met die talle seediere wat aan die bodem veranker is, vorm die seewiere die bentos (bodemlewende organismes). 

Die verskeidenheid van ongewerwelde diere wat in die see aangetref word, is baie groter as die wat op land leef. Die meeste marinediere word in die neritiese sone en die litorale sone aangetref. Die litorale sone word in 3 sones onderverdeel, naamlik die supragety-, tussengety- en subgetysone. Die tussengetysone le tussen die gemiddelde laagwater- en hoogwatermerk, die supragetysone tussen die gemiddelde hoogwatermerk en die springgetyhoogwatermerk, en die subgetysone tussen die gemiddelde laagwatermerk en die springgetylaagwatermerk. 

Elke sone het sy kenmerkende fauna wat teen verskillende grade van uitdroging bestand is. Die groei van die produsente word hoofsaaklik bepaal deur die beskikbare hoeveelheid fosfate en nitrate wat deel uitmaak van talle organiese verbindings. ŉ Kenmerkende verskil tussen die meeste marineprodusente (fito-plankton) en die terrestriële (landlewende) produsente is dat eersgenoemde 'n betreklik lae biomassa het, terwyl hul produksie relatief hoog is, veral as daar baie minerale voedingstowwe aanwesig is. 

Terrestriële produsente (plante) het meestal 'n relatief hoë biomassa met 'n varierende produksie wat baie van die reënval afhang. Die belangrikste marine werweldiere is die visse, waarvan verreweg die meeste spesies in die see aangetref word, maar al die ander werweldiere, behalwe amfibieë, word ook in die see verteenwoordig. Die enigste slange is die lede van die familie "Hydrophiidae", 'n familie wat tot die see beperk en uiters giftig is. 

Hoewel voëls nie in die see leef nie, is daar 'n groot aantal voëls wat volkome van die see afhanklik is vir voedsel en aan die kuste nesmaak. Van die belangrikste broeiplekke van die voëls word op oseaniese eilande aangetref. Die verskeidenheid van marinesoogdiere is relatief klein, maar die wat wel aangetref word, is oor die algemeen baie bekend en dikwels ekonomies belangrik. Die marinesoogdiere is hoofsaaklik die walvisse en dolfyne (orde "Cetacea"), die robbe (suborde "Pinnipedia" en die orde "Carnivora") en die doegongs (orde "Sirenia"). Die getalle van die meeste seesoogdiere het reeds geweldig afgeneem vanweë die jag wat op hulle gemaak word.

Die water op aarde staan nie stil nie, inteendeel, dit is gedurig in beweging. Die getye verplaas elke dag groot hoeveelhede water oor ons planeet en deur drukverskille (veroorsaak deur o.a. temperatuur en soutgraad) en die korioliseffek ontstaan seestromings wat vir verskuiwings van watermassa oor ons planeet sorg. Hierdie seestromings is een van die belangrikste faktore in die klimaat op aarde, byvoorbeeld die Golfstroom voer warmte vanuit die Karibiese gebied na Europa, wat die oorsaak is dat Europa 'n meer gematigde klimaat as byvoorbeeld Kanada of Siberië het.

Die seë op aarde het 'n kritieke rol gespeel by die ontwikkeling van lewe op aarde. Tot sowat 400 miljoen jare gelede is alle lewe uitsluitlik in water aangetref. Eers in die Geologiese devoon tydperk trek die eerste plante aan land en produseer hulle op groot skaal suurstof, waarna in dieselfde tydvak die amfibieë aan land kon gaan. Nog steeds krioel dit in die seë van lewe, waarvan tans maar net 'n deel ontdek is. Bekende diergroepe wat in en rond seë lewe is visse, seesoogdiere, seeskilpaaie en seevoëls. Maar van minstens so groot belang is minder bekende groepe soos die weekdiere, stekelhuidiges (soos seesterre en seeappels), skaaldiere en neteldiere. Die basis van die voedselpiramide in die see word gevorm deur eensellige organismes soos die foraminifere, dinoflagellate, radiolaria, diatomeë en plankton. Voorbeelde van ekosisteme in see is koraalriwwe en kelpwoude.

Al vanaf die antieke tyd speel die seë 'n belangrike rol vir die mensheid. Hulle is 'n belangrike bron van voedsel en skeepsboutegnieke maak dit vir die mens vir die eerste keer moontlik om groot hoeveelhede goedere oor groot afstande te vervoer. Seë word vervoer-are in die handel en word van militêre belang. 

Die sagte klimaat wat die Golfstroom aan Europa verskaf het was sonder twyfel 'n kritiese faktor gewees in die ontwikkeling van die Europese beskawing en danksy die see het die Europese beskawing sedert die renaissance weer oor die res van die wêreld uitgedy. Later kry die seë 'n funksie in die wereldwye passasiersvervoer en deesdae het hulle veral 'n belang in die goederevervoer. Seë vorm tans 'n noodsaaklike lewensaar van die mensdom se welvaart.

Arktiese Oseaan
Atlantiese Oseaan
Indiese Oseaan
Stille Oseaan
Suidelike Oseaan

Volgens die bostaande definisie is die volgende "seë" nie werklik seë nie, maar is inderwaarheid mere:

Die maan van die aarde het ook seë, maar dan is dit slegs 'n benaming vir vulkaniese vlaktes waarvan mense ten tye van die naamgewing gedog het dat die verskynsels in der waarheid seë is.




</doc>
<doc id="54670" url="https://af.wikipedia.org/wiki?curid=54670" title="Kweper">
Kweper

'n Kweper (of Kweperboom) (Engels: "Quince", Nederlands: "Kweepeer", Latyn: "Cydonia oblonga") is 'n plant uit die roosfamilie ("Rosaceae"). Die plant is vrugdraend en die vrugte word ook na verwys as "kwepers".

Dit is vroeër jare algemeen in tuine aangeplant vir die vrugte wat vir konfyt gebruik is. Kwepers word veral vars in Suid-Afrika van die boom af geëet, geskil en met sout bestrooi. Dit word ook gekook in suiker en in pasteie gebruik. Dit kan ook heel en ongeskil by 160 grade in 'n oond gebak word tot dit sag is (+/- 1 tot 1 1/2 uur). Bedien dan met room of kondensmelk.



</doc>
<doc id="54672" url="https://af.wikipedia.org/wiki?curid=54672" title="Long Beach">
Long Beach

Long Beach is die sewende grootste stedelike nedersetting in die Amerikaanse deelstaat Kalifornië, geleë aan die monding van die Los Angeles-rivier in die Stille Oseaan in Suid-Kalifornië. Die stadsnaam is afgelei van die wit sandstrand wat oor 'n afstand van 5,5 myl (9 km) strek.

Long Beach se hawe het tot een van die besigstes ter wêreld ontwikkel en is tans die tweede grootste houerhawe in die VSA. Danksy die olievelde, wat hier aan- en aflandig ontgin word, is Long Beach daarnaas ook 'n sentrum van die oliebedryf. Ander belangrike plaaslike nywerhede sluit vliegtuie, motoronderdele, elektroniese en oudiovisuele toerusting en meubels in. Die ekonomiese ontwikkeling van die stad is nou gekoppel aan die groei van die plaaslike hoëtegnologie- en lug- en ruimtevaartbedrywe.

As deel van die metropolitaanse gebied van Los Angeles-Long Beach-Santa Ana - Long Beach is sowat 40 kilometer suid van Los Angeles se middestad geleë - het L.B., soos dit in die omgangstaal bekend staan, steeds in die skadu van sy groter susterstad gestaan. In die 1970's was Long Beach veral berug vir sy naglewe-distrikte wat talle seelui gelok het. Intussen is sy hawegeriewe tot van die bestes wêreldwyd herontwikkel, en talle nuwe bouprojekte is aangepak wat van Long Beach 'n stad van baie hoë lewensgehalte maak. Queensway Bay, 'n nuwe buurt langs die Stille Oseaankus, is een van die grootste bouprojekte in die geskiedenis van Kalifornië.

Long Beach is sowat 40 km (25 myl) suid van die middestad van Los Angeles geleë. Volgens die Verenigde State se Sensusburo beloop die totale oppervlakte van Long Beach 133,2 km² of 51,4 vierkante myl, waarvan 130,3 km² land en 2,9 km² water is. Signal City, 'n onafhanklike stad, is as 'n enklawe temidde van Long Beach se stadsgebied geleë.

Die grootste deel van Long Beach het 'n Mediterreense tot halfdroë klimaat met baie sonskyndae. Vanweë die ligging aan die Stille Oseaan is Long Beach gedurende die somermaande dikwels in lae wolke en mis gehul wat oornag vorm en gewoonlik teen namiddag weer opklaar. Die seewind, wat dikwels vanuit die Stille Oseaan waai, het 'n matigende invloed op somertemperature. Hittegolwe en bedompige toestande kom selde gelyktydig voor sodat die somerhitte nouliks ongemaklik is.

Die stad se geografiese ligging effens oos van die Palos Verdes-skiereiland en die kuslyn, wat in Long Beach merendeels in suidelike rigting loop, dra daartoe by dat weerspatrone merkbaar van dié van aangrensende nedersettings in die noorde en suide verskil. Die Palos Verdes-berge vorm 'n natuurlike versperring vir lugstrome wat in 'n oos-wesrigting beweeg en die instroming van vogtige lug wat in ander kusstede in Los Angeles County, soos byvoorbeeld Manhattan Beach en Santa Monica, waargeneem kan word.

Net soos in ander Suid-Kaliforniese streke val reën hoofsaaklik in die wintermaande. Swaar reënbuie sak uit tydens storms, maar Long Beach kry minder neerslae as nedersettings naby die San Gabriel- of San Bernardino-berge wat verder landwaarts lê.

Net vyftig jaar nadat Christophorus Columbus Amerika ontdek het, het 'n Spaanse ekspedisie onder leiding van die Portugees João Rodrigues Cabrilho (Spaanse skryfwyse: Juan Rodríguez Cabrillo; omstreeks 1499-1543) in die kusgebied van die huidige Long Beach voor anker gelê. Cabrilho het die gebied "Bahia de los Fumos" ("Rookbaai") genoem - na aanleiding van die vure wat deur inheemse Indiane tydens hul jagtogte op konyne in die grasvelde ontstook is. Hierdie vure het groot rookwolke afgegee.

Long Beach se moderne geskiedenis het met die grondskenking begin wat in 1784 aan die soldaat Manuel Nieto oorhandig is. Sy oorspronklike "rancho" of landgoed is deur sy nakomelinge opgedeel sodat die huidige stadsgebied uiteindelik deel uitgemaak het van twee ranchos, Los Cerritos en Los Alamitos. Los Cerritos is in 1866 aan Lewellyn Bixby verkoop en vervolgens deur sy broer Jotham bestuur. Die Bixby-familie was bekende plaaseienaars wat grootliks bygedra het tot die groei van Long Beach en vandag steeds 'n prominente rol speel.

In 1880 het Long Beach se eerste eiendomsontwikkelaar, William Erwin Willmore, 'n boorling van Engeland, 'n deel van Los Cerritos onderverdeel. Met die aankoms van twee groepe setlaars twee jaar later is die nedersetting ("township") Willmore City gevestig. Nog twee jaar later was daar slegs 'n tiental geboue in die nuwe nedersetting. Nadat sy projek geblyk het om onsuksesvol te wees, het Willmore na Arizona verhuis. Nuwe setlaars het nogtans na die gebied gestroom, veral nadat strawwe mededinging tussen twee spoorwegmaatskappye, die nuutgestigte "Santa Fe Railroad" en die ouer "Southern Pacific Railroad", groot getalle besoekers na Long Beach gelok het, en in 1888 is die nedersetting met altesaam 59 geboue en 'n skool onder sy nuwe naam City of Long Beach geïnkorporeer.

Ontevredenheid oor die prohibisie en hoë belastingtariewe was die rede vir 'n kortstondige disinkorporasie in 1897. Inwoners het nog in dieselfde jaar ten gunste van reïnkorporasie gestem. Met die opening van "Pacific Electric" se elektriese tremstelsel in 1902 het Long Beach as kommersiële sentrum en strandoord vinnig begin groei. In die eerste dekade van die 20ste eeu was dit een van die snelste groeiende stede in die Verenigde State.

Long Beach se middestad en belangrikste besienswaardighede is wes van die hawegeriewe langs die Stille Oseaankus geleë, met uitgestrekte woongebiede in 'n vlakte wat noordwaarts tot South Central Los Angeles strek en as eiendomsprojekte met meer of min eenvormige enkelgesinhuise ontwikkel is. Hierdie residensiële buurte kontrasteer met sorgvuldig gerestoureerde historiese boukuns en moderne toringgeboue van staal en glas in die middestad rondom Pine Avenue en Shoreline Drive. Hier word van die merkwaardigste geboue uit die vroeë 19de eeu as ook die vermaakgeriewe aangetref wat van Long Beach, ondanks sy ligging naby die hawe en sy nywerheidsgebiede, 'n gewilde strandoord gemaak het.

Vanaf 1902 het Long Beach se hawehoof met die omliggende vermaaklikheidsbuurt ontstaan wat as "The Pike" bekendstaan en destyds danksy nabygeleë tuimeltreine soos "Jack Rabbit Racer" en "Salt Water Plunge" van toeriste gekrioel het wat vir 'n rit tougestaan het - asook skare straatsmouse.

In 1910 het die "California Motion Picture Manufacturing Company" 'n rolprentateljee in Long Beach op die hoek van 6th Street en Alamitos Avenue opgerig - die eerste ateljee wat wes van Chicago ontstaan het in 'n tydperk toe New York Stad nog die spilpunt van die Amerikaanse rolprentbedryf was. In April 1913 het H. M. Horkheimer saam met sy broer Elwood geërfde geld aangewend om die ateljee te koop. 

Die "Balboa Amusement Producing Company" (ook bekend as "Balboa Studios"), wat hulle vervolgens hier gevestig het, het in die volgende vyf jaar meer as 1 000 rolprente vervaardig waarvan net sowat 'n tiende bewaar gebly het. Bekende akteurs, wat in dié tyd rolle in die gebroeders Horkheimer se stomfilms vertolk het, sluit Fatty Arbuckle en Buster Keaton in. Charlie Chaplin het drie keer besoeke aan die ateljee gebring - om Arbuckle se rolprentopnames by te woon en om meer oor die bestuur van 'n rolprentateljee te wete te kom. Sy verworwe kennis het Chaplin aangewend vir sy eie nuut gestigte onderneming - "United Artists".



</doc>
<doc id="54673" url="https://af.wikipedia.org/wiki?curid=54673" title="Solvang">
Solvang

Solvang (Deens: "sonnige veld") is 'n stad in Santa Barbara County, Kalifornië, Verenigde State, 132 myl noord van Los Angeles. Dit is een van die nedersettings in Santa Ynez Valley met 'n bevolking van 5 173 in 2009. Solvang is op 1 Mei 1985 as stad geïnkorporeer.

Solvang is in 1911 deur drie Deens-Amerikaanse opvoedkundiges op die "Rancho San Carlos de Jonata" op byna 9 000 akkers (3 600 hektaar) se grond gestig. Die eerste setlaars was Deens-Amerikaners wat weswaarts getrek het om 'n Deense kolonie ver weg van die strawwe winters in die Amerikaanse Midweste te stig. Die boustyl van talle fasades en geboue weerspieël dan ook die argitektoniese tradisies van Denemarke. 'n Aantal bakkerye, restourante en winkels roep die smaak van Deense kookkuns na vore en gee 'n indruk van dié land se ontwerpkuns.

Besienswaardighede in Solvang, wat dikwels die "Deense hoofstad van die VSA" genoem word, sluit 'n kopie van die bekende "Klein Meermin"-standbeeld in Kopenhagen, 'n borsbeeld van die Deense digter Hans Christian Andersen en 'n namaaksel van Kopenhagen se "Rundetårn" ("Ronde toring") op die skaal 1:3 in wat in 1991 in die middestad opgerig is.

Mission Santa Ines, een van Kalifornië se historiese sendingstasies, is eweneens naby die stadsentrum geleë. Michael Jackson se "Neverland Ranch" is 'n verdere trekpleister naby Solvang. 


</doc>
<doc id="54674" url="https://af.wikipedia.org/wiki?curid=54674" title="Simpelveld">
Simpelveld

Simpelveld (Limburgs: "Zumpelveld") is 'n dorp en munisipaliteit in die Nederlandse provinsie Limburg, wat grens aan die Duitse deelstaat Noordryn-Wesfale. Die munisipale gebied het sowat 11 000 inwoners (2012) en 'n oppervlakte van 16 km². Die dorp Simpelveld het sowat 6 000 inwoners (2005).

In die munisipaliteit word Simpelvelds en Bocholts gepraat, wat variante van die Ripuariese dialek (veral Bocholts) is.

Plekke in die munisipale gebied van Simpelveld:
Baaks/Sweijer, Baneheide, Bocholtz, Bocholtzerheide, Bosschenhuizen, Broek, Bulkemsbroek, Huls, In de Gaas, Molsberg, Prickart, Simpelveld (dorp), Vlengendaal, Waalbroek en Zandberg.



</doc>
<doc id="54675" url="https://af.wikipedia.org/wiki?curid=54675" title="Heerlen">
Heerlen

Heerlen (Limburgs: "Heële", ook wel "Haelder" of "Haerle") is 'n stad en munisipaliteit in die Nederlandse provinsie Limburg, wat aan die Duitse deelstaat Noordryn-Wesfale grens. Die munisipale gebied het sowat 89 000 inwoners (2012) en 'n oppervlakte van 46 km². Die stad Heerlen bestaan uit drie stadsdele: Heerlen-Noord, Heerlen-Stad en Heerlen-Zuid.

Plekke in die munisipale gebied van Heerlen:
Benzenrade, Bovenste Caumer, De Euren, De Hees, GMS, Heerlen-Centrum, Heerlerbaan, Heerlerheide, Heihoven, Hoensbroek, Hondsrug, Imstenrade, Koningsbeemd, Meezenbroek, Molenberg, Musschenbroek, Onderste Caumer, Palemig, Schurenberg, Ten Esschen, Terschuren, Terworm, Vrank, Welten en Zeswegen.



</doc>
<doc id="54676" url="https://af.wikipedia.org/wiki?curid=54676" title="Matjhabeng Plaaslike Munisipaliteit">
Matjhabeng Plaaslike Munisipaliteit

Die Matjhabeng Plaaslike Munisipaliteit is een van die Plaaslike Munisipaliteite in die Lejweleputswa-distriksmunisipaliteit in die Vrystaat, Suid-Afrika.

Die munisipaliteit maak in 2011 nuus as een van die ergste voorbeelde van wydverspreide korrupsie onder ampsdraers van die ANC-regering. Oor vier jaar het sowat twee miljard rand hier spoorloos verdwyn.

Nedersettings in die munisipaliteit:


</doc>
<doc id="54678" url="https://af.wikipedia.org/wiki?curid=54678" title="Nala Plaaslike Munisipaliteit">
Nala Plaaslike Munisipaliteit

Die Nala Plaaslike Munisipaliteit is een van die plaaslike munisipaliteite in die Lejweleputswa-distriksmunisipaliteit in die Vrystaat, Suid-Afrika. "Nala" is 'n Sesotho-woord vir Welstand.

Mpai Mogorosi is die burgemeesteres.

Volgens die 2011-sensus word die munisipaliteit as volg ingedeel:


</doc>
<doc id="54679" url="https://af.wikipedia.org/wiki?curid=54679" title="Masilonyana Plaaslike Munisipaliteit">
Masilonyana Plaaslike Munisipaliteit

Die Masilonyana Plaaslike Munisipaliteit is een van die plaaslike munisipaliteite in die Lejweleputswa-distriksmunisipaliteit in die Vrystaat, Suid-Afrika.

Nedersettings in die munisipaliteit:


</doc>
<doc id="54680" url="https://af.wikipedia.org/wiki?curid=54680" title="Tswelopele Plaaslike Munisipaliteit">
Tswelopele Plaaslike Munisipaliteit

Die Tswelopele Plaaslike Munisipaliteit is een van die plaaslike munisipaliteite in die Lejweleputswa-distriksmunisipaliteit in die Vrystaat, Suid-Afrika.

Nedersettings in die munisipaliteit:


</doc>
<doc id="54681" url="https://af.wikipedia.org/wiki?curid=54681" title="Tokologo Plaaslike Munisipaliteit">
Tokologo Plaaslike Munisipaliteit

Die Tokologo Plaaslike Munisipaliteit is een van die plaaslike munisipaliteite in die Lejweleputswa-distriksmunisipaliteit in die Vrystaat, Suid-Afrika.

Nedersettings in die munisipaliteit:


</doc>
<doc id="54682" url="https://af.wikipedia.org/wiki?curid=54682" title="Kerkrade">
Kerkrade

Kerkrade (Ripuaries: "Kirchroa", Limburgs: "Kèrkrao(j)" of "Kirkrao", Duits: "Kirchrath") is 'n dorp en munisipaliteit in die Nederlandse provinsie Limburg, wat aan die Duitse deelstaat Noordryn-Wesfale grens. Die munisipale gebied het sowat 47 000 inwoners (2012) en 'n oppervlakte van 22 km². Kerkrade is in drie wyke verdeel: Kerkrade-West, Kerkrade-Noord en Kerkrade-Oost.

Kerkrade het 'n professionele sokkerspan: Roda JC.

Saam met die Duitse buur-munisipaliteit Herzogenrath vorm Kerkrade die simboliese Europastad Eurode.

In Kerkrade en Herzogenrath word Kerkraads gepraat, wat 'n variant van die Ripuariese dialek is, maar deur die Kerkrade se inwoners as 'n variant van die Limburgse dialek beskou word.

Plekke in die munisipale gebied van Kerkade:
Bleijerheide, Chevremont, Erenstein, Eygelshoven-Kom, Gracht, Haanrade, Heilust, Holz, Hopel, Kaalheide, Kerkrade-Centrum, Mucherveld, Nulland, Rolduckerveld, Spekholzerheide, Terwinselen, Vink en Waubacherveld.




</doc>
<doc id="54684" url="https://af.wikipedia.org/wiki?curid=54684" title="Herzogenrath">
Herzogenrath

Herzogenrath (Ripuaries: "Hertseroa", Limburgs: "Hertseroaj", Nederlands: " 's-Hertogenrade", Frans: "Rode-le-Duc") is 'n stad en munisipaliteit in die Duitse deelstaat Noordryn-Wesfale. Die munisipaliteit het sowat 47 000 inwoners (2011) en beslaan 'n oppervlakte van 33 km². 

Herzogenrath grens aan die stad Kerkrade in die Nederlandse provinsie Limburg en vorm saam met hierdie munisipaliteit die simboliese Europastad Eurode.

In Herzogenrath en Kerkrade word Kerkraads gepraat, wat 'n variant van die Ripuariese dialek is (maar deur die Kerkrade se inwoners as 'n variant van die Limburgse dialek beskou word).



</doc>
<doc id="54685" url="https://af.wikipedia.org/wiki?curid=54685" title="Middelnederlands">
Middelnederlands

Middelnederlands was 'n Wes-Germaanse taal wat tussen 1200 en 1500 gepraat is in die huidige Lae Lande.

Die moderne Nederlands is die direkte afstammeling van Middelnederlands, wat op sy beurt afstam van Oudnederlands (ong. 800-1200).

In teenstelling tot die moderne taal ken Middelnederlands nog drie geslagte en vier naamvalle. Die verbuiging kan swak of sterk wees.


</doc>
<doc id="54687" url="https://af.wikipedia.org/wiki?curid=54687" title="Moqhaka Plaaslike Munisipaliteit">
Moqhaka Plaaslike Munisipaliteit

Die Moqhaka Plaaslike Munisipaliteit is een van die plaaslike munisipaliteite in die Fezile Dabi-distriksmunisipaliteit in die Vrystaat, Suid-Afrika.

Nedersettings in die munisipaliteit:


</doc>
<doc id="54688" url="https://af.wikipedia.org/wiki?curid=54688" title="Ngwathe Plaaslike Munisipaliteit">
Ngwathe Plaaslike Munisipaliteit

Die Ngwathe Plaaslike Munisipaliteit is een van die plaaslike munisipaliteite in die Fezile Dabi-distriksmunisipaliteit in die Vrystaat, Suid-Afrika.

Nedersettings in die munisipaliteit:

Die kleinste dorp in die Vrystaat, Reitzburg, is in die Ngwathe Plaaslike Munisipaliteit geleë.


</doc>
<doc id="54689" url="https://af.wikipedia.org/wiki?curid=54689" title="Metsimaholo Plaaslike Munisipaliteit">
Metsimaholo Plaaslike Munisipaliteit

Die Metsimaholo Plaaslike Munisipaliteit is een van die plaaslike munisipaliteite in die Fezile Dabi-distriksmunisipaliteit in die Vrystaat, Suid-Afrika. Ná die verkiesing van 3 Augustus 2016 het dit die eerste munisipale raad in die Vrystaat onder die nuwe bedeling geword wat nie deur die ANC beheer word nie nadat die ANC 19 van die setels gekry het, vergeleke met 'n koalisie, bestaande uit die DA (12), EFF (8), Metsimaholo Community Association (2) en VF+ (1), se 23. Die ANC het in die verkiesing 45,17% van die stemme op hom verenig. 

Die munisipaliteit se naam beteken "groot water" in Sotho.

Nedersettings in die munisipaliteit:

In die verkiesings vir die munisipaliteit van Augustus 2016 het die ANC net 19 setels verower en die opposisie 23: DA 12, EFF 8, MCA 2 en die VF+ 1 setel. Op 22 Augustus het die opposisie aangekondig dat hul koalisie die munisipaliteit gaan regeer. Dit het later weer verander.


</doc>
<doc id="54690" url="https://af.wikipedia.org/wiki?curid=54690" title="Mafube Plaaslike Munisipaliteit">
Mafube Plaaslike Munisipaliteit

Die Mafube Plaaslike Munisipaliteit is een van die plaaslike munisipaliteite in die Fezile Dabi-distriksmunisipaliteit in die Vrystaat, Suid-Afrika.

Nedersettings in die munisipaliteit:


</doc>
<doc id="54692" url="https://af.wikipedia.org/wiki?curid=54692" title="Landgraaf (munisipaliteit)">
Landgraaf (munisipaliteit)

Landgraaf (Limburgs: "Lankgraaf") is 'n dorp en munisipaliteit in die Nederlandse provinsie Limburg, wat aan die Duitse deelstaat Noordryn-Wesfale grens. Die munisipale gebied het sowat 38 000 inwoners (2012) en 'n oppervlakte van 25 km².

Plekke in die munisipale gebied van Landgraaf:
Landgraaf (dorp), Nieuwenhagen, Rimburg, Schaesberg en Waubach.



</doc>
<doc id="54693" url="https://af.wikipedia.org/wiki?curid=54693" title="Long Tompas">
Long Tompas

Die Long Tompas is 'n bergpas in Mpumalanga, Suid-Afrika. Dit verbind Lydenburg met Sabie via die R37-hoofpad oor die Drakensberg. Die pas dra die naam van die bekende Long Tomkanonne wat die Boere teen die Britte gebruik het gedurende die Tweede Vryheidsoorlog. 

Die Voortrekkers het lank die droom gehad om 'n pad na Lourenço Marques (deesdae bekend as Maputo) te open. Lourenço Marques was nie onder Britse beheer nie. Die Drakensberg was egter 'n groot hindernis om die droom te bewaarheid. Toe goud gevind word by Lydenburg gedurende 1873 het die togryers 'n pad na Lourenço Marques gebou (200 km ver) bekend as die 'hawepad'. Gedurende 1871 het die Transvaalse Volksraad £3 000 bewillig vir die bou van 'n pad. Die kontrak is aan Abraham Espag toegeken. Sy pad het op baie plekke die ou 'hawepad' gevolg. Espag se pad was gedurende 1874 oopgestel.

Die bestaande pas (55.6 km lank) bereik 'n hoogte van 2 150 m by sy hoogste punt. Vanaf Sabie klim die pad met 1 000 m en daal dan 670 m na Lydenburg. Aan die Sabiekant is daar baie plantasies terwyl die Lydenburgkant maar redelik kaal is. Die pas is op 22 Julie 1953 in gebruik geneem.




</doc>
<doc id="54694" url="https://af.wikipedia.org/wiki?curid=54694" title="Eduard I van Engeland">
Eduard I van Engeland

Eduard I (17 Junie 1239 – 7 Julie 1307) was van 1272 tot met sy dood in 1307 koning van Engeland. Hy was die oudste seun van Hendrik III en was op ’n jong ouderdom al betrokke by die intriges van sy pa se bewind, onder meer ’n opstand deur die Engelse baronne.

Eduard is in die nag van 17 op 18 Junie 1239 in die Westminster-paleis gebore. Hoewel hy in 1246, 1247 en weer in 1251 baie siek was, het hy as volwassene sterk en gesond.

In 1264 tot 1267, tydens Hendrik se bewind, het die voortslepende verskille tussen die koning en die Engelse baronne al hoe groter geword. ’n Oorlog, bekend as die Tweede Baronne-oorlog, het gevolg. Teen 1263 het die baronne die grootste deel van Suidoos-Engeland oorgeneem en op 14 Mei 1264 is Hendrik verslaan en hy en Eduard is gevange geneem. Vyftien maande later het Eduard ontsnap en saam met die monargiste opgeruk teen die baronne. In 1265 het hulle die oorhand gekry met die Slag van Evesham.

Nadat vrede gesluit is, het Eduard vertrek op ’n kruistog na die Heilige Land. Op pad terug in 1272 het hy gehoor sy pa is oorlede. Hy het op sy tyd teruggereis en Engeland in 1274 bereik. Hy is op 19 Augustus van dié jaar in Westminster gekroon.

Eduard se bewind bestaan uit twee periodes. In die eerste het hy die koninklike administrasie hervorm. Hy het egter al hoe meer sy aandag by militêre sake bepaal. Nadat hy in 1276–'77 ’n klein rebellie in Wallis onderdruk het, het hy in 1282–'83, toe ’n tweede rebellie uitbreek, oorlog teen dié land gevoer. In 1284 het hy Wallis onderwerp aan Engelse gesag en talle kastele en dorpe op die platteland gebou waarin hy Engelse laat woon het.

Daarna het hy sy aandag op Skotland gevestig. In die eerste Skotse Onafhanklikheidsoorlog het die Skotte suksesvol teenstand gebied, hoewel dit gelyk het of die Engelse plek-plek die oorhand gehad het.

Daar was terselfdertyd probleme tuis. In die middel 1290's het groot militêre veldtogte meegebring dat die belasting baie verhoog is en Eduard het teenstand van die volk en die kerk gekry.

Die situasie in Skotland het al hoe onstuimiger geraak. Op 11 September 1297 is ’n groot Engelse mag deur ’n veel kleiner Skotse leër verslaan. Die nederlaag het Engeland geskok en hulle het die Skotte die volgende jaar by Falkirk in ’n teenaanval verslaan. Die Skotte het die volgende jaar weer dele van Engeland binnegeval en geplunder, maar teen 1304 was die land grootliks onder Engelse beheer en het Eduard Engelse en lojale Skotte aangestel om daar te regeer.

In 1306 het die situasie weer verander en ’n hernude stryd om Skotse onafhanklikheid het uitgebreek. Eduard was teen dié tyd nie gesond nie en het nie self die leër aangevoer nie. Die Engelse het aanvanklik sukses behaal en hul grondgebied en kastele teruggeneem. Eduard het met groot wreedheid gereageer teenoor die Skotte; dit was duidelik dat hy die stryd nie beskou het as ’n oorlog tussen twee nasies nie, maar as ’n rebellie deur ongehoorsame onderdane.

Dié wreedheid het egter die teenoorgestelde effek gehad en teenstand het gegroei. In Mei het Eduard self noord opgeruk. Op pad het hy egter disenterie ontwikkel en sy toestand het versleg. Op 6 Julie het hy net suid van die Skotse grens oornag. Toe sy diensknegte die volgende oggend by hom kom, het hy in hul arms gesterf.

Baie van die krisisse tydens Eduard I se bewind is afgeweer, maar nooit opgelos nie. Sy seun het baie finansiële en politieke probleme geërf, asook ’n voortslepende oorlog teen Skotland.

Eduard was ’n lang, buierige en intimiderende man. Sy onderdane het egter respek vir hom gehad vanweë die manier waarop hy regeer het, en ook as soldaat, administrateur en gelowige. Moderne historici loof hom vir die herstel van koninklike gesag ná die bewind van Hendrik III, die instelling van die parlement as ’n permanente instelling en die hervorming van die regstelsel. Terselfdertyd word hy gekritiseer oor sy wrede behandeling van die Skotte en sy verbanning van Jode in 1290.




</doc>
<doc id="54696" url="https://af.wikipedia.org/wiki?curid=54696" title="Brunssum">
Brunssum

Brunssum (Limburgs: "Broens(s)em") is 'n dorp en munisipaliteit in die Nederlandse provinsie Limburg, wat aan die Duitse deelstaat Noordryn-Wesfale grens. Die munisipale gebied het sowat 29 000 inwoners (2012) en 'n oppervlakte van 17 km².

Die "Allied Joint Force Command Brunssum", een van die drie NAVO se hoofkommando's, is in Brunssum geleë.

Plekke in die munisipale gebied van Brunssum:
Bouwberg, Brunssum (dorp), De Kling, Langeberg, Rumpen en Treebeek.



</doc>
<doc id="54697" url="https://af.wikipedia.org/wiki?curid=54697" title="Onderbanken">
Onderbanken

Onderbanken, ook wel "De Onderbanken", (Limburgs: "(De) Óngerbenk") is 'n voormalige munisipaliteit in die Nederlandse provinsie Limburg, wat aan die Duitse deelstaat Noordryn-Wesfale grens. Die voormalige munisipale gebied het sowat 8 000 inwoners (2012) en 'n oppervlakte van 21 km².

Op 1 Januarie 2019 is Onderbanken opgegaan in die nuwe munisipaliteit Beekdaelen.

Plekke in die voormalige munisipale gebied van Onderbanken:
Bingelrade, Etzenrade, Jabeek, Merkelbeek, Op den Hering, Raath, Schinveld en Viel.



</doc>
<doc id="54698" url="https://af.wikipedia.org/wiki?curid=54698" title="Schinnen">
Schinnen

Schinnen (Limburgs: "Sjènne") is 'n dorp en voormalige munisipaliteit in die Nederlandse provinsie Limburg, wat aan die Duitse deelstaat Noordryn-Wesfale grens. Die voormalige munisipale gebied het sowat 13 000 inwoners (2012) en 'n oppervlakte van 24 km². Die dorp Schinnen het sowat 3 000 inwoners (2005).

Op 1 Januarie 2019 is Schinnen opgegaan in die nuwe munisipaliteit Beekdaelen.

Plekke in die voormalige munisipale gebied van Schinnen:
Amstenrade, Bovenste Puth, Breinder, Daniken, Doenrade, Hegge, Heisterbrug, Hommert, Klein-Doenrade, Krekelberg, Nagelbeek, Oirsbeek, Onderste Puth, Puth, Schinnen (dorp), Sweikhuizen, Thull, Windraak en Wolfhagen.



</doc>
<doc id="54700" url="https://af.wikipedia.org/wiki?curid=54700" title="Kopanong Plaaslike Munisipaliteit">
Kopanong Plaaslike Munisipaliteit

Die Kopanong Plaaslike Munisipaliteit is een van die plaaslike munisipaliteite in die Xhariep-distriksmunisipaliteit in die Vrystaat, Suid-Afrika.

Nedersettings in die munisipaliteit sluit in:


</doc>
<doc id="54701" url="https://af.wikipedia.org/wiki?curid=54701" title="Letsemeng Plaaslike Munisipaliteit">
Letsemeng Plaaslike Munisipaliteit

Die Letsemeng Plaaslike Munisipaliteit is een van die plaaslike munisipaliteite in die Xhariep-distriksmunisipaliteit in die Vrystaat, Suid-Afrika.

Nedersettings in die munisipaliteit:


</doc>
<doc id="54702" url="https://af.wikipedia.org/wiki?curid=54702" title="Mohokare Plaaslike Munisipaliteit">
Mohokare Plaaslike Munisipaliteit

Die Mohokare Plaaslike Munisipaliteit is een van die plaaslike munisipaliteite in die Xhariep-distriksmunisipaliteit in die Vrystaat, Suid-Afrika.

Die grootste deel van die N6 nasionale pad in die Vrystaat loop van noord na suid deur die Mohokare Munisipaliteit. 

Die 2001 sensus verdeel die munisipaliteit in die volgende nedersettings:


</doc>
<doc id="54703" url="https://af.wikipedia.org/wiki?curid=54703" title="Elundini Plaaslike Munisipaliteit">
Elundini Plaaslike Munisipaliteit

Die Elundini Plaaslike Munisipaliteit is een van die plaaslike munisipaliteite in die Joe Gqabi-distriksmunisipaliteit in die Oos-Kaap, Suid-Afrika.

Groter dorpe in die munisipaliteit:



</doc>
<doc id="54705" url="https://af.wikipedia.org/wiki?curid=54705" title="Senqu Plaaslike Munisipaliteit">
Senqu Plaaslike Munisipaliteit

Die Senqu Plaaslike Munisipaliteit is een van die plaaslike munisipaliteite in die Joe Gqabi-distriksmunisipaliteit in die Oos-Kaap, Suid-Afrika.

Nedersettings in die munisipaliteit:


</doc>
<doc id="54706" url="https://af.wikipedia.org/wiki?curid=54706" title="Maletswai Plaaslike Munisipaliteit">
Maletswai Plaaslike Munisipaliteit

"In Augustus 2016 saamgesmelt met Gariep as Walter Sisulu Plaaslike Munisipaliteit"
Die Maletswai Plaaslike Munisipaliteit is 'n ontbinde plaaslike munisipaliteit in die Joe Gqabi-distriksmunisipaliteit in die Oos-Kaap, Suid-Afrika. Dit het met Gariep saamgesmelt na 3 Augustus 2016, om die nuwe Walter Sisulu Plaaslike Munisipaliteit te vorm.

Nedersettings in die munisipaliteit:

Die Maletswai Plaaslike Munisipaliteit se bure in die Joe Gqabi-distriksmunisipaliteit was:

Ten suide in Chris Hani-distriksmunisipaliteit was:

Aan die Vrystaat-kant is Mohokare Plaaslike Munisipaliteit in die Xhariep-distriksmunisipaliteit geleë.


</doc>
<doc id="54707" url="https://af.wikipedia.org/wiki?curid=54707" title="Gariep Plaaslike Munisipaliteit">
Gariep Plaaslike Munisipaliteit

"In Augustus 2016 saamgesmelt met Maletswai as Walter Sisulu Plaaslike Munisipaliteit"
Die Gariep Plaaslike Munisipaliteit was een van die plaaslike munisipaliteite in die Joe Gqabi-distriksmunisipaliteit in die Oos-Kaap, Suid-Afrika. Dit het met Maletswai Plaaslike Munisipaliteit saamgesmelt op 3 Augustus 2016.

Nedersettings in die munisipaliteit (2011-sensus):


</doc>
<doc id="54708" url="https://af.wikipedia.org/wiki?curid=54708" title="Stad Kaapstad Metropolitaanse Munisipaliteit">
Stad Kaapstad Metropolitaanse Munisipaliteit

Die Stad Kaapstad Metropolitaanse Munisipaliteit is 'n een van die agt metropolitaanse munisipaliteite in Suid-Afrika.

Die munisipaliteit beslaan 'n area van 2455 km².

Volgens die 2011-sensus word die munisipaliteit as volg verdeel:


</doc>
<doc id="54711" url="https://af.wikipedia.org/wiki?curid=54711" title="Stad Johannesburg Metropolitaanse Munisipaliteit">
Stad Johannesburg Metropolitaanse Munisipaliteit

Die Stad Johannesburg Metropolitaanse Munisipaliteit is 'n een van die agt metropolitaanse munisipaliteite in Suid-Afrika.

Volgens 'n verslag oor plaaslike regerings se inkomste en uitgawes wat in 2017 deur die nasionale tesourie gepubliseer is, is die Stad Johannesburg soos op die einde van die finansiële jaar van 2016/2017 R17,7 miljard in uitstaande munisipale rekeninge geskuld. Sowat R1 miljoen van hierdie bedrag word deur stadsraadslede geskuld.

In April 2019 dagvaar die Stad Johannesburg die minister van internasionale betrekkinge en samewerking Lindiwe Sisulu vir die vereffening van 'n water-en-elektrisiteitrekening wat R537 000 beloop by een van haar wonings in Bellevue, Johannesburg. Volgens die "Sunday Times" het Sisulu hierdie rekening tussen 2010 en 2014 opgeloop terwyl sy minister van menslike nedersettings was. 'n Senior amptenaar in die stadsraad wat verbonde is aan die ANC het Sisulu se skuld aan die stadsraad in 2015 onwettig gekanselleer, wat Sisulu in staat gestel het om 'n belastingsertifikaat te ontvang sodat sy die huis kon verkoop.


</doc>
<doc id="54712" url="https://af.wikipedia.org/wiki?curid=54712" title="Nyandeni Plaaslike Munisipaliteit">
Nyandeni Plaaslike Munisipaliteit

Die Nyandeni Plaaslike Munisipaliteit is een van die plaaslike munisipaliteite in die O.R. Tambo-distriksmunisipaliteit in die Oos-Kaap, Suid-Afrika.

Nedersettings in die munisipaliteit:


</doc>
<doc id="54713" url="https://af.wikipedia.org/wiki?curid=54713" title="Koning Sabata Dalindyebo Plaaslike Munisipaliteit">
Koning Sabata Dalindyebo Plaaslike Munisipaliteit

Die Koning Sabata Dalindyebo Plaaslike Munisipaliteit is een van die plaaslike munisipaliteite in die O.R. Tambo-distriksmunisipaliteit in die Oos-Kaap, Suid-Afrika.

Daar is bykans 500 nedersettings in die munisipaliteit; 'n paar bekendes is:


</doc>
<doc id="54715" url="https://af.wikipedia.org/wiki?curid=54715" title="Eleonore van Akwitanië">
Eleonore van Akwitanië

Eleonore van Akwitanië (Frans: Aliénor d'Aquitaine, dikwels ook Éléonore de Guyenne genoem; * omstreeks 1122 of 1124; † 31 Maart of 1 April 1204 in Poitiers of in die abdy van Fontevrault) was koningin van Frankryk en vervolgens van Engeland - die enigste vrou ooit wat albei trone bestyg het.

Eleonore was een van die welvarendste en magtigste vroue in Wes-Europa gedurende die Hoë Middeleeue. As hertogin van Akwitanië het sy 'n sentrale rol in die betrekkinge tussen die 12de eeuse koninkryke van Frankryk en Engeland gespeel: sy het eers met die koning van Frankryk in die huwelik getree (1137-1152) en vervolgens met dié van Engeland (1154-1189).

Haar hofhouding in Akwitanië word met die bloeitydperk van die troubadours en Oksitaanse digkuns vereenselwig. As beskermvrou van literêre persoonlikhede soos Benoît de Saint-More, Chrétien de Troyes en Wace sou sy later die bynaam "Koningin van die Troubadors" dra. 

Eleonore het haar vader op die ouderdom van vyftien jaar in haar eie reg as hertogin van Akwitanië en grawin van Poitiers opgevolg en sodoende die gewildste bruid in Europa geword. Drie maande ná haar inhuldiging het sy met Lodewyk VII getrou, die seun en jong mederegent van haar voog, koning Lodewyk VI van Frankryk.

As koningin van Frankryk het sy aan die onsuksesvolle Tweede Kruistog deelgeneem. Kort ná die kruistog het Lodewyk VII en Eleonore ooreengekom om hul huwelik te ontbind - dit was enersyds Eleonore se persoonlike wens om 'n nuwe verhouding aan te gaan, andersyds ook die feit dat uit hul huwelik slegs twee dogters, Marie en Alix, gebore is wat die aanleiding tot hierdie besluit gegee het. Die koninklike huwelik is op 11 Maart 1152 ontbind op grond van bloedverwantskap binne die vierde graad tussen haar en Lodewyk. Hul dogters is as egtelike kinders verklaar en het onder voogdyskap van Lodewyk gekom, terwyl Eleonore se oorspronklike grondbesit aan haar teruggegee is.
Toe Eleonore in Poitiers aangekom het, het sy onmiddellik met Hendrik II, hertog van Normandië en haar neef binne die vierde graad van aanverwantskap, verloof geraak. Op 18 Mei 1152, agt weke ná die ontbinding van haar eerste huwelik, het sy met Hendrik getrou. 
Twee jaar later, op 25 Oktober 1154, het haar eggenoot die troon van die Koninkryk van Engeland bestyg en van Eleonore die koningin van die Engelses gemaak. In die volgende dertien jaar is agt kinders uit die huwelik gebore - vyf seuns, waarvan drie later self konings sou word, en drie dogters. Nogtans het Eleonore en Hendrik uiteindelik van mekaar vervreem geraak. In 1179 is sy vanweë haar steun vir die opstand, wat haar seun Hendrik teen sy vader koning Hendrik II begin het, in hegtenis geneem en tot in 1189 aangehou.

Hendrik II is op 6 Julie 1189 oorlede en opgevolg deur sy seun Richard Leeuhart wat sy moeder onmiddellik vrygelaat het. As koninklike weduwee het Eleonore as regent vir haar seun gefungeer terwyl hy aan die Derde Kruistog deelgeneem het. Eleonore het Richard oorleef en voortgeleef tot in die regeringstyd van haar jongste seun Jan. Toe sy in 1204 oorlede is, het sy al haar kinders oorleef - behalwe vir koning Jan en Eleonore, koningin van Kastilië.


</doc>
<doc id="54718" url="https://af.wikipedia.org/wiki?curid=54718" title="Mbombela Plaaslike Munisipaliteit">
Mbombela Plaaslike Munisipaliteit

Die Mbombela Plaaslike Munisipaliteit is een van die plaaslike munisipaliteite in die Ehlanzeni-distriksmunisipaliteit in Mpumalanga, Suid-Afrika. Op 3 Augustus 2016, na afloop van die Suid-Afrikaanse munisipale verkiesing van 2016, is die Umjindi Plaaslike Munisipaliteit by Mbombela ingelyf.

Nedersettings in die munisipaliteit sluit in:

Die Suid-Afrikaanse Nasionale Sensus van 2001 het die munisipaliteit in die volgende hoofplekke verdeel:


</doc>
<doc id="54720" url="https://af.wikipedia.org/wiki?curid=54720" title="Mhlontlo Plaaslike Munisipaliteit">
Mhlontlo Plaaslike Munisipaliteit

Die Mhlontlo Plaaslike Munisipaliteit is een van die plaaslike munisipaliteite in die O.R. Tambo-distriksmunisipaliteit in die Oos-Kaap, Suid-Afrika.

Nedersettings in die munisipaliteit:


</doc>
<doc id="54721" url="https://af.wikipedia.org/wiki?curid=54721" title="Port St Johns Plaaslike Munisipaliteit">
Port St Johns Plaaslike Munisipaliteit

Die Port St Johns Plaaslike Munisipaliteit is een van die plaaslike munisipaliteite in die O.R. Tambo-distriksmunisipaliteit in die Oos-Kaap, Suid-Afrika.

Die 2001-sensus het die munisipaliteit in die volgende plekke verdeel:


</doc>
<doc id="54722" url="https://af.wikipedia.org/wiki?curid=54722" title="Umzimvubu Plaaslike Munisipaliteit">
Umzimvubu Plaaslike Munisipaliteit

Die Umzimvubu Plaaslike Munisipaliteit is een van die plaaslike munisipaliteite in die Alfred Nzo-distriksmunisipaliteit in die Oos-Kaap, Suid-Afrika.

Nedersettings in die munisipaliteit


</doc>
<doc id="54724" url="https://af.wikipedia.org/wiki?curid=54724" title="Umjindi Plaaslike Munisipaliteit">
Umjindi Plaaslike Munisipaliteit

Die Umjindi Plaaslike Munisipaliteit was een van die plaaslike munisipaliteite in die Ehlanzeni-distriksmunisipaliteit in Mpumalanga, Suid-Afrika. Op 3 Augustus 2016, met die Suid-Afrikaanse munisipale verkiesing van 2016, is die munisipaliteit by die Mbombela Plaaslike Munisipaliteit ingelyf.

Nedersettings in die munisipaliteit:


</doc>
<doc id="54725" url="https://af.wikipedia.org/wiki?curid=54725" title="Thaba Chweu Plaaslike Munisipaliteit">
Thaba Chweu Plaaslike Munisipaliteit

Die Thaba Chweu Plaaslike Munisipaliteit is een van die plaaslike munisipaliteite in die Ehlanzeni-distriksmunisipaliteit in Mpumalanga, Suid-Afrika.

Nedersettings in die munisipaliteit:


</doc>
<doc id="54726" url="https://af.wikipedia.org/wiki?curid=54726" title="Nkomazi Plaaslike Munisipaliteit">
Nkomazi Plaaslike Munisipaliteit

Die Nkomazi Plaaslike Munisipaliteit is een van die plaaslike munisipaliteite in die Ehlanzeni-distriksmunisipaliteit in Mpumalanga, Suid-Afrika.

Nedersettings in die munisipaliteit sluit in:


</doc>
<doc id="54727" url="https://af.wikipedia.org/wiki?curid=54727" title="Bosbokrand Plaaslike Munisipaliteit">
Bosbokrand Plaaslike Munisipaliteit

Die Bosbokrand Plaaslike Munisipaliteit is een van die plaaslike munisipaliteite in die Ehlanzeni-distriksmunisipaliteit in Mpumalanga, Suid-Afrika.


</doc>
<doc id="54728" url="https://af.wikipedia.org/wiki?curid=54728" title="Steve Tshwete Plaaslike Munisipaliteit">
Steve Tshwete Plaaslike Munisipaliteit

Die Steve Tshwete Plaaslike Munisipaliteit is een van die plaaslike munisipaliteite in die Nkangala-distriksmunisipaliteit in Mpumalanga, Suid-Afrika. Die munisipaliteit is voorheen bekend as die Middelburg Plaaslike Munisipaliteit.

Nedersettings in die munisipaliteit sluit in:


</doc>
<doc id="54729" url="https://af.wikipedia.org/wiki?curid=54729" title="Laingsburg Plaaslike Munisipaliteit">
Laingsburg Plaaslike Munisipaliteit

Die Laingsburg Plaaslike Munisipaliteit is een van die Plaaslike Munisipaliteite in die Sentraal Karoo-distriksmunisipaliteit in die Wes-Kaap, Suid-Afrika.

Nedersettings in die munisipaliteit:


</doc>
<doc id="54732" url="https://af.wikipedia.org/wiki?curid=54732" title="Seweweekspoort">
Seweweekspoort

Seweweekspoort lê op die R323, ’n verbindingspad tussen die N1 by Laingsburg in die Groot Karoo en die R62 naby Calitzdorp en Ladismith in die Klein Karoo. Die pad gaan by die voormalige sendingstasie Amaliënstein noordwaarts deur ’n poort van 17 km wat deur die Seweweekspoortrivier (ook Huisrivier genoem) in die Klein Swartberge gevorm is. Op 1 018 m bereik die poort sy hoogste punt. Die maksimumhelling is 1:14.

Die pad kruis die loop van hierdie westelike tak van die Gamkarivier 30 maal. Daarom is die poort tydens en na reën dikwels onbegaanbaar. Toerisme vorm die grootste verkeer op die roete weens die besondere ongerepte natuurskoon. 

Verskeie teorieë bestaan oor die oorsprong van die naam vir die poort. Die aanneemlikste is dat dit vernoem is na eerw. Louis Zerwick van die Berlynse Sendinggenootskap en waarskynlik werksaam was by Amaliënstein en Zoar. In die volksmond het Zerwickspoort deur die jare heen Seweweekspoort geword, want die bevolking het die seweweeksvaring geken.

In die 1850's is daar met behulp van gevangene-arbeid begin om die pad langs die rivierloop te bou. Na weinig vordering is die taak in 1860 aan A.G. de Smidt, swaer van Thomas Bain opgedra. Die pad is in November 1862 voltooi en is steeds in gebruik.

Seweweekspoortpiek (2325 m), 24 km van Ladismith, is die hoogste piek in die Wes-Kaap.




</doc>
<doc id="54733" url="https://af.wikipedia.org/wiki?curid=54733" title="Prins Albert Plaaslike Munisipaliteit">
Prins Albert Plaaslike Munisipaliteit

Die Prins Albert Plaaslike Munisipaliteit is een van die Plaaslike Munisipaliteite in die Sentraal Karoo-distriksmunisipaliteit in die Wes-Kaap, Suid-Afrika.

Nedersettings in die munisipaliteit:


</doc>
<doc id="54734" url="https://af.wikipedia.org/wiki?curid=54734" title="Beaufort-Wes Plaaslike Munisipaliteit">
Beaufort-Wes Plaaslike Munisipaliteit

Die Beaufort-Wes Plaaslike Munisipaliteit is een van die Plaaslike Munisipaliteite in die Sentraal Karoo-distriksmunisipaliteit in die Wes-Kaap, Suid-Afrika.

Nedersettings in die munisipaliteit:


</doc>
<doc id="54736" url="https://af.wikipedia.org/wiki?curid=54736" title="Seweweekspoortpiek">
Seweweekspoortpiek

Die Seweweekspoortpiek is in die Klein-Swartberg in die Wes-Kaap, Suid-Afrika. Die piek is 2325 m hoog, die hoogste punt in die Wes-Kaap. Die Seweweekspoort is daar naby.



</doc>
<doc id="54737" url="https://af.wikipedia.org/wiki?curid=54737" title="Kompasberg">
Kompasberg

Die Kompasberg is in die Sneeuberge in die Oos-Kaap, Suid-Afrika. Die piek is 2 502 m hoog, die hoogste punt in die Groot-Karoo. Die naam is in 1778 deur kolonel Jakob Gordon en goewerneur Joachim van Plettenberg gegee, wat die berg besoek het, aangesien die meeste van die aangrensende landskap van hierdie punt af opgemeet kon word. Die bergpiek is net noord van Nieu-Bethesda. Die Sondagsrivier ontspring naby die Kompasberg.




</doc>
<doc id="54738" url="https://af.wikipedia.org/wiki?curid=54738" title="Termynkontrak">
Termynkontrak

In finansies is 'n termynkontrak 'n kontrak tussen twee partye om 'n gespesifiseerde bate (genoem die "onderliggende bate") op 'n toekomstige dag ("vervaldatum") teen 'n prys wat vandag vasgestel word ("vervalprys") te lewer. Die party wat in terme van die termynkontrak onderneem om die onderliggende bate te koop is "lank" die termynkontrak. Terwyl die party wat onderneem om die onderliggende bate te verkoop "kort" is.

Termynkontrakte kan op twee maniere verhandel word:

'n Termynkontrak kan op twee maniere vereffen word:

Beursverhandelde termynkontrakte standaardiseer normaalweg die volgende eienskappe:


Die meeste termynkontrak kodes kan in komponente opgebreek word. Die eerste letters dui die tipe termynkontrak aan, die volgende letter dui die maand en die laaste syfer die jaar waarin die termynkontrak verstryk aan.

Die maand-kodes is:

Voorbeeld: ALSIH2 is die ALSI (Top40 Alle Aandele Indeks van die Johannesburgse Effekte Beurs), Maart (H) 2012 (2).


</doc>
<doc id="54739" url="https://af.wikipedia.org/wiki?curid=54739" title="Thabana Ntlenyana">
Thabana Ntlenyana

Thabana Ntlenyana is die hoogste bergpiek (3 482 m) in Suidelike Afrika. Die piek is net noord van die Sanipas in die Drakensberg, in oostelike Lesotho geleë, en kan slegs via die Sanipas bereik word.



</doc>
<doc id="54740" url="https://af.wikipedia.org/wiki?curid=54740" title="Die Berg">
Die Berg

Die Berg is die hoogste bergpiek (2 331 m) in Mpumalanga, Suid-Afrika. Hierdie piek is in die Steenkampsberge, suidwes van Lydenburg.



</doc>
<doc id="54741" url="https://af.wikipedia.org/wiki?curid=54741" title="Kannaland Plaaslike Munisipaliteit">
Kannaland Plaaslike Munisipaliteit

Die Kannaland Plaaslike Munisipaliteit is een van die Plaaslike Munisipaliteite in die Tuinroete-distriksmunisipaliteit in die Wes-Kaap, Suid-Afrika.

Nedersettings in die munisipaliteit:

Die ouditeur-generaal kon in 2011 vir die laaste paar jaar nie ’n ouditmening oor die geldsake in Kannaland gee nie – hoofsaaklik omdat daar geen stawende dokumente vir finansiële state is nie, en niemand weet waar dit is nie.


</doc>
<doc id="54742" url="https://af.wikipedia.org/wiki?curid=54742" title="Hessequa Plaaslike Munisipaliteit">
Hessequa Plaaslike Munisipaliteit

Die Hessequa Plaaslike Munisipaliteit is een van die plaaslike munisipaliteite in die Tuinroete-distriksmunisipaliteit in die Wes-Kaap, Suid-Afrika. Dit is in 2000 as die Langeberg Plaaslike Munisipaliteit gestig, en het sy naam in 2005 verander. Die Breërivier/Wynland munisipaliteit het later die naam "Langeberg" oorgeneem.

Nedersettings in die munisipaliteit

Die munisipaliteit gebruik 'n skynheraldiese "wapen" wat die volgende toon: 'n aalwyn (waarskynlik uit Heidelberg se voormalige dorpswapen), 'n ander plant, 'n bergreeks, 'n seiljag (waarskynlik uit Stilbaai se voormalige dorpswapen), golwende wit en blou dwarsbalke, en 'n ploeg. Bo die skild is 'n bokkop, en onder die skild die naam "Hessequa" (voorheen "Langeberg") op 'n krul.


</doc>
<doc id="54743" url="https://af.wikipedia.org/wiki?curid=54743" title="Bitou Plaaslike Munisipaliteit">
Bitou Plaaslike Munisipaliteit

Die Bitou Plaaslike Munisipaliteit (voorheen bekend as die Plettenbergbaai Plaaslike Munisipaliteit) is een van die plaaslike munisipaliteite in die Tuinroete-distriksmunisipaliteit in die Wes-Kaap, Suid-Afrika.

Sedert 2011 is die burgemeester Memory Booysen (DA).

Nedersettings in die munisipaliteit:


</doc>
<doc id="54744" url="https://af.wikipedia.org/wiki?curid=54744" title="Mosselbaai Plaaslike Munisipaliteit">
Mosselbaai Plaaslike Munisipaliteit

Die Mosselbaai Plaaslike Munisipaliteit is een van die Plaaslike Munisipaliteite in die Tuinroete-distriksmunisipaliteit in Wes-Kaap, Suid-Afrika.

Nedersettings in die munisipaliteit:


</doc>
<doc id="54745" url="https://af.wikipedia.org/wiki?curid=54745" title="George Plaaslike Munisipaliteit">
George Plaaslike Munisipaliteit

Die George Plaaslike Munisipaliteit is een van die Plaaslike Munisipaliteite in die Tuinroete-distriksmunisipaliteit in die Wes-Kaap, Suid-Afrika.

Nedersettings in die munisipaliteit:


</doc>
<doc id="54746" url="https://af.wikipedia.org/wiki?curid=54746" title="Knysna Plaaslike Munisipaliteit">
Knysna Plaaslike Munisipaliteit

Die Knysna Plaaslike Munisipaliteit is een van die plaaslike munisipaliteite in die Tuinroete-distriksmunisipaliteit in die Wes-Kaap, Suid-Afrika.

Nedersettings in die munisipaliteit:

In Mei 2007 het die lede van die Knysna-Gemeenskapsforum die DA-koalisie verlaat en 'n ANC-koalisie aangegaan. Die DA-burgemeester Doris Wakeford-Brown is vervang deur 'n ANC-lid, Eleanore Bouw-Spies. In 2011 het die DA die meerderheid herower.


</doc>
<doc id="54747" url="https://af.wikipedia.org/wiki?curid=54747" title="Oudtshoorn Plaaslike Munisipaliteit">
Oudtshoorn Plaaslike Munisipaliteit

Die Oudtshoorn Plaaslike Munisipaliteit is een van die plaaslike munisipaliteite in die Tuinroete-distriksmunisipaliteit in die Wes-Kaap, Suid-Afrika.



</doc>
<doc id="54749" url="https://af.wikipedia.org/wiki?curid=54749" title="Langeberg Plaaslike Munisipaliteit">
Langeberg Plaaslike Munisipaliteit

Die Langeberg Plaaslike Munisipaliteit (voorheen Breederivier/Wynland Plaaslike Munisipaliteit) is een van die plaaslike munisipaliteite in die Kaapse Wynlande-distriksmunisipaliteit in die Wes-Kaap, Suid-Afrika.

Nedersettings in die munisipaliteit:

Die munisipale raad het in 2002 'n wapen by die Buro vir Heraldiek geregistreer : "Gedeel [in blou en silwer], regs, 'n goue druiwetros met twee blare, links 'n blou horing van oorvloed gevul met vrugte van natuurlike kleur; op 'n golwende skildhoof gedeel en hoekig deursnede van blou en silwer drie gekanteelde pieke van die een in die ander". Die helmteken is 'n rustieke muurkroon, en die wapenspreuk is "Diens - ukukhonza - service".


</doc>
<doc id="54750" url="https://af.wikipedia.org/wiki?curid=54750" title="Kwaduma">
Kwaduma

Kwaduma is die hoogste bergpiek in die Oos-Kaap, Suid-Afrika. Die piek is in die Drakensberg en is 3019 m hoog. Kwaduma is suid-wes van die Ongeluksnek-doeanekantoor met Lesotho en noord-oos van Ben Macdhui.



</doc>
<doc id="54751" url="https://af.wikipedia.org/wiki?curid=54751" title="Ben Macdhui">
Ben Macdhui

Ben Macdhui is 'n 3 001 m hoë bergpiek in die Oos-Kaap, Suid-Afrika. Die piek is net noord van Rhodes in die Suidelike Drakensberg. Dit is na Ben Macdhui in Skotland vernoem. Dit is die hoogste piek wat totaal en al in die Oos-Kaap lê; KwaDuma is hoër, maar dit lê op die grens met Lesotho.

Die Naudésnekpas, die tweede hoogste motorpas in Suid-Afrika, is net suid van die piek.



</doc>
<doc id="54752" url="https://af.wikipedia.org/wiki?curid=54752" title="Nuth">
Nuth

Nuth (Limburgs: "Nut") is 'n dorp en voormalige munisipaliteit in die Nederlandse provinsie Limburg. Die voormalige munisipale gebied het sowat 16 000 inwoners (2012) en 'n oppervlakte van 33 km². Die dorp Nuth het sowat 5 500 inwoners (2005).

Op 1 Januarie 2019 is Nuth opgegaan in die nuwe munisipaliteit Beekdaelen.

Plekke in die voormalige munisipale gebied van Nuth:
Aalbeek, Arensgenhout, Brand, Brommelen, Grijzegrubben, Groot Haasdal, Helle, Hellebroek, Hommert, Hulsberg, Hunnecum, Kamp, Kathagen, Klein Haasdaal, Kleingenhout, Kruis, Laar, Leeuw, Molenveld, Nierhoven, Nuth (dorp), Oensel, Op de Bies, Reuken, Schimmert, Swier, Terstraten, Tervoorst, Vaesrade, Vink, Wijnandsrade en Wissengracht.



</doc>
<doc id="54755" url="https://af.wikipedia.org/wiki?curid=54755" title="Sederberg (berg)">
Sederberg (berg)

Die Sederberg of Cederberg is 'n bergreeks in die Wes-Kaap, Suid-Afrika. Die naam is afgelei van die boom "Widdringtonia cedarbergensis" wat nie werklik 'n seder is nie maar 'n soort bergsipres. Daar is slegs 'n paar van die bome oor.

Die reeks strek ongeveer van 50 km van Citrusdal in die suide tot by Clanwilliam in die noorde. Byna die hele gebied is tot 'n wildernis-gebied verklaar. Die hoogste piek is die Sneeuberg, wat 2 028 m hoog is.
Die Sederberg is gewild onder stappers.



</doc>
<doc id="54756" url="https://af.wikipedia.org/wiki?curid=54756" title="Kowynspas">
Kowynspas

Die Kowynspas is 'n bergpas in Mpumalanga, Suid-Afrika in die Drakensberg. Die pas is vernoem na Kowyn, 'n Sothohoofman wat in die nabyheid gewoon het. Die pas is op 3 Oktober 1959 geopen. Dit begin net buite Graskop op 'n hoogte van 1 448 m en val dan 500 m teen 'n helling van 1:14 tot by Bosbokrand.


</doc>
<doc id="54757" url="https://af.wikipedia.org/wiki?curid=54757" title="Voerendaal">
Voerendaal

Voerendaal (Limburgs: "Voelender") is 'n dorp en munisipaliteit in die Nederlandse provinsie Limburg. Die munisipale gebied het sowat 13 000 inwoners (2012) en 'n oppervlakte van 32 km². Die dorp Voerendaal het sowat 3 000 inwoners (2009).

Plekke in die munisipale gebied van Voerendaal:
Barrier, Colmont, Craubeek, Dolberg, Fromberg, Klimmen, Koulen, Kruishoeve, Kunrade, Lubosch, Opscheumer, Overheek, Ransdaal, Retersbeek, Termaar, Termoors, Terveurt, Ubachsberg, Voerendaal (dorp), Weustenrade en Winthagen.



</doc>
<doc id="54758" url="https://af.wikipedia.org/wiki?curid=54758" title="Valkenburg aan de Geul">
Valkenburg aan de Geul

Valkenburg aan de Geul (Limburgs: "Valkeberg aan de Geul") is 'n munisipaliteit in die Nederlandse provinsie Limburg. Die munisipale gebied het sowat 17 000 inwoners (2012) en 'n oppervlakte van 37 km².

Plekke in die munisipale gebied van Valkenburg aan de Geul:
Berg, Broekhem, Emmaberg, Engwegen, Geulhem, Heek, Heerstraat, Houthem, IJzeren, Keutenberg, Oud-Valkenburg, Schin op Geul, Schoonbron, Sibbe, Sint Gerlach, Strabeek, Strucht, Terblijt, Valkenburg, Vilt, Vroenhof en Walem.



</doc>
<doc id="54760" url="https://af.wikipedia.org/wiki?curid=54760" title="Mangaung Metropolitaanse Munisipaliteit">
Mangaung Metropolitaanse Munisipaliteit

Die Mangaung Metropolitaanse Munisipaliteit is een van die agt metropolitaanse munisipaliteite in Suid-Afrika.

Verkiesingsuitslae vir die munisipaliteit in die Suid-Afrikaanse munisipale verkiesing van 2011.


</doc>
<doc id="54761" url="https://af.wikipedia.org/wiki?curid=54761" title="Overstrand Plaaslike Munisipaliteit">
Overstrand Plaaslike Munisipaliteit

Die Overstrand Plaaslike Munisipaliteit is een van die plaaslike munisipaliteite in die Overberg-distrik in die Wes-Kaap, Suid-Afrika.

Die Overstrand bestaan uit die volgende dorpe:


</doc>
<doc id="54762" url="https://af.wikipedia.org/wiki?curid=54762" title="Swellendam Plaaslike Munisipaliteit">
Swellendam Plaaslike Munisipaliteit

Die Swellendam Plaaslike Munisipaliteit is een van die Plaaslike Munisipaliteite in die Overberg-distriksmunisipaliteit in die Wes-Kaap, Suid-Afrika.

Nedersettings in die munisipaliteit:


</doc>
<doc id="54763" url="https://af.wikipedia.org/wiki?curid=54763" title="Theewaterskloof Plaaslike Munisipaliteit">
Theewaterskloof Plaaslike Munisipaliteit

Die Theewaterskloof Plaaslike Munisipaliteit is een van die Plaaslike Munisipaliteite in die Overberg-distriksmunisipaliteit in die Wes-Kaap, Suid-Afrika.

Theewaterskloof Munisipaliteit word deur 'n 23-lid raad bestuur, en is verdeel in 12 kiesafdelings.

Nedersettings in die munisipaliteit:


</doc>
<doc id="54765" url="https://af.wikipedia.org/wiki?curid=54765" title="Teutone">
Teutone

Die Teutone of "Teutones" (van Proto-Germaans *"Þeudanōz") is vermeld as ‘n Germaanse stam deur Griekse en Romeinse outeurs, veral Strabo en Marcus Velleius Paterculus en dan meestal in noue verband met die Cimbri, waarvan die etnisiteit, hetsy Gallies of Germani, bestrede is. Volgens Ptolemaios se kaart, het hulle in Jutland gewoon, in ooreenstemming met Pomponius Mela, wat hulle in Skandinawië (Codanonia) geplaas het. Sekere geleerdes het voorgestel dat hulle hul naam verleen het aan die streek Thy (Ou Noors: "Thiuthæ sysæl") in noordelike Denemarke.

Reeds voor 100 v.C. het vele Teutones, soos ook die Cimbri, suid- en weswaarts migreer na die Donauvallei, waar hulle met die uitbreidende Romeinse Republiek in aanraking gekom het. Tydens die laat 2de eeu v.C., het die Teutones en Cimbri volgens verslae weswaarts deur Gallië getrek, en Romeinse Italië aangeval. Na beslissende seges oor die Romeine by Noreia en Arausio, het die Cimbri en Teutones van mekaar geskei, waarna hulle om die beurt deur Gaius Marius in 102 v.C. en 101 v.C. verslaan is, waardeur die Cimbriese oorlog voltrek is. Die Teutone het hul neerlaag gely by die Slag van Aquae Sextiae, naby die hedendaagse Aix-en-Provence, en hul koning, Teutobod, is in boeie geslaan.

Die term "Teutoons" is soms gebruik as ‘n omvattende verwysing na die Germaanse volke.

Tydens die laat 2de eeu v.C., het die Teutone volgens verslae ‘n suidwaartse trektog onderneem deur Gallië, tesame met hul bure, die Cimbri, en Romeinse Italië aangeval. Na verskeie seges vir die invallende magte, is die Cimbri en Teutone verslaan deur Gaius Marius in 102 v.C. by die Slag van Aquae Sextiae naby hedendaagse Aix-en-Provence, en hul koning, Teutobod, is gevange geneem. Die gevange vroue het ‘n massaselfmoord uitgevoer, wat in Romeinse legendes as Germaanse heroisme opgeneem is: volgens die voorwaardes van die oorgawe sou driehonderd van hul getroude vroue aan die Romeine oorgelewer word. Toe die Teutoonse gades van hierdie bepaling verneem, het hulle eers die konsul gesmeek om afgesonder te word vir diens in die tempels van Ceres en Venus. Toe hulle versoek egter misluk en hulle deur die liktore weggeneem is, het hulle eers hul kinders om die lewe gebring, en is hulle die volgende dag almal dood aangetref in mekaar se arms, nadat hulle mekaar in die nag verwurg het.



</doc>
<doc id="54766" url="https://af.wikipedia.org/wiki?curid=54766" title="Ngquza Hill Plaaslike Munisipaliteit">
Ngquza Hill Plaaslike Munisipaliteit

Die Ngquza Hill Plaaslike Munisipaliteit (voorheen bekend as Qaukeni Plaaslike Munisipaliteit) is een van die plaaslike munisipaliteite in die O.R. Tambo-distriksmunisipaliteit in die Oos-Kaap, Suid-Afrika.

Nedersettings in die munisipaliteit:


</doc>
<doc id="54772" url="https://af.wikipedia.org/wiki?curid=54772" title="Sic">
Sic

Sic is 'n bywoord van Latynse oorsprong wat gebruik word om 'n woordelikse aanhaling aan te dui. Dit word meestal gebruik in sitate om aan te dui dat die oorspronklike outeur dit self so gestel het.

Wanneer "sic" gebruik word, moet geen uitroepteken, dit wil sê "sic!", gebruik word nie.



</doc>
<doc id="54773" url="https://af.wikipedia.org/wiki?curid=54773" title="Siyancuma Plaaslike Munisipaliteit">
Siyancuma Plaaslike Munisipaliteit

Die Siyancuma Plaaslike Munisipaliteit is een van die plaaslike munisipaliteite in die Pixley ka Seme-distriksmunisipaliteit in die Noord-Kaap, Suid-Afrika.

Nedersettings in die munisipaliteit:


</doc>
<doc id="54774" url="https://af.wikipedia.org/wiki?curid=54774" title="Renosterberg Plaaslike Munisipaliteit">
Renosterberg Plaaslike Munisipaliteit

Die Renosterberg Plaaslike Munisipaliteit is een van die plaaslike munisipaliteite in die Pixley ka Seme-distriksmunisipaliteit in die Noord-Kaap, Suid-Afrika.

Nedersettings in die munisipaliteit:


</doc>
<doc id="54776" url="https://af.wikipedia.org/wiki?curid=54776" title="Emthanjeni Plaaslike Munisipaliteit">
Emthanjeni Plaaslike Munisipaliteit

Die Emthanjeni Plaaslike Munisipaliteit is een van die plaaslike munisipaliteite in die Pixley ka Seme-distriksmunisipaliteit in die Noord-Kaap, Suid-Afrika.



</doc>
<doc id="54777" url="https://af.wikipedia.org/wiki?curid=54777" title="Kareeberg Plaaslike Munisipaliteit">
Kareeberg Plaaslike Munisipaliteit

Die Kareeberg Plaaslike Munisipaliteit is een van die plaaslike munisipaliteite in die Pixley ka Seme-distriksmunisipaliteit in die Noord-Kaap, Suid-Afrika.

Nedersettings in die munisipaliteit:


</doc>
<doc id="54778" url="https://af.wikipedia.org/wiki?curid=54778" title="Siyathemba Plaaslike Munisipaliteit">
Siyathemba Plaaslike Munisipaliteit

Die Siyathemba Plaaslike Munisipaliteit is een van die plaaslike munisipaliteite in die Pixley ka Seme-distriksmunisipaliteit in die Noord-Kaap, Suid-Afrika.

Nedersettings in die munisipaliteit:

Copperton, 'n ou myndorpie, ressorteer ook onder die munisipaliteit.


</doc>
<doc id="54779" url="https://af.wikipedia.org/wiki?curid=54779" title="Umsobomvu Plaaslike Munisipaliteit">
Umsobomvu Plaaslike Munisipaliteit

Die Umsobomvu Plaaslike Munisipaliteit (voorheen bekend as "Towerberg Plaaslike Munisipaliteit") is een van die plaaslike munisipaliteite in die Pixley ka Seme-distriksmunisipaliteit in die Noord-Kaap, Suid-Afrika. Die setel van die munisipaliteit is in Colesberg. Die meeste inwoners in die munisipale gebied is Xhosasprekend, gevolg deur Afrikaans.

Nedersettings in die munisipaliteit:

Die munisipale raad bestaan ​​uit tien lede verkies deur gemengde lid-proporsionele verteenwoordiging. Vyf raadslede word deur eerste-oor-die-wenstreep stemmery verkies in vyf wyke, terwyl die oorblywende vyf verkies word uit partylyste, sodat die totale aantal van die party-verteenwoordigers eweredig is aan die aantal stemme ontvang. Sedert die verkiesing van 18 Mei 2011 het die African National Congress (ANC) 'n meerderheid van sewe setels in die raad.


</doc>
<doc id="54780" url="https://af.wikipedia.org/wiki?curid=54780" title="Thembelihle Plaaslike Munisipaliteit">
Thembelihle Plaaslike Munisipaliteit

Die Thembelihle Plaaslike Munisipaliteit (voorheen bekend as die "Oranje-Karoo Plaaslike Munisipaliteit") is een van die plaaslike munisipaliteite in die Pixley ka Seme-distriksmunisipaliteit in die Noord-Kaap, Suid-Afrika. 

In 2000 wou die Noord-Kaapse regering die Hopetown Verteenwoordigende Raad, die Strydenburg Verteenwoordigende Raad en die Orania Verteenwoordigende Raad laat saamsmelt in die nuwe Oranje-Karoo Plaaslike Munisipaliteit. Die Orania Verteenwoordigende Raad en die Orania Inwonersvereniging het daarna die Noord-Kaapse regering voor die Noord-Kaapse Hooggeregshof in Kimberley gedaag. Die Suid-Afrikaanse regering, die Noord-Kaapse regering en ander het toe 'n skikking met die Orania Verteenwoordigende Raad getref, waarin bepaal is dat 
Hierdie skikking is op 4 Desember 2000 deur die Noord-Kaapse Hooggeregshof bekragtig.

In 2004 is die naam van die Oranje-Karoo Plaaslike Munisipaliteit gewysig in Thembelihle Plaaslike Munisipaliteit.

In Desember 2011 het die opposisie 'n meerderheid in die munisipale raad verkry, toe die ANC 'n tussentydse verkiesing verloor het. Die wyk het na 'n onafhanklike kandidaat gegaan. Hierdie onafhanklike raadslid, Danny Jonas wat voorheen ook lid van die ANC was, het toe die nuwe burgemeester geword. Hy is toe gesteun deur die Demokratiese Alliansie en die Congress of the People.

Danny Jonas het tydens sy burgemeesterskap lid geword van die EFF. Ook het hy in 2016 tydens 'n onderhoud met die SAUK gesê hy en die EFF sal geen 'Boerestaat' (verwysing na Orania) in die munisipaliteit duld nie as die EFF die munisipale verkiesings in Thembelihle sou wen. Die EFF het 'n paar dae later verassingsbesoek aan Orania gebring. 'n Week later het Jonas egter in 'n gesamentlike verklaring met Orania gesê dat Orania 'n positiewe bydrae lewer aan die omgewing. Jonas het ook gevra of die Thembelihle Plaaslike Munisipaliteit met die Orania Verteenwoordigde Raad kan saamwerk, sodat Orania se kennis ook in Hopetown en Strydenburg gebruik kan word. 

Die uitslag van die Suid-Afrikaanse munisipale verkiesing van 2016 was dat die ANC sy meerderheid in die munisipale raad van Thembelihle weer teruggekry het.

Nedersettings in die munisipaliteit:

Orania is slegs in geografiese opsig deel van die Thembelihle Plaaslike Munisipaliteit. Orania het sy eie politieke raad in die vorm van die Orania Verteenwoordigende Raad en lewer ook sy eie dienste.

Die inwoners van Orania stem nie in die munisipale verkiesings vir de raad van Thembelihle nie. Die inwoners van Orania stem vir die Orania Verteenwoordigende Raad.


</doc>
<doc id="54781" url="https://af.wikipedia.org/wiki?curid=54781" title="Ubuntu Plaaslike Munisipaliteit">
Ubuntu Plaaslike Munisipaliteit

Die Ubuntu Plaaslike Munisipaliteit is een van die plaaslike munisipaliteite in die Pixley ka Seme-distriksmunisipaliteit in die Noord-Kaap, Suid-Afrika.

Die getal setels in die raad is voor die munisipale verkiesing van 2016 verminder van agt tot sewe.

Dorpe in die munisipaliteit:


</doc>
<doc id="54782" url="https://af.wikipedia.org/wiki?curid=54782" title="Nama Khoi Plaaslike Munisipaliteit">
Nama Khoi Plaaslike Munisipaliteit

Die Nama Khoi Plaaslike Munisipaliteit is een van die plaaslike munisipaliteite in die Namakwa-distriksmunisipaliteit in die Noord-Kaap, Suid-Afrika.

Nedersettings in die munisipaliteit:


</doc>
<doc id="54783" url="https://af.wikipedia.org/wiki?curid=54783" title="Hantam Plaaslike Munisipaliteit">
Hantam Plaaslike Munisipaliteit

Die Hantam Plaaslike Munisipaliteit is een van die plaaslike munisipaliteite in die Namakwa-distriksmunisipaliteit in die Noord-Kaap, Suid-Afrika.


</doc>
<doc id="54784" url="https://af.wikipedia.org/wiki?curid=54784" title="Richtersveld Plaaslike Munisipaliteit">
Richtersveld Plaaslike Munisipaliteit

Die Richtersveld Plaaslike Munisipaliteit is een van die plaaslike munisipaliteite in die Namakwa-distriksmunisipaliteit in die Noord-Kaap, Suid-Afrika.




</doc>
<doc id="54787" url="https://af.wikipedia.org/wiki?curid=54787" title="Emalahleni Plaaslike Munisipaliteit, Mpumalanga">
Emalahleni Plaaslike Munisipaliteit, Mpumalanga

Die Emalahleni Plaaslike Munisipaliteit is een van die plaaslike munisipaliteite in die Nkangala-distriksmunisipaliteit in Mpumalanga, Suid-Afrika.

Nedersettings in die munisipaliteit:


</doc>
<doc id="54788" url="https://af.wikipedia.org/wiki?curid=54788" title="Victor Khanye Plaaslike Munisipaliteit">
Victor Khanye Plaaslike Munisipaliteit

Die Victor Khanye Plaaslike Munisipaliteit (voorheen bekend as die Delmas Plaaslike Munisipaliteit) is een van die plaaslike munisipaliteite in die Nkangala-distriksmunisipaliteit in Mpumalanga, Suid-Afrika.

Nedersettings in die munisipaliteit sluit in:


</doc>
<doc id="54789" url="https://af.wikipedia.org/wiki?curid=54789" title="Thembisile Hani Plaaslike Munisipaliteit">
Thembisile Hani Plaaslike Munisipaliteit

Die Thembisile Hani Plaaslike Munisipaliteit is een van die Plaaslike Munisipaliteite in die Nkangala-distriksmunisipaliteit in Mpumalanga, Suid-Afrika.

Nedersettings in die munisipaliteit sluit in:


</doc>
<doc id="54790" url="https://af.wikipedia.org/wiki?curid=54790" title="Midvaal Plaaslike Munisipaliteit">
Midvaal Plaaslike Munisipaliteit

Die Midvaal Plaaslike Munisipaliteit is een van die plaaslike munisipaliteite in die Sedibeng-distriksmunisipaliteit in Gauteng, Suid-Afrika.

Nedersettings in die munisipaliteit:


</doc>
<doc id="54796" url="https://af.wikipedia.org/wiki?curid=54796" title="Wesrand-distriksmunisipaliteit">
Wesrand-distriksmunisipaliteit

Die Wesrand-distriksmunisipaliteit is een van die 2 distriksmunisipaliteite in Gauteng. Die setel van die munisipaliteit is in Randfontein. Die meeste inwoners van die munisipale gebied is Tswanasprekend. Die munisipaliteit se kode is DC48.

Die munisipaliteit word begrens deur:

Die munisipaliteit bestaan uit die volgende plaaslike munisipaliteite:
Die volgende statistiek is van die sensus in 2001.

Verkiesingsuitslae vir die munisipaliteit in die Suid-Afrikaanse algemene verkiesing van 2004.



</doc>
<doc id="54804" url="https://af.wikipedia.org/wiki?curid=54804" title="Sederberg (dubbelsinnig)">
Sederberg (dubbelsinnig)

Die term Sederberg kan moontlik na een die volgende verwys:



</doc>
<doc id="54806" url="https://af.wikipedia.org/wiki?curid=54806" title="Emfuleni Plaaslike Munisipaliteit">
Emfuleni Plaaslike Munisipaliteit

Die Emfuleni Plaaslike Munisipaliteit is een van die plaaslike munisipaliteite in die Sedibeng-distriksmunisipaliteit in Gauteng, Suid-Afrika.

Nedersettings in die munisipaliteit:


</doc>
<doc id="54807" url="https://af.wikipedia.org/wiki?curid=54807" title="Lesedi Plaaslike Munisipaliteit">
Lesedi Plaaslike Munisipaliteit

Die Lesedi Plaaslike Munisipaliteit is een van die plaaslike munisipaliteite in die Sedibeng-distriksmunisipaliteit in Gauteng, Suid-Afrika.

Nedersettings in die munisipaliteit sluit in:


</doc>
<doc id="54809" url="https://af.wikipedia.org/wiki?curid=54809" title="Getty Villa">
Getty Villa

Die Getty Villa in Pacific Palisades, Los Angeles, Kalifornië, VSA, geleë sowat 25 km wes van Los Angeles se middestad, is een van twee liggings van die J. Paul Getty Museum. Die villa dien as opvoedingsentrum en museum en het hom op die studie van die kuns en kultuur van antieke Griekeland, Rome en Etrurië toegespits. Die museum verwelkom jaarliks 'n halfmiljoen besoekers wat gratis toegang geniet (mits toegangskaartjies vooraf bespreek word).

Die versameling behels tans 44 000 Griekse, Romeinse en Etruskiese antikwiteite wat uit die tydperk tussen 6 500 v.C. en 400 n.C. dateer, waaronder die Herakles van Lansdowne en die Oorwinnende Jeug. Die meestersprogram in Argeologiese en Etnografiese Konservering word gemeenskaplik deur die Universiteit van Kalifornië te Los Angeles en die Getty Museum op die plaaslike kampus aangebied.

Die Getty Villa se kunsversameling word sowel aanlyn in die "GettyGuide" asook deur oudio-toere gedokumenteer en aangebied.

Die Villa is in die vroeë 1970's ontwerp deur argitekte in samewerking met J. Paul Getty volgens die voorbeeld van 'n 1ste eeuse Romeinse landhuis, die "Villa dei Papiri", wat teen die stadsrand van Herculaneum regstreeks aan die kus geleë was en as een van die indrukwekkendste voorbeelde van antieke villa-boukuns beskou word . Groot dele van die "Villa dei Papiri", wat blykbaar aan Lucius Calpurnius Piso caesoninus, die skoonvader van Gaius Julius Caesar, behoort het, is tydens die uitbarsting van die vulkaan Vesuvius in 79 n.C. onder as begrawe en tot vandag nie uitgegrawe nie. So berus baie van die Getty Villa se argitektoniese besonderhede, insluitende die landskapstuin, op ander antieke Romeinse woonhuise in Pompeii, Herculaneum en Stabiae.

Desondanks is die "Villa dei Papiri" een van die bekendste argeologiese ontdekkings in antieke Herculaneum. Die villa het sy Italiaanse naam aan sy unieke biblioteek met meer as 1 000 papirusrolle te danke - die enigste biblioteek van sy soort wat bewaar gebly het.

J. Paul Getty het die villa nooit met sy eie oë gesien nie, maar konstruksiewerk vanuit sy woning in Engeland deur middel van verslae, foto's en rolprente gemonitor en besluite van grondleggende betekenis geneem asook na kleiner besonderhede omgesien. Twee jaar nadat die museum in 1974 geopen is, is die sakemagnaat in Engeland oorlede.

J. Paul Getty het bewus vir die rekonstruksie van 'n antieke Romeinse villa gekies om sy versameling van antieke kuns te vertoon. Sodoende het hy 'n tradisie gevolg wat in sy aangenome tuisland Engeland in 'n groot aantal voorbeelde verwesenlik is. Ook welvarende Amerikane het vir hul kunsversamelings historiserende "palazzi" of statige herehuise in 'n verskeidenheid historiese Europese style laat bou - Venesiaans (Isabella Stewart Gardner in Boston), Frans (Henry Clay Frick in New York), Engels (Henry E. Huntingdon in San Marino) of Spaans (William Randolph Hearst in San Simeon).

Die miljoenêr John D. Rockefeller het selfs 'n groot deel van die fortuin, wat hy as oliemagnaat gemaak het, vir 'n verskeidenheid musea geskenk wat as historiese rekonstruksies verwesenlik is. Een van die bekendste projekte, wat danksy Rockefeller se donasies moontlik gemaak is, is "The Cloisters" in New York, 'n kompleks van oorspronklik Franse kloostergeboue en binnehowe uit die Middeleeue wat op 'n heuwel langs die Hudsonrivier ontstaan het. Na 'n soortgelyke museum word verwys met die Franse vakterm "musée d'ambiance" - en beskryf die poging om vir die besoeker die oorspronklike historiese boustyl, omgewing en atmosfeer te herskep, terwyl hy gelykertyd gebruik kan maak van alle geriewe van 'n moderne museumgebou.

Romeinse villa's en die landelike lewe met "otium" (kunsvolle en intellektuele vryetydsbesteding en ontspanning), wat daarmee verbind word, neem 'n belangrike plek in die oorgelewerde Latynse literatuur in, soos in die beskrywings van digters soos Statius en prosaskrywers soos Vitruvius en Plinius die jongere. Hierdie tekste het sedert die Renaissance-tydperk steeds weer die verbeelding van argitekte gewek. Die herontdekking van villa's in Pompeii en Herculaneum in die 18de eeu was die inspirasie vir pogings om historiese rekonstruksies te bou. Koning Lodewyk I van Beiere het 'n Pompejaanse huis vir homself in Aschaffenburg laat oprig, terwyl prins Albert 'n soortgelyke rekonstruksie vir sy eggenote Victoria in die tuin van die Buckingham-paleis laat bou het.




</doc>
<doc id="54810" url="https://af.wikipedia.org/wiki?curid=54810" title="Sneeuberg">
Sneeuberg

Die Sneeuberg is die hoogste piek in die Sederberg, Wes-Kaap en is 2 028 m hoog. Hierdie piek moet nie verwar word met die Sneeuberge wat 'n bergreeks in die Oos-Kaap is nie.

Lys van Bergpieke in Suid-Afrika


</doc>
<doc id="54814" url="https://af.wikipedia.org/wiki?curid=54814" title="Stogastiese veranderlike">
Stogastiese veranderlike

Stogastiese veranderlike (ook toevalsveranderlike) is 'n begrip uit die waarskynlikheidsleer.

In die waarskynlikheidsleer en statistiek, is 'n stogastiese veranderlike rofweg gesproke 'n veranderlike wie se waarde van die meting van een of ander lukrake (of toevalsgedrewe) proses spruit.

In baie toevalseksperimente, soos steekproeftrekkings, word uit
'n populasie per toeval 'n element, b.v. 'n
willekeurige verbyganger, aangewys. Ons vra hierdie verbyganger oor sy
leeftyd, inkomste, ens. Vooraf weet ons nie wat ons as antwoord sal kry
nie, agteraf wel, maar by herhaling tref ons vermoedelik 'n ander verbyganger,
met waarskynlik heel andere antwoorde. Om in die teorie oor 'die leeftyd van 'n
willekeurige verbyganger' te kan praat is die begrip "stogastiese veranderlike"
ingevoer. Die toeval wys 'n uitkoms aan – een of ander verbyganger – en aan
hierdie uitkoms wys ons 'n getal toe – sy leeftyd. Hieruit blyk dat 'n
'stogastiese veranderlike' 'n afbeelding van die uitkomsruimte na die reële
getalle is.

'n Stogastiese veranderlike "X" is 'n (meetbare) reële funksie op die steekproefruimte (ook genoem "uitkomsruimte", en in Engels "Sample Space") aangedui met formula_1.

In 'n oneindige steekproefruimte, is nie elke deelversameling (in Engels "subset") van formula_1 noodwendig 'n gebeurtenis nie, en dus is nie elke funksie op formula_1 noodwendig 'n stogastiese veranderlike nie. Daarom word geëis dat die funksie meetbaar (m.a.w van beperkte grootte) is.

So kan per toeval 'n proefpersoon formula_4 aangewys word (as uitkoms
van 'n toevalseksperiment) en stel "X(formula_4)" die gewig voor.
Die waarde van die stogastiese veranderlike "X" vorm eintlik weer 'n nuwe
steekproefruimte, met daarop 'n "kans" bepaal deur die kans op die oospronklike
steekproefruimte. Hierdie "kans" heet die kansverdeling van "X" en gee vir
die (meetbare) deelversameling "B" van formula_6 die kans dat "X" 'n waarde aanneem wat binne "B" lê.

Die waardebereik van 'n stogastiese veranderlike is dus 'n 'vertaling' van die
steekproefruimte formula_1 by 'n toevalseksperiment; as formula_1
'n deelversameling van formula_6 is, dan kan die waardebereik van
die stogastiese veranderlike feitelik saamval met formula_1. As egter
formula_1 bestaan uit kleure, vorme, name van perde by 'n
perderesies, ens. dan sal daar by die definisie van die stogastiese
veranderlike "X" 'n eenduidige verband gelê moet word tussen
formula_1 en die waardebereik van "X".

Die formele definisie van 'n stogastiese veranderlike maak dit moontlik om die
begrip goed in te pas in die formele teorie, maar dit is nie wat ons veral
interesseer nie. Ons stel veral belang in die kansverdeling van 'n
stogastiese veranderlike, waarmee relevante kanse bepaal kan word.

Ons gooi met twee dobbelstene. Die uitkomsruimte bestaan uit die 6² = 36
moontlike permutasies:

Ons wil graag die totale aantal gewerpde getalle weet, daarom definieer ons die
stogastiese veranderlike "X" deur:

X het as waardebereik formula_15.

Deur alle deelversamelings as gebeurtenis toe te laat, wat in so 'n eenvoudige
situasie moontlik is, hoef ons geen sorge te maak oor die meetbaarheid van
"X" nie, want dan is alle funksies meetbaar.

Daar is verskillende notasiekonvensies vir stogastiese veranderlikes in
gebruik. Twee van die mees gebruikte konvensies is: die stogastiese
veranderlike te onderstreep (formula_16), en die stogastiese
veranderlike aan te gee met 'n hoofletter ("X").



</doc>
<doc id="54816" url="https://af.wikipedia.org/wiki?curid=54816" title="Matroosberg">
Matroosberg

Die Matroosberg is die hoogste piek in die Hexrivierberge in die Wes-Kaap, Suid-Afrika en is 2 249 m hoog. Die piek is in die Matroosberg Private Natuurreservaat.



</doc>
<doc id="54817" url="https://af.wikipedia.org/wiki?curid=54817" title="Wolseley">
Wolseley

Wolseley is 'n dorp in die Wes-Kaap, Suid-Afrika. Die dorp is 15 km suid van Tulbagh. 

Wolseley is in 1875 op die plaas Goedgevonden gestig en na Sir. Garnet Wolseley, aangewese goewerneur van Natal en opperbevelvoerder van die Britse magte, vernoem. Die spoorlyn vanaf Kaapstad het Wolseley in 1876 bereik en die taklyn na Ceres is in 1876 voltooi.

Wolseley is in 1955 tot munisipaliteit geproklameer.

Wolseley se munisipale raad het in 1955 'n wapen aangeneem en by die Kaapse Provinsiale Administrasie geregistreer : "In rooi, 'n silwer paal belaai met 'n tros blou druiwe, in die skildhoof en skildvoet groen geblaar, aan weerskante vergesel van 'n besant; 'n groen golwende skildhoof". Die helmteken was 'n swart wolfskop uitkomend uit 'n goue muurkroon, en die wapenspreuk was "Viridis et fructifera". Ivan Mitford-Barberton het die wapen ontwerp.

Die wapen is in 1996 gewysig deur die skildhoof van groen na blou te verander en met drie silwer waterdruppels te belaai, en toe by die Buro vir Heraldiek geregistreer.

Sagtevrugteboerdery word in die omgewing bedryf terwyl suiwel, bees-en skaapsboerdery ook beoefen word. Die eerste wolwassery in die land is by Wolseley gebou, en in 1936 is 'n aanleg vir die verpakking van vrugte gebou. Die dorp is ook beskadig in die aardbewing van 29 September 1969 wat Tulbagh getref het.




</doc>
<doc id="54820" url="https://af.wikipedia.org/wiki?curid=54820" title="St. Helenabaai">
St. Helenabaai

St. Helenabaai is 'n vissersdorp aan die Atlantiese Oseaan in die Wes-Kaap, Suid-Afrika. 

Die baai het sy naam gekry van Vasco da Gama wat sy vier skepe op 7 November 1497, die dag van Sint Helena, hier geanker het. Dit was op sy eerste vaart vanaf Europa na die Ooste en sy bemanning was reeds vier maande op see. Hulle het vars water gekry uit die fonteine tussen die see en die eerste ry heuwels. Die eerste botsing tussen Europeërs en die inheemse bevolking het hier plaasgevind. 'n Bemanningslid was in 'n geveg betrokke met 'n groep Khoikhoi. Da Gama is self na bewering met 'n assegaai gewond.

St Helenabaai se munisipale raad het in 1970 'n wapen by die Buro vir Heraldiek geregistreer : "In silwer, 'n blou dwarsbalk en 'n paal van die een in die ander; 'n rooi skildhoof belaai met drie regopgeplaaste visse van silwer". Die helmteken was die mas van 'n Portugese ontdekkingskip met 'n rooi kruis op sy silwer seil, en die wapenspreuk was "Prisca fides".

St. Helenabaai is die middelpunt van die kommersiële visbedryf aan die Weskus. Die belangrikste seeprodukte is kreef, snoek, ansjovis en sardyne. Daar is ongeveer 'n dosyn verwerkingsfabrieke langs die suidwestelike kus van Stompneusbaai tot by die mond van die Bergrivier.

St. Helenabaai is die enigste plek langs die Weskus waar die son oor die see opkom en ondergaan. Dit is as gevolg van sy unieke ligging en die vorm van die baai. Die Vasco da Gama-monument staan ongeveer waar die Portugese ontdekkingreisiger in 1497 voet aan wal gesit het.




</doc>
<doc id="54821" url="https://af.wikipedia.org/wiki?curid=54821" title="Gemert-Bakel">
Gemert-Bakel

Gemert-Bakel is 'n munisipaliteit in die Nederlandse provinsie Noord-Brabant, wat aan die provinsie Limburg grens en in die streek van Die Peel lê. Die munisipale gebied het sowat 29 000 inwoners (2012) en 'n oppervlakte van 123 km². Gemert is die administratiewe setel van die munisipaliteit.

Plekke in die munisipale gebied van Gemert-Bakel:
Bakel, Boekent, De Klef, De Mortel, De Rips, Elsendorp, Esdonk, Gemert, Grotel, Handel, Kaweide, Koks, Milheeze, Milschot, Overschot, Pandelaar, Schutsboom, Tereyken en Vossenberg.



</doc>
<doc id="54824" url="https://af.wikipedia.org/wiki?curid=54824" title="Steekproefruimte">
Steekproefruimte

In die waarskynlikheidsleer is die steekproefruimte of uitkomsruimte, wat gewoonlike met "S", Ω, or "U" (vir "Universum") aangedui word, van 'n toevalseksperiment of lukrake probeerslag die versameling van alle moontlike uitkomstes. Byvoorbeeld, indien die eksperiment 'n muntstuk wat gegooi word is, is die steekproefruimte {kop, stert}. In die geval van 'n enkele ses-sydige dobbelsteen, is die steekproefruimte {1, 2, 3, 4, 5, 6}.

Vir sekere tipes eksperimente kan daar twee of meer moontlike steekproefruimtes wees. Ter voorbeeld, wanneer 'n kaart van 'n standaard pak van 52 speelkaarte getrek word, is die een moontlike steekproefruimte die rang (As tot Koning), terwyl die ander een die soort (klawers, diamante, harte, skoppe) kan wees. 'n Volledige beskrywing van uitkomstes sal egter beide die denominasie (rang) en die soort aandui, en 'n steekproefruimte wat elke individuele kaart beskryf kan uitgebeeld word as die Cartesiese produk van die twee steekproefruimtes hierbo genoem.

In 'n elementêre benadering tot waarskynlikheid, word enige deelversameling (in Engels "subset") van die steekproefruimte 'n gebeurtenis genoem. Hierdie benadering gee egter probleme wanneer die steekproefruimte oneindig is, sodat 'n meer presiese definisie van 'n gebeurtenis noodwendig is. Onder hierdie definisie word slegs meetbare deelversamelings van die steekproefruimte as gebeurtenisse beskou. 
Hierdie is egter slegs van teoretiese belang, aangesien die σ-algebra altyd gedefinieer kan word om alle deelversamelings van toepaslike belang te bevat.



</doc>
<doc id="54825" url="https://af.wikipedia.org/wiki?curid=54825" title="Govan Mbeki Plaaslike Munisipaliteit">
Govan Mbeki Plaaslike Munisipaliteit

Die Govan Mbeki Plaaslike Munisipaliteit is een van die plaaslike munisipaliteite in die Gert Sibande-distriksmunisipaliteit in Mpumalanga, Suid-Afrika.

Die munisipaliteit is na die Suid-Afrikaanse politikus Govan Mbeki vernoem.

Nedersettings in die munisipaliteit:


</doc>
<doc id="54826" url="https://af.wikipedia.org/wiki?curid=54826" title="Lekwa Plaaslike Munisipaliteit">
Lekwa Plaaslike Munisipaliteit

Die Lekwa Plaaslike Munisipaliteit is een van die plaaslike munisipaliteite in die Gert Sibande-distriksmunisipaliteit in Mpumalanga, Suid-Afrika.

Nedersettings in die munisipaliteit:


</doc>
<doc id="54827" url="https://af.wikipedia.org/wiki?curid=54827" title="Carola Schouten">
Carola Schouten

Cornelia Johanna (Carola) Schouten (gebore 6 Oktober 1977 in 's-Hertogenbosch) is 'n Nederlandse politikus wat aan die ChristenUnie-party behoort. 

Schouten het bedryfskunde aan die Erasmus Universiteit Rotterdam gestudeer, en by die Nederlandse Ministerie vir Sosiale Sake en Werkgeleenthede, asook vir die ChristenUnie se Tweede Kamer-groep gewerk. 

Van Mei 2011 tot Oktober 2017 was sy 'n lid van die Tweede Kamer gewees, waar sy haar met huisvesting, finansies, pensioene en hoër onderwys besig gehou het. Sy is vanaf 26 Oktober 2017 Minister vir Landbou, Natuur en Voedselkwaliteit, asook 'n Vise-Premier in die Rutte III-kabinet. 

Schouten is afkomstig uit die Land van Heusden en Altena, waar sy in die dorpie Giessen grootgeword het. Teenswoordig is sy in Rotterdam woonagtig. Sy is nie getroud nie en het een kind. Kerklik behoort sy tot die Gereformeerde Kerke vrygemaak.




</doc>
<doc id="54828" url="https://af.wikipedia.org/wiki?curid=54828" title="Giessen">
Giessen

Giessen is 'n dorpie in die munisipaliteit Altena in die Nederlandse provinsie Noord-Brabant, en is in die streek van die Land van Heusden en Altena geleë. Die nedersetting het 1 525 inwoners (2011).

Giessen dateer terug tot die Middeleeue en had in die 11de eeu reeds 'n kerkgebou gehad. Tot 1973 was die plek 'n selfstandige munisipaliteit gewees. Sedertdien het die dorpie deel uitgemaak van die munisipale gebied van Woudrichem. Sedert 2019 maak Giessen deel uit van die nuwe munisipaliteit Altena.

Giessen lê links van die Afgedamde Maas-rivier, 'n sytak van die Maas-rivier.

Die groot groentefirma "Hak" het in die 1920's in hierdie dorpie begin.




</doc>
<doc id="54831" url="https://af.wikipedia.org/wiki?curid=54831" title="Komeet Elenin">
Komeet Elenin

Die komeet C/2010 X1 (Elenin) is op 10 Desember 2010 deur die Russiese amateur-sterrekundige Leonid Elenin ontdek. Hy neem die komeet tydens vier opnames waar met behulp van 'n 45 sentimeter-teleskoop van die observatorium "International Scientific Optical Network" in Mayhill, Nieu-Meksiko. By die ontdekking het die komeet 'n sigbare helderheid ("magnitude") van 19.5 tot 19.6 gehad. Die komeet sal ongeveer September 2011 tussen die son en aarde inbeweeg waarna dit weer ons sonnestelsel sal verlaat.

Daar word wyd op die Internet oor die "koms" van die komeet en die invloed daarvan op die aarde gespekuleer. Volgens berugte sou Minister Anatoliy Serdyukov van die Russiese Ministerie van Verdediging aandring op meer geld vir die bou van 5000 ekstra ondergrondse bomkelders om beskerming daarteen te bied.



</doc>
<doc id="54832" url="https://af.wikipedia.org/wiki?curid=54832" title="Astronomiese eenheid">
Astronomiese eenheid

'n Astronomiese eenheid (AE, Engels: "AU") is die gemiddelde afstand tussen die Aarde en die Son. Een astronomiese eenheid is gelyk aan sowat 150 miljoen kilometer. Die mees onlangse meting gee die presiese waarde as: 149 597 870,691 km. Hierdie maat word in sterrekunde gebruik om afstande in die ruimte aan te dui.




</doc>
<doc id="54835" url="https://af.wikipedia.org/wiki?curid=54835" title="Rhodes (dubbelsinnig)">
Rhodes (dubbelsinnig)

Die term Rhodes kan moontlik na een die volgende verwys:



</doc>
<doc id="54837" url="https://af.wikipedia.org/wiki?curid=54837" title="Naudésnekpas">
Naudésnekpas

Die Naudésnekpas (soms "Naudesnek") is 'n bergpas in die Oos-Kaap. Dit is die tweede hoogste voertuigpas (2 587 m) in Suid-Afrika. Dit dra die R396-gruispad oor die Drakensberg en verbind Rhodes met Maclear. Die pad is tussen 1890 en 1911 gebou. Daar is twee pieke wat die omgewing oorheers, Cairntoul (2826 m) en Ben Macdhui (3001 m). Dit het 'n maksimum helling van 1:11 en 'n gemiddeld van 1:16.

Voordat motoriste hierdie pas aanpak, moet plaaslike raad oor die pad se toestand en die weer ingewin word. Dit word verkieslik met 'n 4x4 voertuig bestyg, indien vanaf Maclear of Mount Fletcher af begin word, behoort Rhodes as 'n middag- of oornagstilhou benut te word. Ongeveer 4½ ure moet opsy gesit word (selfs meer as die weer swaar is) aangesien daar heelwat skerp draaie is en los gruis en klippe op die pad die vordering kan bemoeilik.

Hierdie pas moet nie met die Naudespas op die N9 noordoos van Graaff-Reinet verwar word nie.



</doc>
<doc id="54838" url="https://af.wikipedia.org/wiki?curid=54838" title="Albert Luthuli Plaaslike Munisipaliteit">
Albert Luthuli Plaaslike Munisipaliteit

Die Albert Luthuli Plaaslike Munisipaliteit is een van die plaaslike munisipaliteite in die Gert Sibande-distriksmunisipaliteit in Mpumalanga, Suid-Afrika.

Nedersettings in die munisipaliteit:


</doc>
<doc id="54839" url="https://af.wikipedia.org/wiki?curid=54839" title="Dipaleseng Plaaslike Munisipaliteit">
Dipaleseng Plaaslike Munisipaliteit

Die Dipaleseng Plaaslike Munisipaliteit is een van die plaaslike munisipaliteite in die Gert Sibande-distriksmunisipaliteit in Mpumalanga, Suid-Afrika.

Nedersettings in die munisipaliteit:


</doc>
<doc id="54840" url="https://af.wikipedia.org/wiki?curid=54840" title="Msukaligwa Plaaslike Munisipaliteit">
Msukaligwa Plaaslike Munisipaliteit

Die Msukaligwa Plaaslike Munisipaliteit is een van die plaaslike munisipaliteite in die Gert Sibande-distriksmunisipaliteit in Mpumalanga, Suid-Afrika.

Nedersettings in die munisipaliteit:


</doc>
<doc id="54841" url="https://af.wikipedia.org/wiki?curid=54841" title="Mkhondo Plaaslike Munisipaliteit">
Mkhondo Plaaslike Munisipaliteit

Die Mkhondo Plaaslike Munisipaliteit is een van die plaaslike munisipaliteite in die Gert Sibande-distriksmunisipaliteit in Mpumalanga, Suid-Afrika.

Nedersettings in die munisipaliteit:


</doc>
<doc id="54842" url="https://af.wikipedia.org/wiki?curid=54842" title="Pixley ka Seme Plaaslike Munisipaliteit">
Pixley ka Seme Plaaslike Munisipaliteit

Die Pixley ka Seme Plaaslike Munisipaliteit is een van die plaaslike munisipaliteite in die Gert Sibande-distriksmunisipaliteit in Mpumalanga, Suid-Afrika.

Nedersettings in die munisipaliteit:


</doc>
<doc id="54846" url="https://af.wikipedia.org/wiki?curid=54846" title="Pringlebaai">
Pringlebaai

Pringlebaai is 'n vakansiedorpie aan die oostekant van die ingang na Valsbaai, Wes-Kaap, Suid-Afrika. Die dorpie is regoor Kaappunt wat aan die ander kant van Valsbaai is. Die R44 hoof pad (Clarence-rylaan) volg die kuslyn van Valsbaai vanaf Strand, gaan deur Rooiels, dan Pringlebaai, swaai oos, gaan verby Hangklip na Bettysbaai.




</doc>
<doc id="54847" url="https://af.wikipedia.org/wiki?curid=54847" title="Robinsonpas">
Robinsonpas

Robinsonpas is ‘n pas op die R328-pad oor die Outeniquaberge tussen Oudtshoorn in die Klein Karoo en Mosselbaai aan die kus. Die hoogste punt op 859m is 45km van Oudtshoorn. ‘n Maksimum helling van 1:14 word bereik.

Weens ‘n gebrek aan ervaring het die Afdelingsraad van Mosselbaai in 1866 hul eie pogings om by Ruiterbos ‘n pas oor die Outeniquas te bou laat vaar. In Februarie 1867 het Thomas Bain en ‘n span gevangenes die werk van die Afdelingsraad voortgesit, verbeter en die roete op die suidelike helling aangepas. Die pad is met 8km verleng om aan die noordekant by die pad via die Attakwaskloof aan te sluit. Op 4 Junie 1869 is die nuwe pad en pas geopen en vernoem na die inspekteur van openbare werke in die Kaapkolonie, M.R. Robinson. Tussen 1958 en 1962 is die pas aansienlik verbeter en die oppervlakte geteer. Op die suidelike helling is by Bain se roete gehou, maar aan die Klein Karoo-kant is die pad so verlê dat die afstand na Oudtshoorn aansienlik verkort is.




</doc>
<doc id="54848" url="https://af.wikipedia.org/wiki?curid=54848" title="Buffalo City Metropolitaanse Munisipaliteit">
Buffalo City Metropolitaanse Munisipaliteit

Die Buffalo City Metropolitaanse Munisipaliteit is een van die agt metropolitaanse munisipaliteite in Suid-Afrika.

Tydens die sensus van 2011 is die munisipaliteit in die volgende nedersettings verdeel:

Nota: "Slegs die digsbevolkte gebiede word aangedui"

Die ondergenoemde hospitale word in die munisipale gebied aangetref:



</doc>
<doc id="54850" url="https://af.wikipedia.org/wiki?curid=54850" title="Bettysbaai">
Bettysbaai

Bettysbaai is 'n vakansiedorp aan die Atlantiese Oseaan in die Wes-Kaap, Suid-Afrika. Die dorpie strek ongeveer 12 km langs die kuslyn. Bettysbaai is vernoem na die dogter van Arthur Youlden wat saam met ander besigheidsmanne gedurende die 1930's die ontwikkeling van Bettysbaai begin het.
Die R44 hoofpad gaan deur Bettysbaai.



</doc>
<doc id="54851" url="https://af.wikipedia.org/wiki?curid=54851" title="Woudrichem">
Woudrichem

Woudrichem (Brabants: "Woerkem" of "Woerkum") is 'n stad en voormalige munisipaliteit in die Nederlandse provinsie Noord-Brabant, wat aan die provinsies Gelderland en Zuid-Holland grens. Die voormalige munisipale gebied het sowat 14 000 inwoners (2012) en 'n oppervlakte van 52 km². Die stad Woudrichem (met die plek Oudendijk) het sowat 4 500 inwoners (2011).

Die voormalige munisipaliteit lê in die noordooste van die streek van die Land van Heusden en Altena. Verder lê die voormalige munisipaliteit suid van die Boven-Merwede-rivier (die stad Gorinchem lê aan die noordoewer) en wes van die Afgedamde Maas-rivier (die bekende "Slot Loevestein" lê aan die regteroewer).

Woudrichem het in 1356 stadsregte gekry.

Op 1 Januarie 2019 is Woudrichem opgegaan in die nuwe munisipaliteit Altena.

Plekke in die voormalige munisipale gebied van Woudrichem:
Almkerk, Andel, Bronkhorst, Duizend Morgen, Eng, Giessen, Oudendijk, Rijswijk, Stenenheul, Uitwijk, Uppel, Waardhuizen, Woudrichem (stad) en Zandwijk.



</doc>
<doc id="54852" url="https://af.wikipedia.org/wiki?curid=54852" title="Rooi-els, Wes-Kaap">
Rooi-els, Wes-Kaap

Rooi-els is 'n vakansieplek aan die oostekant van Valsbaai, Wes-Kaap, Suid-Afrika. Dit is in Junie 1948 tot dorp verklaar en is 5 km noord van Pringlebaai geleë. Die dorp is na 'n plaas en rivier met dieselfde naam vernoem.

Die R44-hoofpad gaan deur die dorp. Potvisse word dikwels langs die kuslyn opgemerk.




</doc>
<doc id="54854" url="https://af.wikipedia.org/wiki?curid=54854" title="Dannhauser Plaaslike Munisipaliteit">
Dannhauser Plaaslike Munisipaliteit

Die Dannhauser Plaaslike Munisipaliteit is een van die plaaslike munisipaliteite in die Amajuba-distriksmunisipaliteit in KwaZulu-Natal, Suid-Afrika.

Nedersettings in die munisipaliteit:


</doc>
<doc id="54856" url="https://af.wikipedia.org/wiki?curid=54856" title="Newcastle Plaaslike Munisipaliteit">
Newcastle Plaaslike Munisipaliteit

Die Newcastle Plaaslike Munisipaliteit is een van die Plaaslike Munisipaliteite in die Amajuba-distriksmunisipaliteit in KwaZulu-Natal, Suid-Afrika.


</doc>
<doc id="54857" url="https://af.wikipedia.org/wiki?curid=54857" title="EMadlangeni Plaaslike Munisipaliteit">
EMadlangeni Plaaslike Munisipaliteit

Die eMadlangeni Plaaslike Munisipaliteit (voorheen bekend as Utrecht Plaaslike Munisipaliteit) is een van die plaaslike munisipaliteite in die Amajuba-distriksmunisipaliteit in KwaZulu-Natal, Suid-Afrika.


</doc>
<doc id="54859" url="https://af.wikipedia.org/wiki?curid=54859" title="EDumbe Plaaslike Munisipaliteit">
EDumbe Plaaslike Munisipaliteit

Die eDumbe Plaaslike Munisipaliteit is een van die plaaslike munisipaliteite in die Zululand-distriksmunisipaliteit in KwaZulu-Natal, Suid-Afrika.

Nedersettings in die munisipaliteit:

In 2016 het die IEC die NFP nie toegestaan om aan die verkiesings deel te neem nie, die plaaslike leier van die NFP het sy kiesers opgeroep op die DA te stem.


</doc>
<doc id="54862" url="https://af.wikipedia.org/wiki?curid=54862" title="Nongoma Plaaslike Munisipaliteit">
Nongoma Plaaslike Munisipaliteit

Die Nongoma Plaaslike Munisipaliteit is een van die plaaslike munisipaliteite in die Zululand-distriksmunisipaliteit in KwaZulu-Natal, Suid-Afrika.

Nedersettings in die munisipaliteit:


</doc>
<doc id="54864" url="https://af.wikipedia.org/wiki?curid=54864" title="AbaQulusi Plaaslike Munisipaliteit">
AbaQulusi Plaaslike Munisipaliteit

Die AbaQulusi Plaaslike Munisipaliteit is een van die plaaslike munisipaliteite in die Zululand-distriksmunisipaliteit in KwaZulu-Natal, Suid-Afrika.



</doc>
<doc id="54868" url="https://af.wikipedia.org/wiki?curid=54868" title="Ulundi Plaaslike Munisipaliteit">
Ulundi Plaaslike Munisipaliteit

Die Ulundi Plaaslike Munisipaliteit is een van die plaaslike munisipaliteite in die Zululand-distriksmunisipaliteit in KwaZulu-Natal, Suid-Afrika.



</doc>
<doc id="54869" url="https://af.wikipedia.org/wiki?curid=54869" title="UPhongolo Plaaslike Munisipaliteit">
UPhongolo Plaaslike Munisipaliteit

Die uPhongolo Plaaslike Munisipaliteit is een van die plaaslike munisipaliteite in die Zululand-distriksmunisipaliteit in KwaZulu-Natal, Suid-Afrika.

Nedersettings in die munisipaliteit:


</doc>
<doc id="54870" url="https://af.wikipedia.org/wiki?curid=54870" title="Msunduzi Plaaslike Munisipaliteit">
Msunduzi Plaaslike Munisipaliteit

Die Msunduzi Plaaslike Munisipaliteit is een van die plaaslike munisipaliteite in die uMgungundlovu-distriksmunisipaliteit in KwaZulu-Natal, Suid-Afrika.


</doc>
<doc id="54871" url="https://af.wikipedia.org/wiki?curid=54871" title="Groter Kokstad Plaaslike Munisipaliteit">
Groter Kokstad Plaaslike Munisipaliteit

Die Groter Kokstad Plaaslike Munisipaliteit is een van die plaaslike munisipaliteite in die Harry Gwala-distriksmunisipaliteit in KwaZulu-Natal, Suid-Afrika.

Nedersettings in die munisipaliteit:


</doc>
<doc id="54873" url="https://af.wikipedia.org/wiki?curid=54873" title="Elandsbaai">
Elandsbaai

Elandsbaai is 'n klein kusdorpie aan die Atlantiese Oseaan, Wes-Kaap, Suid-Afrika. Die dorpie lê aan die mond van die Verlorenvleistroom wat in 'n moeras met dieselfde naam eindig. Die moeras is 'n blyplek vir enorme getalle water- en ander voëls. Simon van der Stel het die moeras al gedurende 1685 besoek. Elandsbaai is suid van Lambertsbaai.

Die Bobbejaansberg, op die suidelike oewer van die riviermonding, loop die see in. Die Sishen-Saldanha Spoorlyn loop deur 'n tonnel deur die Bobbejaansberg. Die visbedryf speel ook 'n groot rol in die dorpie se ekonomie. Elandsbaai is ook gewild onder die branderplankryers.




</doc>
<doc id="54874" url="https://af.wikipedia.org/wiki?curid=54874" title="Stompneusbaai">
Stompneusbaai

Stompneusbaai is 'n vissersdorp aan die Atlantiese Oseaan, Wes-Kaap, Suid-Afrika. Dit is net noordwes van St. Helenabaai. Daar is visverwerkingsfabrieke in en om Stompneusbaai.




</doc>
<doc id="54878" url="https://af.wikipedia.org/wiki?curid=54878" title="Stanford">
Stanford

Stanford is 'n klein dorpie in die Wes-Kaap, Suid-Afrika. Die dorpie is reeds op 1865 op die plaas Kleinrivier uitgelê. Die plaas het behoort aan kaptein (later Sir) Robert Stanford. 

Die R43 hoofpad gaan deur Stanford en die buurdorpe is Gansbaai en Hermanus.

Stanford spog ook met 'n mikrobrouery waar vyf soorte bier verbou word. 

Die Salmonsdam Natuurreservaat is naby Stanford. Die natuurreservaat is genoem na kapt. Salmond van die HMS Birkenhead. 

Die plaaslike, eklektiese NG kerkgebou is ontwerp deur die argitek Wynand Louw.

Stanford se munisipale raad het in 1989 'n wapen by die Buro vir Heraldiek geregistreer : "In swart, drie silwer klimmende leeus, rooi genael en getong; op 'n silwer skildhoof 'n aronskelk en 'n protea met skuinsgekruiste stingels, alles van natuurlike kleur". Die helmteken was 'n bokkop, en die wapenspreuk "Deus adjuvat nos".




</doc>
<doc id="54879" url="https://af.wikipedia.org/wiki?curid=54879" title="Muizenberg">
Muizenberg

Muizenberg is 'n dorp in die Wes-Kaap, Suid-Afrika en is geleë aan die noordweste van Valsbaai. Muizenberg spog met geboue in die Victoriaanse en Edwardiaanse styl, waaronder Muizenbergstasie, asook een van die beste strande vir swem en branderplankry. Die wit strand met sagte branders is as 'n blouvlagstrand gesertifiseer.

Die dorp is glo vernoem na Wynand Willem Muijs wat in 1743 die bevel oor 'n klein buitepos hier gevoer het. Die dorp was op 'n tyd die ligging van een van die beroemdste halfweghuise in die Kaapse geskiedenis, "Farmer Peck's Inn", wat in 1825 gebou is op die pad wat Muizenberg met Simonstad verbind.
Die Slag van Muizenberg was 'n klein, maar beslissende militêre aksie wat in Junie 1795 begin en drie maande later met die eerste Britse besetting van die Kaap geëindig het. Dit was, behalwe vir 'n kort onderbreking tussen 1804 en 1806, die beginpunt van Britse bewind aan die Kaap en later ook in groot dele van Suider-Afrika. Oorblyfsels van 'n verdedigingsfort, wat deur die Nederlanders in 1795 teen 'n heuwel aan die Valsbaaikant opgerig en vanaf 1796 deur Britse magte uitgebrei is, kan steeds besigtig word.

Nog 'n historiese besienswaardigheid is "Rhodes' Cottage", 'n huisie op Muizenbergstrand wat in 1899 deur die Britse staats- en sakeman en premier van die Kaapkolonie (1890-1896), Cecil John Rhodes, as vakansiehuis gekoop is. Dit was Rhodes se aftreeplek waar hy in 1902 oorlede is. Die huisie is tans 'n museum wat aan Rhodes se lewe gewy is.

Muizenberg was een van die Britse digter Rudyard Kipling se gunstelingplekke. Een van sy gedigte is aan die stranddorp gewy. Nog bekende persoonlikhede wat vakansiehuise in Muizenberg gekoop of laat bou het, sluit Transvaalse mynboumagnate soos Sammy Marks, sir Abe Bailey, die gesin van I.W. Schlesinger en die Oppenheimers in, die skryfster Olive Schreiner en die argitek sir Herbert Baker wat van die vakansiehuise in Muizenberg ontwerp het.

Vanaf die 1920's en 1930's het sowat 600 Joodse immigrantegesinne uit Oos-Europa hulle in die dorp gevestig wat 'n belangrike rol by die ontwikkeling van plaaslike nywerhede, hotelle en skole gespeel het. In 1924 het Muizenberg se sinagoge sy deure geopen.




</doc>
<doc id="54881" url="https://af.wikipedia.org/wiki?curid=54881" title="HMS Birkenhead">
HMS Birkenhead

Die HMS "Birkenhead" was 'n Britse troepeskip wat op 26 Februarie 1852 by "Danger Point" naby Gansbaai in Suid-Afrika met die verlies van baie lewens vergaan het. Die skip het bekendheid verwerf vir die tradisie van ""vroue en kinders eerste"".

Die skip was 'n troepedraer van 1 900 ton en een van die eerste Britse skepe wat met 'n staalromp toegerus was. Die skip was ook 'n wielstoomboot wat seile gedra het.

Die skip het op 25 Februarie 1852 uit Simonstad vertrek met 476 Britse soldate, 7 vroue, 13 kinders en 'n aantal perde aan boord. Die bestemming was die Oos-Kaap waar die soldate by die garnisoene daar sou aansluit aangesien die Agtste Grensoorlog gewoed het. Die kaptein van die skip was Robert Salmond.

Die skip het 'n blinde rots ongeveer 1 km van Danger Point getref en die metaalromp het oopgeskeur. Ongeveer 100 soldate het verdrink terwyl hulle geslaap het in hulle banke op die onderste dek. Die oorblywende soldate is op die dek bymekaar geroep. In 'n desperate poging om die skip te red het kaptein Salmond beveel dat die masjien in trurat gegooi word. Dit was 'n noodlottige besluit omrede die metaalromp van die skip nog verder oopgeruk is.

Van die agt reddingsbote kon slegs drie te water gelaat word. Die vroue en kinders is in die bote gehelp met soveel mans as wat die bote kon vat. Toe is die bevel ""Elke man vir homself. Almal wat kon swem, spring oorboord en swem na die bote"" gegee. Die bevelvoerder van die troepe, lt-kol Alexander Seton, het sy swaard getrek en die manskappe beveel om nie oorboord te spring nie omdat hulle dan die reddingsbote sou verswelg. Die bote het op daardie stadium gesukkel om van die HMS Birkenhead af weg te kom.
Die manskappe het die bevel gehoorsaam, selfs toe die skip in twee gebreek en die hoofmas en skoorsteen op die dek geval het.

Binne 20 minute het die skip gesink. Een reddingsboot het die kus by Hawston bereik. Die ander twee reddingsbote is opgepik deur 'n skoener wat onmiddellik na die ramp vertrek het. So is nog 50 man gered. Die skoener het uiteindelik Simonstad met 166 oorlewendes bereik. Nog 68 man en 8 perde het dit op eie stoom na die kus gemaak. Die res is nooit weer gesien nie, onder andere lt-kol. Seton en kaptein Salmond.

Verskeie pogings is aangewend om goud ter waarde van £300 000 wat na bewering aan boord was te herwin. Niemand het egter nog ooit enige vondse gerapporteer nie.

Die Salmonsdam Natuurreservaat naby Stanford is na kaptein Salmond vernoem.


</doc>
<doc id="54888" url="https://af.wikipedia.org/wiki?curid=54888" title="Louisvale">
Louisvale

Louisvale is 'n landelike nedersetting op die R359 hoofpad aan die suidelike oewer van die Oranjerivier in die Noord-Kaap, Suid-Afrika. Die dorp is naby Upington en is in die hart van die rosyn- en sultanabedryf.



</doc>
<doc id="54889" url="https://af.wikipedia.org/wiki?curid=54889" title="Hawston">
Hawston

Hawston is 'n vakansiedorpie aan die Atlantiese Oseaan in die Wes-Kaap, Suid-Afrika. Die dorpie is genoem na C.R. Haw, eertydse siviele kommissaris van die Caledondistrik. 

Daar is 'n lanseerhelling vir vissersbote aan die suidekant van die baai. Die groter dorp Hermanus is naby Hawston. Die strand is as 'n blouvlagstrand gesertifiseer.




</doc>
<doc id="54890" url="https://af.wikipedia.org/wiki?curid=54890" title="Ritchie">
Ritchie

Ritchie is 'n klein dorpie in die Noord-Kaap, Suid-Afrika. Die dorpie is net wes van die Modderrivier en is die eerste dorpie wat deur die Britte tydens die Tweede Vryheidsoorlog in die Slag van die Twee Riviere verower is. Die volgende geveg het by Koedoesberg, sowat 15 km wes van Ritchie plaasgevind. Ritchie en die dorpie Modderrivier is die middelpunt van die uitgebreide besproeiingsnedersetting wat deur kanale van die Rietrivier gevoed word. Die N12 nasionale pad gaan naby Ritchie verby. Ritchie is 40 km suid van Kimberley geleë.



</doc>
<doc id="54891" url="https://af.wikipedia.org/wiki?curid=54891" title="Ulco">
Ulco

Ulco is 'n moderne myndorp op die R31 hoofpad net 16 km van Delportshoop in die Noord-Kaap, Suid-Afrika. By Ulco is 'n oopgroefkalkmyn en sementfabriek van Union Lime.



</doc>
<doc id="54892" url="https://af.wikipedia.org/wiki?curid=54892" title="Tokai">
Tokai

Tokai is 'n groot woonbuurt en voorstad van Kaapstad in Suid-Afrika. Dit is geleë teen die hange van die Constantiaberg, (deel van die Tafelberg-bergreeks) en is aangrensend tot Steenberg en Kirstenbosch aan die suidekant, Bergvliet aan die oostekant, Constantia aan die noordekant en die SAFCOL-denneplantasie teen die berghange aan die westekant.

Tokai is vernoem na Tokaj, 'n heuwelreeks in Hongarye. Oorspronklik het die gebied uit wynplase en kleinhoewes bestaan. Party van die oorspronklike Kaaps-Hollandse huise bestaan nog steeds. Die woonbuurt het in die laat 1940's ontstaan spesifiek vir behuising aan Suid-Afrikaanse soldate wat vanaf die Tweede Wêreldoorlog teruggekeer het.

Die Pollsmoor-gevangenis, waar Nelson Mandela en ander politieke gevangenis deur die Apartheid-regering aangehou is, is in Tokai. Mnr. Mandela was vir vier jaar hier aangehou (1984 tot 1988), na sy oordrag vanaf Robbeneiland, voor hy na die Victor Verster-gevangenis verskuif is tot sy vrylating op 11 Februarie 1990.

Sommige van Tokai se strate is met rooi bakstene geplavei. Stroompies vloei deur Tokai en die denneplantasies, wat sogenoemde "groen some" vorm. Dit verskaf 'n rustige habitat vir voëls, paddas en insekte; ontspanningsareas vir wandel, fietsry en stap met honde is ook uitgelê.


</doc>
<doc id="54894" url="https://af.wikipedia.org/wiki?curid=54894" title="Delportshoop">
Delportshoop

Delportshoop is 'n dorp op die R31 hoofpad sowat 30 km van Barkly-Wes in die Noord-Kaap, Suid-Afrika. Die dorp het in die 1870's as 'n delwerskamp ontstaan en spoeldiamante word nog steeds in die gebied herwin. Delportshoop is by die Vaalrivier en baie naby die samevloeiing van die Vaal - en die Hartsriviere. 

Naby Delportshoop is die beheersentrum van die Vaal-Gamogara-waterprojek. Die projek lewer sowat 64 000m water per dag aan die diamant-, mangaan-, ystererts- en ander myne in die Postmasburg, Sishen, Kathu en Hotazel omgewing. Dit word gedoen deur 'n netwerk van 300 km pype, reservoirs en suiweringswerke.

Die gewese Vaalbos Nasionale Park was naby Delportshoop. Die reservaat se wild is grootliks deur SANParke verskuif na die nuwe Mokala Nasionale Park in 2008, waarna Vaalbos gesluit is. Die oorheersende plantegroei is vaalbos of kanferbos en daar kom ook kameeldoringbome voor. Springbokke en rooihartbeeste is inheems aan die gebied.



</doc>
<doc id="54899" url="https://af.wikipedia.org/wiki?curid=54899" title="Tswaing Plaaslike Munisipaliteit">
Tswaing Plaaslike Munisipaliteit

Die Tswaing Plaaslike Munisipaliteit is een van die plaaslike munisipaliteite in die Ngaka Modiri Molema-distriksmunisipaliteit in Noordwes, Suid-Afrika.

Nedersettings in die munisipaliteit:


</doc>
<doc id="54901" url="https://af.wikipedia.org/wiki?curid=54901" title="Karoo Hoogland Plaaslike Munisipaliteit">
Karoo Hoogland Plaaslike Munisipaliteit

Die Karoo Hoogland Plaaslike Munisipaliteit (voorheen bekend as die "Frasuwil Plaaslike Munisipaliteit") is een van die plaaslike munisipaliteite in die Namakwa-distriksmunisipaliteit in die Noord-Kaap, Suid-Afrika. Dit bestaan uit die dorpe Williston, waar die raad gesetel is, Fraserburg en Sutherland.

Die raad word sedert die verkiesing op 18 Mei 2011 deur 'n koalisie tussen Cope en die Demokratiese Alliansie beheer. Jan Julies is toe verkies tot die eerste Cope-burgemeester van die munisipaliteit. In die munisipale verkiesing op 3 Augustus 2016 het die ANC een wins op Cope behaal en die DA weer twee setels verower. Dit het aan die ANC 'n volstrekte meerderheid van vier uit die sewe setels besorg, vergeleke met die DA se twee en Cope se een.



</doc>
<doc id="54903" url="https://af.wikipedia.org/wiki?curid=54903" title="Willie Joubert">
Willie Joubert

Willie Joubert is 'n Afrikaanse sanger wat bekend is vir sy geestelike musiek. Tydens die 2011 SAMA toekennings is hy bekroon vir die Beste Afrikaanse gospel-album.

Willie is getroud met Natasha Joubert, 'n sangeres in eie reg.





</doc>
<doc id="54905" url="https://af.wikipedia.org/wiki?curid=54905" title="Vera-Marie">
Vera-Marie

Vera-Marie Meyer is 'n Suid-Afrikaanse klassieke operasangeres. Haar eerste album, "Stardust" is in 2011 deur Markon-rekords uitgereik. Sy is deur die operasangeres Mimi Coertse ontdek.





</doc>
<doc id="54907" url="https://af.wikipedia.org/wiki?curid=54907" title="Bergreeks">
Bergreeks

'n Bergreeks is 'n aaneenlopende landmassa wat uit 'n opeenvolging van die berge, pieke en rante bestaan.

Die hoogste bergreekse op aarde, die sogenaamde ""dak van die wêreld"", is die Himalaja-, die Karakoram- en die Pamir-reekse.

Staan mens onder in die valleie, word jy oorweldig deur die duiselingwekkende hoogte van die bergkolosse. Dit is dwarsdeur die jaar met sneeu bedek. En tog is hierdie bergspitse, vergeleke met die grootte van die aarde, glad nie sulke opvallende kenmerke nie. Want op 'n denkbeeldige aardbol met 'n deursnee van 1 meter sou hulle slegs 0,5 mm hoog wees. Van die maan af sal 'n ruimtevaarder dit glad nie as bulte op die ronde aarde waarneem nie.

Voorbeelde van groot bergreekse:



</doc>
<doc id="54908" url="https://af.wikipedia.org/wiki?curid=54908" title="Lys van Nasionale Simbole van Suid-Afrika">
Lys van Nasionale Simbole van Suid-Afrika

Suid-Afrika het vyf natuurlike nasionale simbole, naamlik die volgende plant- en diersoorte:


</doc>
<doc id="54909" url="https://af.wikipedia.org/wiki?curid=54909" title="Klimroete">
Klimroete

'n Klimroete is die pad wat 'n klimmer volg om by die boonste punt van 'n berg, rots of ys-muur uit te kom.

Verskillende roetes se moeilikheidsgraad kan drasties wissel. Sodra 'n sekere punt bereik is, kan dit moeilik wees om te stop of terug te keer. Die keuse van watter roete om te volg is dus van kardinale belang. Waar beskikbaar kan gidse ingespan word om met die beplanning van die roete te help.



</doc>
<doc id="54910" url="https://af.wikipedia.org/wiki?curid=54910" title="Topografiese spits">
Topografiese spits

In topografie is 'n spits die punt op 'n oppervlak wat hoër is as al die punte wat direk langsaan lê. Wiskundig is 'n spits die lokale maksimum in elevasie (hoogte).

In algemene spreektaal verwys 'n spits gewoonlik na 'n bergspits. Mount Everest, as voorbeeld, is die hoogste bergspits ter wêreld met 'n hoogte van 8 848 meter.



</doc>
<doc id="54912" url="https://af.wikipedia.org/wiki?curid=54912" title="Eerste bestyging">
Eerste bestyging

In bergklim is die eerste bestyging die eerste keer wat bergklimmers die hoogste punt bereik het.

Die eerste bestyging is dikwels baie gevaarlik omdat die roete nog onbekend is. Vir die rede word die eerste klim noukeurig beplan en gedokumenteer. Die inligting word aangeteken as deel van die berg se geskiedenis en weergegee as inligting oor die berg gepubliseer word.



</doc>
<doc id="54913" url="https://af.wikipedia.org/wiki?curid=54913" title="Topografiese prominensie">
Topografiese prominensie

Topografiese prominensie of relatiewe hoogte is 'n konsep wat gebruik word om berge en heuwels te klassifiseer. Dit is 'n belangrike aanduiding van die onafhanklike hoogte van 'n spits.



</doc>
<doc id="54916" url="https://af.wikipedia.org/wiki?curid=54916" title="Outeniekwageelhout">
Outeniekwageelhout

Die Outeniekwageelhout ("Afrocarpus falcatus") is 'n inheemse boom wat tot 60 meter hoog kan word. Dit is die hoogste Suid-Afrikaanse boom en staan bekend as die "reuse van die bos". Hul blaredakke is oortrek met 'n mos wat as die "ouman se baard" bekend staan. Die boom kom hoofsaaklik op die Tuinroete, vanaf Mosselbaai tot by Harkerville, voor. Die bome kan tot 600 jaar oud word. Die boom groei sowat 'n meter per jaar. Die boom floreer in volle son en het slegs matige water nodig. Die hout is gesog vir die maak van meubels; Knysna is veral bekend vir sy meubelmaakbedryf. Tans word slegs 'n sekere kwota Outeniekwageelhout bome per jaar afgekap.

Die meeste "grootbome" in die Knysnabos is Outeniekwageelhoute. Die grootboom by Woodville staan 33 m hoog, die omtrek van die stam is 4 m en die boom is ongeveer 800 jaar oud. By Diepwalle-bosboustasie is seker die bekendste grootboom, van ongeveer 650 jaar oud. Die omtrek van die stam is 9,5 m en dit is 40 m hoog. Hierdie boom is vernoem na koning Edward VII. In die Blouberg, Limpopo, het 'n groot indiwidu in 2013 amptelike beskerming ontvang.

Die groot geelhoutbome staan ook in die volksmond bekend as "Kalander(boom)" of "Kalandergeelhout". Ander volksname sluit in "Outenikwa", "Outenikwalander", "Basteroutenikwa" en "Sekelblaargeelhout". Boswerkers van Knysna vertel dat die hout van steeds groeiende bome vinnig deur kalanderkewers aangeval en beskadig word na dit afgekap is.



</doc>
<doc id="54917" url="https://af.wikipedia.org/wiki?curid=54917" title="Elf (vis)">
Elf (vis)

'n Elf ("Pomatomus saltatrix") is 'n vis wat voorkom aan beide kante van die Atlantiese Oseaan. In Suider-Afrika kom die vis voor van Valsbaai tot by Mosambiek en kom ook voor by Madagaskar, Oman, die Middellandse See, Nieu Seeland, Australië en die Maleisiese skiereiland. In Engels staan die vis ook oor die algemeen bekend as "Elf" maar in KwaZulu-Natal word die vis "Shad" genoem.

Die vis is groenerig aan die bokant en silwer aan die onderkant. Die vis word tot 1.2 m lank en weeg dan 15 kg.

Die vis leef in kuswater; die onvolwasse vissies en die volwasse visse word soms ook in riviermondings gevind. Die vis is 'n dodelike roofvis wat beïndruk met sy spoed en vaardigheid en is gewild as 'n besonderse sportvis onder hengelaars. Die naam "saltatrix" beteken "dansende meisie" na aanleiding van sy gewoonte om uit die water te spring as hy prooi jag of as hy gevang word.

Dit is 'n vleisetende en vraatsugtige vis met skerp tande wat leef op skole makriel, harder en sardyne. Wanneer dié vis vreet jaag hulle skole visse en word beserk; hulle val die skole in groepe aan, swem deur die skool en byt en hap na links en regs amper soos haaie of varswater piranhas. Die volwasse visse vreet hoofsaaklik vis en ook garnale en tjokka. Die onvolwasse visse vreet 'n verskeidenheid skaaldiere, vis en koppotiges (kefalopodes).

Gedurende die winter migreer die Elf van die suidkus tot by KwaZulu-Natal waar die wyfies kuit skiet gedurende September tot Desember. Die pelagiese larwes word dan deur die Agulhasstroom suidwaarts geneem waar die onvolwasse vissies hul eerste jaar deurbring; in riviermondings en digby die strand.

Die vis se tande is so skerp dat 'n hengelaar sy vingers kan oopsny tot op die been indien hy nie versigtig is wanneer die hoek uit die vis se bek gehaal word nie. Elwe mag nie tussen 1 Oktober en 30 November in Suid-Afrika gevang word nie, om sodoende die populasie te beskerm in broeityd.

Die vis is eetbaar vars of gerook. Die vleis word egter vinnig sag en kan nie lank gebêre word nie. Die vis moet onmiddellik gebloei en in ys geplaas word na dit gevang is.





</doc>
<doc id="54918" url="https://af.wikipedia.org/wiki?curid=54918" title="Harkerville">
Harkerville

Harkerville is 'n klein bosbougemeenskap in die ooste van die Wes-Kaap, Suid-Afrika. Die nedersetting is tussen Knysna en Plettenbergbaai naby die N2 nasionale pad. Dit is deesdae 'n gewilde stappers- en bergfietsrybestemming. Die Knysna-olifante was altyd aktief in die omgewing.



</doc>
<doc id="54919" url="https://af.wikipedia.org/wiki?curid=54919" title="Groot Brakrivier">
Groot Brakrivier

Groot Brakrivier is 'n dorp tussen George en Mosselbaai in die Wes-Kaap, Suid-Afrika. Die dorp is by die N2 nasionale pad langs die Groot-Brakrivier.

Die dorp Groot Brakrivier het ontstaan toe Charles Searle die kontrak gekry het in 1859 om die eerste tolhek te bedryf wat gebou is om die brug oor die rivier te finansier. Hy het met sy familie na 'n plaas daarnaby getrek en ook 'n winkel geopen. Later het hy en sy familie 'n watermeul, 'n wolwassery, skoen- en stewelfabriek, 'n leerlooiery en 'n houtverwerkingsaanleg opgerig en bestuur. Die skoeisel- en houtverwerkingsaanleg doen nog steeds sake.

'n Plaaslike raad is in 1944 gestig. Dit is in 1975 met 'n volwaardige munisipaliteit vervang.

Die voertuigregistrasienommers in Groot Brak is CBS, dieselfde as vir Mosselbaai.

Die munisipale raad het in 1985 'n wapen by die Buro vir Heraldiek geregistreer : "Gewelfde deursnede, goud en blou, 'n gewelfde swart dwarsbalk belaai met drie besante, vergesel in die skildhoof van 'n uitkomende rooi toring en in die skildvoet van drie silwer streepbalke". Die helmteken was 'n denneboom, en die wapenspreuk "Arte et animo".

Die Groot-Brakrivier ontspring in die Outeniekwaberge en vloei slegs 20 km na die Indiese Oseaan. Die naam is afgelei omrede die laaste gedeelte van die rivier getygebonde is en die water dus sout is.




</doc>
<doc id="54920" url="https://af.wikipedia.org/wiki?curid=54920" title="Mark Zuckerberg">
Mark Zuckerberg

Mark Elliot Zuckerberg (* 14 Mei 1984 in White Plains, New York) is 'n Amerikaanse rekenaar-programmeerder en Internet entrepreneur, mede-stigter van die sosiale netwerk Facebook.



</doc>
<doc id="54921" url="https://af.wikipedia.org/wiki?curid=54921" title="Maasbanker">
Maasbanker

Die Maasbanker ("Trachurus trachurus") is 'n bekende Kaapse seevis wat verwant is aan die Halfkoord. Die vis kom voor van St. Helenabaai tot by KwaZulu-Natal en word ook in die Noord-Atlantiese Oseaan aangetref. In Engels staan die vis ook bekend as die "Maasbanker".

Die Maasbanker is groenerig of blouerig bo en silwerig onder en daar is 'n swart kol op die operkulum. Die vis word tot 55 cm groot.

Die vis leef in die oop see tot op dieptes van 400 m en kom in groot skole voor. Hulle vreet plankton en gaan snags na die oppervlakte om te vreet. Die onvolwasse vissies word gejag deur die tuna, marlyn, geelstert, dolfyne en voëls. Daar is slegs een populasie in die Suid-Afrikaanse water wat geskei word van die Namibiese populasie deur die opwelling by Lüderitz. Die Suid-Afrikaanse populasie teel aan op die Agulhasbank. Die spesie speel 'n belangrike rol in die Suid-Afrikaanse kommersiële vis bedryf.





</doc>
<doc id="54922" url="https://af.wikipedia.org/wiki?curid=54922" title="Geelbek">
Geelbek

Die Geelbek ("Atractoscion aequidens") is 'n seevis wat aangetref word vanaf Tafelbaai al langs KwaZulu-Natal se kus tot by die suide van Mosambiek. Die vis word ook aangetref aan die weskus van Afrika, vanaf die Golf van Guinea tot by Angola. Die vis word ook aangetref in Australië waar dit bekend staan as "teraglin".

Die binnekant van die bek en die kieudeksel is geel. Die stert is konkaaf en die vis is silwer terwyl die rug 'n koperkleurige skynsel het. Die pens is wit. Die vis word tot 1.2m lank en weeg dan 11.2 kg. Die IGFA rekord is 14.9 kg wat by Algoabaai gevang is.

Hulle kom voor in water wat 15 – 50 m diep is oor sanderige bodems, rotsriwwe en naby wrakke. Die onvolwasse vissies word soms in strandmere gevind. Die vis leef in skole wat hulle onderhewig maak aan oorbenutting. Hulle eet maasbankers, makriel en sardyne. Die volwasse visse migreer gedurende die lente vanaf die Wes- en Oos-Kaap tot by die kus van KwaZulu-Natal om te broei. Die vis moet nie verwar word met die Geelstert nie. Dit is 'n waardevolle eetvis.

Die vis word oorbevis deur kommersiële en ontspannings hengalaars en sy getalle het drasties verminder.




</doc>
<doc id="54925" url="https://af.wikipedia.org/wiki?curid=54925" title="Manie Jackson">
Manie Jackson

Manie Jackson is 'n Afrikaanse en Country-sanger.
Tydens die 2011 SAMA-toekennings is hy vir die beste countrymusiek-album bekroon. Hy is ook al 4 keer benoem vir 'n Huisgenoot Tempo Toekenning en 3 keer vir die Ghoema-toekennings. Hy het al 8 ateljee albums vrygestel onder Select Musiek waarvan almal Goud, Platinum, Trippel Goud en Dubbel Platinum status bereik het met verkope, en sy algehele verkope strek al verby 350 000 eenhede. Hy is tans onder die Top 10 grootste verkopers in die Afrikaanse Musiek bedryf, en volgens optredes ook baie gewild. Hy doen tans 3 tot 5 optredes per week. Hy is ook die mees bekroonde kunstenaar van alle tye met die amptelike SA Country Top 10 se Melodie-toekennings. Sy duet album, In Duet Met Ons Legendes, is 'n album waarop hy kragte saamsnoer met van Suid-Afrika se grootste legendes, soos Bles Bridges, Gé Korsten, Carike Keuzenkamp, Bobby Angel, Min Shaw, Lance James, Clive Bruce, Jody Wayne, Barbara Ray, die Briels en meer. Hy reik in 2017 sy 8ste album uit,Palms van my hande en 2018 sy jongste album, Op n hoë noot. Hy verwerf ook 2018 n Ghoema toekening as gewildste sanger, soos deur die publiek bepaal. Hy is woonagtig in Vaalpark naby Sasolburg in die Vrystaat.





</doc>
<doc id="54928" url="https://af.wikipedia.org/wiki?curid=54928" title="Geelstert">
Geelstert

Die Geelstert ("Seriola lalandi") is 'n vis wat voorkom aan die hele Suider-Afrikaanse kus vanaf Port Nolloth tot by die noorde van KwaZulu-Natal. Die vis kom ook voor by die St. Helena en Tristan da Cunha eilande. Die latynse naam is ter ere van die Franse natuurkundige, Delalande, wat die Kaap in 1820 besoek het. Die vis moet nie verwar word met die Geelbek nie.

Die vis se kop en lyf is olyfgroen aan die bokant bokant die sylyn en silwerwit aan die onderkant. Daar is 'n geel of brons streep in die middel van die lyf en die vinne is geel. Die vis word tot 1.9 m lank en weeg dan 97 kg. Die onvolwasse visse het elf vertikale strepe oor die lyf.

Die vis bly in skole saam en kom voor aflandig tot op dieptes van 110m. Hulle vreet vis, tjokka en skaaldiere. Die geelstert is 'n gewilde eetvis en sportvis. Die vis leef vanaf Oktober dwarsdeur die Kaapse somer tot in Maart aan die suidkus en migreer dan agter die sardiens stormloop aan.





</doc>
<doc id="54929" url="https://af.wikipedia.org/wiki?curid=54929" title="Koningklipvis">
Koningklipvis

Die Koningklipvis ("Genypterus capensis") is 'n gesogte vis wat endemies is aan Suider-Afrika en wat voorkom vanaf Swakopmund tot by Durban. In Engels staan die vis bekend as die "Kingklip".

Die kop en lyf is 'n dowwe pienk kleur. Die vis word tot 1,5 m lank en 15 kg swaar. Die dorsale en anale vinne is lank en kom saam by die stertvin. Die bekkenvin is twee dun strale onder die ken en die skubbe is klein.

Die vis leef in rotsareas op die kontinentale bank en die boonste gedeelte daarvan in water wat 50 – 550 m diep is. Die vis is naglewend en vreet bodemvis, skaaldiere en tjokka. Die vis het groot kommersiële waarde.





</doc>
<doc id="54930" url="https://af.wikipedia.org/wiki?curid=54930" title="Snoek">
Snoek

Snoek ("Thyrsites atun") is gesogte, eetbare seevis wat aangetref word van Moçâmedes (tussen 1985 en 2016 "Namibe") tot by Tafelbaai en ook by Valsbaai, Mosselbaai en soms tot so ver as Algoabaai. Dit kom ook voor by Tristan da Cunha, Suid-Australië, Nieu-Seeland en Chili. Die vis kom voor in trekskole; in die Kaap van September tot Junie.

Dié vis is 'n soutwater spesie en moenie met die "Varswatersnoek" (Afrika-greepvis) verwar word nie.

Die vis se kop en lyf is blougrys aan die bokant en silwer aan die onderkant. Die vis is lank en plat en het 'n lang dorsale vin wat swart is. Agter die dorsale en anale vinne is 5 – 7 klein vinnetjies. Die sylyn is aaneenlopend. Die vis word 1.8 m lank en weeg dan 9 kg.

Die vis leef bedags naby die bodem op die kontinentale bank en naby eilande. Snags kom hulle na die oppervlakte van die oseaan. Hulle vreet pelagiese vis: sardyne, ansjovis, rooioog-rondeharing en skaaldiere. Die onvolwasse vis vreet hoofsaaklik lanternvis, familie "Myctophidae". Snoek is 'n gesogte eetvis en het kommersiële waarde in Suid-Afrika, Australië, Nieu-Seeland en die suide van Suid-Amerika.





</doc>
<doc id="54931" url="https://af.wikipedia.org/wiki?curid=54931" title="Rooisteenbras">
Rooisteenbras

Die Rooisteenbras ("Petrus rupestris") is 'n vis wat endemies is aan Suid-Afrika en kom voor van Valsbaai tot by St. Lucia. Rooisteenbras behoort aan die familie Sparidae en is die enigste lid van die genus "Petrus".

Die vis is normaalweg rooierig of brons van kleur maar waar die bodem sag is tussen Mosselbaai en Durban verander die kleur na 'n goue gelerige kleur. Die vis word 2 m lank en 70 kg swaar.

Die vis kom voor tussen rotsriwwe in water wat 20–160 m diep is. Die vis mag nie gevang word van 1 September tot 30 November nie.





</doc>
<doc id="54932" url="https://af.wikipedia.org/wiki?curid=54932" title="Witsteenbras">
Witsteenbras

Die Witsteenbras ("Lithognathus lithognathus") is 'n vis wat endemies is aan Suider-Afrika en van Angola tot by die Tugelarivier voorkom. In Engels staan die vis bekend as die "White steenbras".

Die vis se kop en lyf is silwer met sewe vertikale donker strepe oor die lyf. Die vis word ongeveer 1,5 m lank en 30 kg swaar.

Die vis verkies vlak water oor sand en naby riwwe in water wat 1 – 25 m diep is. Die volwasse visse van die Wes-Kaap migreer na die Oos-Kaap gedurende Junie tot Augustus om daar kuit te skiet en in die somer keer hulle terug. Dit is 'n gesogte eet- en hengelvis, maar die populasie is egter onder bedreiging.





</doc>
<doc id="54937" url="https://af.wikipedia.org/wiki?curid=54937" title="Gugulethu">
Gugulethu

Gugulethu is 'n voorstad van Kaapstad, Suid-Afrika.

Die naam Gugulethu is afgelei van die Xhosa woorde "igugu lethu" wat beteken "ons trots". Gugulethu is in die 1960's gestig as gevolg van die oorbevolking van Langa. Gedurende die Apartheid-era is swart Suid-Afrikaners nie toegelaat om in die sogenaamde "blanke" areas te woon nie. Menige persone, wat as "anderskleurig" geklassifiseer is, is uit areas soos Distrik Ses na Gugulethu, Nyanga en Langa verwyder.

Vroeg op die oggend van 3 Maart 1986 is sewe jong mans in Gugulethu deur die polisie, gelei deur lede van die Vlakplaas-eenheid, doodgeskiet. Die sewe mans was almal lede van die African National Congress se gewapende eenheid Umkonto we Sizwe ("Spies van die nasie") en het in later jare as die Gugulethu-sewe bekendheid verwerf. Die Gugulethu-sewe-gedenkstene is op die plek waar die sewe gesterf het, op die hoek van NY1 en NY111 strate, in Gugulethu opgerig.

Gugulethu is die tuiste van Mzoli's, wat in die aanlynensiklopedie Wikipedia beroemdheid verwerf het omdat Jimmy Wales, die stigter van Wikipedia se sambreel-organisasie, Wikimedia, 'n Wikipedia-artikel daaroor begin het wat deur gebruikers nie as belangrik genoeg beskou is nie en op die skraplys gesit is. Dit het by die Engelse Wikipedia tot 'n debat gelei oor watter artikels ingesluit moet word en watter nie. Daar is wyd uiteenlopende menings hieroor tussen die "skrappers" en "insluiters" by Wikipedia.

Op Vrydag, 12 Julie 2019, is die Suid-Afrikaanse Nasionale Weermag in onder meer Gugulethu ontplooi om hoë vlakke van misdaad, wat die Suid-Afrikaanse Polisiediens tot dusver nog nie onder beheer kon bring nie, te takel.


</doc>
<doc id="54943" url="https://af.wikipedia.org/wiki?curid=54943" title="Ingwe Plaaslike Munisipaliteit">
Ingwe Plaaslike Munisipaliteit

Die Ingwe Plaaslike Munisipaliteit is 'n voormalige plaaslike munisipaliteit in die Harry Gwala-distriksmunisipaliteit in KwaZulu-Natal, Suid-Afrika. Dit het in Augustus 2016 met Kwa Sani Plaaslike Munisipaliteit saamgesmelt om die nuwe Nkosazana Dlamini-Zuma Plaaslike Munisipaliteit te vorm.


</doc>
<doc id="54944" url="https://af.wikipedia.org/wiki?curid=54944" title="UBuhlebezwe Plaaslike Munisipaliteit">
UBuhlebezwe Plaaslike Munisipaliteit

Die uBuhlebezwe Plaaslike Munisipaliteit is een van die plaaslike munisipaliteite in die Harry Gwala-distriksmunisipaliteit in KwaZulu-Natal, Suid-Afrika.

Nedersettings in die munisipaliteit:


</doc>
<doc id="54945" url="https://af.wikipedia.org/wiki?curid=54945" title="Kamiesberg Plaaslike Munisipaliteit">
Kamiesberg Plaaslike Munisipaliteit

Die Kamiesberg Plaaslike Munisipaliteit is een van die plaaslike munisipaliteite in die Namakwa-distriksmunisipaliteit in die Noord-Kaap, Suid-Afrika.

Die African National Congress is al sedert die koms van die nuwe munisipale bedeling in 2000 aan die bewing in Kamiesberg. In 2000 se verkiesing vir plaaslike regering het die party 61% van die stemme op hom verenig. In 2006 neem dit af tot 56% en in 2011 tot 54%. Die Demokratiese Alliansie was al twee keer die naasgrootste party: in 2000 het die party 39% van die stemme gekry en in 2011 35%. Kamiesbergers blyk egter nie baie lojale D.A.-ondersteuners te wees nie, want in 2006 het die party slegs 9% van die stemme op hom verenig. In daardie verkiesing het die Onafhanklike Demokrate 35% van die stemme gekry. Cope het in 2011 11% van die steun gekry.

Nedersettings in die munisipaliteit:


</doc>
<doc id="54946" url="https://af.wikipedia.org/wiki?curid=54946" title="Mier Plaaslike Munisipaliteit">
Mier Plaaslike Munisipaliteit

Die Mier Plaaslike Munisipaliteit was een van die plaaslike munisipaliteite in die ZF Mgcawu-distriksmunisipaliteit in die Noord-Kaap, Suid-Afrika.

Mier het met die ://Khara Hais Plaaslike Munisipaliteit saamgesmelt direk na die 2016 plaaslike verkiesing, om die nuwe Dawid Kruiper Plaaslike Munisipaliteit te vorm. Upington word die setel.

Mier lê wes van die Nossobrivier, die Moloporivier en die nedersetting Askham. Die noordgrens is die grens met die Kalahari Gemsbokpark (Kgalagadi Oorgrenspark, Kgalagadi Vredespark) op nagenoeg die 26°-suiderbreedtelyn. Aan die westekant vorm die 20°-oosterlengtelyn die grens met Namibië. Rietfontein en die Hakskeenpan is die kern van die gebied.

Die naam Mier (of Mierland) verwys na die groot aantal mere of panne wat tussen die Nossob, Molopo, die Kurumanrivier en die Oranjerivier voorkom. Hierdie panne het slegs water in die uitsonderlike geval van 'n goeie reënjaar. Sommige van die panne is besonder groot. Hakskeenpan beslaan 24 km by 10 km en die Koppieskraalpan het 'n deursnee van 10 km. Die plat beddings word as paaie gebruik.

Volgens die Suid-Afrikaanse Nasionale Sensus van 2001 was die munisipaliteit as volg verdeel
'n Groep nomadiese Basters en Oorlams wat suid van die Oranje geleef het, het hulle in 1865 by Mier gevestig. Korannas wat vroeër in Gordonia gewoon het, het hul plase aan blanke boere verkoop en hulle ook op Mier gevestig. Laat in die 19de eeu het Gilarmi A. Farini by Rietfontein gewoon en in 1886 sy boek Through the Kalahari desert gepubliseer. Dit het aanleiding gegee tot die legende oor die verlore stad van die Kalahari.



</doc>
<doc id="54947" url="https://af.wikipedia.org/wiki?curid=54947" title="Richmond Plaaslike Munisipaliteit">
Richmond Plaaslike Munisipaliteit

Die Richmond Plaaslike Munisipaliteit is een van die plaaslike munisipaliteite in die uMgungundlovu-distriksmunisipaliteit in KwaZulu-Natal, Suid-Afrika.


</doc>
<doc id="54948" url="https://af.wikipedia.org/wiki?curid=54948" title="Eduard II van Engeland">
Eduard II van Engeland

Eduard II (25 April 1284 – September 1327) was van 1307 koning van Engeland totdat hy deur sy vrou, Isabella, in Januarie 1327 onttroon is. In vergelyking met die bewind van sy pa, Eduard I, en sy seun, Eduard III, was sy regering ’n tydperk van onbevoegdheid, ’n politieke gekibbel en militêre nederlae.

Daar word vermoed dat hy óf homoseksueel óf biseksueel was. Hy het egter minstens vyf kinders by twee vrou gehad. Sy onvermoë om selfs die uitspattigste eise van sy manlike gunstelinge te weier het gelei tot konstante politieke onrus en sy eindelike ondergang.

Eduard I het vrede gebring in Gwynedd en ander dele van Wallis en die Skotse laaglande, maar het nooit ’n besliste oorwinning behaal nie. Sy leër is egter by Bannockburn verslaan en daardeur is Skotland bevry van Engelse oorheersing. Skotse magte het daarna vryelik in die noorde van Engeland geplunder.

Eduard was die vierde seun van Eduard I by sy eerste vrou, Eleanor van Kastilië. Hy was die eerste Engelse prins wat die titel Prins van Wallis gekry het.

Hy was net ’n paar maande oud toe hy die troonopvolger geword het ná die dood van sy ouer broers. Sy pa het hom in oorlogvoering en regering touwys gemaak, maar die prins het meer belanggestel in bootvaart en handwerk, wat destyds as benede ’n prins se waardigheid beskou is.

Eduard I is op 7 Julie 1307 dood op pad na een van die veldtog teen die Skotte wat sy bewind gekenmerk het. Eduard II was net so groot en sterk soos sy pa, maar het nie laasgenoemde se ambisie en dryfkrag gehad nie. Hy is so deur sy pa oorheers dat hy min selfvertroue gehad het en hy het dikwels hofgunstelinge gehad wat ’n sterker wil as hy gehad het.

Op 25 Januarie 1308 is Eduard getroud met Isabella, dogter van koning Philip IV van Frankryk in ’n poging om nouer bande met Frankryk te smee. Die huwelik was egter van die begin af gedoem. Die koning het Isabella dikwels verwaarloos omdat hy ’n groot deel van sy tyd deurgebring het met sy gunstelinge en met sameswerings oor hoe om die magte van die adel te verminder om sy pa se nalatenskap vir homself toe te eien.

Uit die huwelik is twee seuns gebore: Eduard, wat sy pa as Eduard III opgevolg het, en John, later die Graaf van Cornwallis, asook twee dogters, Eleanor en Johanna, wat later met Dawid II van Skotland getroud is. Hy het ook minstens een buite-egtelike seun gehad: Adam FitzRoy, wat in 1322 saam met sy pa op ’n Skotse veldtog was en kort daarna dood is.

Later tydens sy bewind het die koning die regering grootliks in die hande van een van sy gunstelinge, Hugh Despenser, gelaat. Die baronne het daarteen in opstand gekom en Despenser en sy familie verban. Die koning het egter die verbanning in 1322 opgehef en in die jare daarna is Engeland feitlik deur die Despensers regeer.

Ná ’n dispuut met Frankryk oor die gebied Gascogne, het die koning sy vrou, Isabella, na haar vaderland gestuur om oor vrede te onderhandel. Sy het op 31 Mei 1325 ingestem tot ’n vredesooreenkoms wat Frankryk bevoordeel het. Sy het ook ’n ooreenkoms in Parys aangegaan met ’n verbanne baron, Roger Mortimer, en hulle het Engeland in September 1326 saam met die koningin se oudste seun binnegeval. Baie Engelse soldate het geweier om teen hulle te veg en op 2 Oktober het Eduard uit Londen gevlug. Hy is kort daarna in hegtenis geneem.

In Januarie 1327 is hy aangekla van onbevoegdheid en verskeie soorte wangedrag en gedwing om te abdikeer ten gunste van sy seun. In werklikheid het Isabella en Mortimer die regering oorgeneem. Eduard II is September van dieselfde jaar vermoor.

Toe Eduard III in 1330 meerderjarig word, het hy Mortimer as ’n verraaier laat teregstel en sy ma van enige mag gestroop.

Sommige skrywers het beweer die koning is nooit vermoor nie en dat hy tot minstens 1330 gelewe het. Daar is egter geen bewyse vir dié bewering nie.


</doc>
<doc id="54952" url="https://af.wikipedia.org/wiki?curid=54952" title="Galjoen">
Galjoen

Die Galjoen ("Dichistius capensis") is 'n vis endemies aan Suider-Afrika en kom aan die kus vanaf Namibië tot by Durban voor. In Engels staan die vis ook as die "Galjoen" bekend.

In rotsareas is die vis swartbruin tot donkergrys en word binne sekondes silwerkleurig wanneer dit oor wit sandareas beweeg. Dit het 'n dik lyf en klein skubbetjies. Dit kan 'n lengte van tot 80 cm bereik en word 6,5 kg swaar. Dit is ook Suid-Afrika se nasionale vis.

Die vis kom voor in onstuimige water in rotsagtige en sandstrande met sterk golfaksie. Hulle vreet mossels, eendmossels, rooiaas, alge en borselwurms. Hulle neig om aan 'n gebied gebonde te wees. Die wyfies bereik volwassenheid sodra hulle 34 cm lank is na ongeveer ses jaar. Hulle broei van Oktober tot Maart.

Dit is 'n gesogte eetvis. Die "SADSAA" hengelrekord is 1,8 kg. Die vis mag nie gevang word van die 15de Oktober tot die laaste dag van Februarie nie.





</doc>
<doc id="54953" url="https://af.wikipedia.org/wiki?curid=54953" title="Brenton-on-Sea">
Brenton-on-Sea

Brenton-on-Sea is 'n klein vakansiedorpie aan die Indiese Oseaan in die Wes-Kaap, Suid-Afrika. Die dorpie is naby Knysna en ongeveer 4 km strandlangs vanaf Buffelsbaai. Die plekkie het bekend geword toe 'n swerm Brenton Blou-vlinder ("Orachrysops niobe") (Engels:Brenton Blue butterfly) daar herontdek is. Die spesie was as uitgesterf beskou. Daar is ook 'n strand by Brenton-on-Sea sowel as verskeie visvangplekke. Die oord is vernoem na sir Jahleel Brenton, die admiraal wat gehelp het om die hawe by Knysna te ontwikkel.




</doc>
<doc id="54956" url="https://af.wikipedia.org/wiki?curid=54956" title="Mpofana Plaaslike Munisipaliteit">
Mpofana Plaaslike Munisipaliteit

Die Mpofana Plaaslike Munisipaliteit is een van die plaaslike munisipaliteite in die uMgungundlovu-distriksmunisipaliteit in KwaZulu-Natal, Suid-Afrika.

Nedersettings in die munisipaliteit:


</doc>
<doc id="54957" url="https://af.wikipedia.org/wiki?curid=54957" title="Sol Plaatje Plaaslike Munisipaliteit">
Sol Plaatje Plaaslike Munisipaliteit

Die Sol Plaatje Plaaslike Munisipaliteit is een van die plaaslike munisipaliteite in die Frances Baard-distriksmunisipaliteit in die Noord-Kaap, Suid-Afrika.

Nedersettings in die munisipaliteit:


</doc>
<doc id="54958" url="https://af.wikipedia.org/wiki?curid=54958" title="Phokwane Plaaslike Munisipaliteit">
Phokwane Plaaslike Munisipaliteit

Die Phokwane Plaaslike Munisipaliteit is een van die plaaslike munisipaliteite in die Frances Baard-distriksmunisipaliteit in die Noord-Kaap, Suid-Afrika.

Nedersettings in die munisipaliteit:


</doc>
<doc id="54959" url="https://af.wikipedia.org/wiki?curid=54959" title="Magareng Plaaslike Munisipaliteit">
Magareng Plaaslike Munisipaliteit

Die Magareng Plaaslike Munisipaliteit is een van die plaaslike munisipaliteite in die Frances Baard-distriksmunisipaliteit in die Noord-Kaap, Suid-Afrika.

Nedersettings in die munisipaliteit:


</doc>
<doc id="54960" url="https://af.wikipedia.org/wiki?curid=54960" title="Dikgatlong Plaaslike Munisipaliteit">
Dikgatlong Plaaslike Munisipaliteit

Die Dikgatlong Plaaslike Munisipaliteit is een van die plaaslike munisipaliteite in die Frances Baard-distriksmunisipaliteit in die Noord-Kaap, Suid-Afrika.

Nedersettings in die munisipaliteit:


</doc>
<doc id="54961" url="https://af.wikipedia.org/wiki?curid=54961" title="Gamagara Plaaslike Munisipaliteit">
Gamagara Plaaslike Munisipaliteit

Die Gamagara Plaaslike Munisipaliteit is een van die plaaslike munisipaliteite in die John Taolo Gaetsewe-distriksmunisipaliteit in die Noord-Kaap, Suid-Afrika.


</doc>
<doc id="54962" url="https://af.wikipedia.org/wiki?curid=54962" title="Ga-Segonyana Plaaslike Munisipaliteit">
Ga-Segonyana Plaaslike Munisipaliteit

Die Ga-Segonyana Plaaslike Munisipaliteit is een van die plaaslike munisipaliteite in die John Taolo Gaetsewe-distriksmunisipaliteit in die Noord-Kaap, Suid-Afrika.

Nedersettings in die munisipaliteit sluit in:


</doc>
<doc id="54964" url="https://af.wikipedia.org/wiki?curid=54964" title="De Vlugt">
De Vlugt

De Vlugt is 'n klein nedersetting op die R 339 pad tussen Knysna en Avontuur in die Wes-Kaap, Suid-Afrika. Die nedersetting is langs die Keurboomsrivier. Die nedersetting het ontstaan toe Thomas Bain die Prins Alfredpas gebou het. Sy arbeiders, 270 bandiete, het vanaf 1861 in 'n kamp op die plaas De Vlugt gewoon. Bain en sy gesin het in die opstal gewoon. Daar is 'n ou waterwiel wat nog in gebruik is. Die jaarlikse Karoo-tot-Kus bergfiets wedren gaan deur De Vlugt.





</doc>
<doc id="54965" url="https://af.wikipedia.org/wiki?curid=54965" title="Isopiëstiese metode">
Isopiëstiese metode

Die isopiëstiese metode is 'n metode in die termodinamika om die aktiwiteit van die oplosmiddel van 'n oplossing te bepaal.

Die woord isopiësties beteken "onder gelyke dampdruk". In hierdie metode word twee verskillende oplossings (byvoorbeeld BaCl-water en KCl in water) noukeurig afgeweeg en in 'n ruimte gebring wat afgesluit word en by 'n konstante temperatuur gehou word. Die oplosmiddel het by dié temperatuur 'n verskillende dampdruk vir die twee oplossings. Daardeur sal die een oplossing oplosmiddel deur verdamping verloor wat sal kondenseer in die ander een. Ná voldoende tyd sal 'n ewewig bereik word, waarby die dampdrukke, en daarmee die aktiwiteite gelyk geword het. Die oplossings word uitgeneem en opnuut afgeweeg om hulle molaliteit te bepaal.

Oplossings van soute soos NaCl en KCl word gebruik as standaarde. Hulle osmotiese koëffisiënt ɸ en aktiwiteit is baie goed bekend as funksie van die molaliteit. Die osmotiese koëffisiënt van die ander onbekende oplossing ɸ* kan bepaal word met die formule:


</doc>
<doc id="54969" url="https://af.wikipedia.org/wiki?curid=54969" title="Opsie (Finansies)">
Opsie (Finansies)

In finansies is 'n opsie 'n afgeleide finansiële kontrak tussen twee partye om 'n gespesifiseerde bate ("onderliggende bate") op 'n toekomstige dag ("vervaldatum") teen 'n prys wat vandag vasgestel word ("trefprys"; Engels "strike price") te lewer. Die koper van die opsie verkry die reg, maar nie verpligting, om die onderliggende bate teen die trefprys te verhandel. Die verkoper verkry 'n verpligting om die onderliggende bate te verhandel teen die trefprys indien die koper die opsie uitoefen. 

'n Opsie wat die houer van die opsiekontrak die reg gee om die onderliggende bate te 
Die meeste opsies het 'n vervaldatum. Indien die opsie nie voor of op die vervaldatum uitgeoefen word nie verval die opsie sonder waarde. 

Die prys van 'n opsie is 'n funksie van die:

Die volgende benamingkonvensie word gebruik om tussen die verskillende opsie tipes te onderskei:


</doc>
<doc id="54973" url="https://af.wikipedia.org/wiki?curid=54973" title="Patogeen">
Patogeen

'n Patogeen (algemeen bekend as 'n kiem) is 'n biologiese agens wat siektes in sy gasheer veroorsaak.
Die moontlike bestaan van patogene was vir die eerste keer genoem in die 1ste eeu v.C. (eeue voor die ontdekking van mikrobes) deur die Romeinse geleerde en skrywer Marcus Terentius Varro. Hy het gesê dat daar piepklein wesens is, wat die menslike oog nie kan sien nie, wat in die lug ronddryf en dan die lyf binnegaan deur die mond en neus en jou baie siek kan maak.

Die liggaam bevat baie natuurlike mates van verdediging teen sommige van die algemene patogene. Die menslike vel is die eerste vorm van verdediging en 'n voorbeeld van nie-spesifieke verdediging. 'n Meer spesifieke vorm van verdediging word deur die menslike immuunstelsel, wat vreemde voorwerpe herken en vernietig, verskaf. Die "nuttige" bakterieë teenwoordig in die menslike liggaam se normale flora verskaf ook beskerming teen patogene. Maar, as die vel, immuunstelsel of "goeie" bakterieë op enige wyse beskadig word (soos deur brandwonde, chemoterapie, MIV of antibiotika) kan patogene bakterieë toeneem en skade aan die gasheer veroorsaak. Sulke gevalle word oppertunistiese infeksies genoem.


</doc>
<doc id="54974" url="https://af.wikipedia.org/wiki?curid=54974" title="Dassie (vis)">
Dassie (vis)

Die dassie ("Diplodus sargus"), ook bekend as 'n "kolstert" is 'n seevis wat vanaf Walvisbaai tot by Saldanhabaai en vanaf Valsbaai tot by KwaZulu-Natal aangetref word. Die vis kom ook voor in die Middellandse See en ook in Wes-Afrika. Die is silwergrys met 'n swart kol op die stert. Kom voor in rotsagtige strande.





</doc>
<doc id="54976" url="https://af.wikipedia.org/wiki?curid=54976" title="Hibiscuskus Plaaslike Munisipaliteit">
Hibiscuskus Plaaslike Munisipaliteit

Die Hibiscuskus Plaaslike Munisipaliteit (Engels: "Hibiscus Coast Local Municipality") is 'n voormalige Plaaslike Munisipaliteit in die Ugu-distriksmunisipaliteit in KwaZulu-Natal, Suid-Afrika. Dit het in Augustus 2016 saaamgesmelt met die Ezinqoleni Plaaslike Munisipaliteit om die Ray Nkonyeni Plaaslike Munisipaliteit te vorm.

Nedersettings in die munisipaliteit:


</doc>
<doc id="54977" url="https://af.wikipedia.org/wiki?curid=54977" title="UMdoni Plaaslike Munisipaliteit">
UMdoni Plaaslike Munisipaliteit

Die uMdoni Plaaslike Munisipaliteit is een van die plaaslike munisipaliteite in die Ugu-distriksmunisipaliteit in KwaZulu-Natal, Suid-Afrika.

Nedersettings in die munisipaliteit:


</doc>
<doc id="54978" url="https://af.wikipedia.org/wiki?curid=54978" title="Polokwane Plaaslike Munisipaliteit">
Polokwane Plaaslike Munisipaliteit

Die Polokwane Plaaslike Munisipaliteit is een van die plaaslike munisipaliteite in die Capricorn-distriksmunisipaliteit in Limpopo, Suid-Afrika.


</doc>
<doc id="54980" url="https://af.wikipedia.org/wiki?curid=54980" title="Thulamela Plaaslike Munisipaliteit">
Thulamela Plaaslike Munisipaliteit

Die Thulamela Plaaslike Munisipaliteit is een van die plaaslike munisipaliteite in die Vhembe-distriksmunisipaliteit in Limpopo, Suid-Afrika.

Die 2011-sensus verdeel die munisipaliteit in die volgende plekke:


</doc>
<doc id="54981" url="https://af.wikipedia.org/wiki?curid=54981" title="Makhado Plaaslike Munisipaliteit">
Makhado Plaaslike Munisipaliteit

Die Makhado Plaaslike Munisipaliteit is een van die plaaslike munisipaliteite in die Vhembe-distriksmunisipaliteit in Limpopo, Suid-Afrika. Die munisipaliteit se administratiewe setel is Louis Trichardt.

Nedersettings in die munisipaliteit:



</doc>
<doc id="54982" url="https://af.wikipedia.org/wiki?curid=54982" title="Dageraad">
Dageraad

Die Dageraad ("Chrysoblephus cristiceps") is 'n skaars en endemiese vis wat aan die kus van Tafelbaai tot by Durban aangetref word. Dit is meer volop suid van Oos-Londen. Dit word tot 70 cm lank en kan tot 8.7 kg weeg. Die vis is pienk tot rooi en wit aan die onderkant. Hulle het 'n kenmerkende donkerrooi vlek aan die punt van die rugvin. Volwasse visse het blou lyn onder die oë. Groot volwasse visse ontwikkel 'n hoë voorkop.

Die jong visse is pienk met 'n horisontale band deur die middel van die lyf en twee vlekke onder die rugvin.

Die vis word aangetref op aflandige rotsriwwe tussen 25 tot 100m diep. Hulle kom in skole voor.

Hulle vreet meestal in die vroeë oggende en vreet dan krappe, wurms, tjokka, vis en seesterre. Hulle word ook gevang met 'n verskeidenheid aas. Die vis is oorvang en aksie is nodig sodat die bevolking kan herstel.





</doc>
<doc id="54983" url="https://af.wikipedia.org/wiki?curid=54983" title="Stokvis">
Stokvis

Stokvis ("Merluccius capensis") is 'n vis wat voorkom vanaf suidelike Angola, rondom die Suid-Afrikaanse kus tot by KwaZulu-Natal. In Engels staan die vis bekend as "Shallow-water hake". Die vis het groot kommersiële waarde.

Die vis is bruinerig op die rug en aan die bokant en die onderkant is silwerig wit. Die anale en tweede dorsale vinne is lank. Die vis kan 1.4 m lank en tot 19 kg swaar word.

Die stokvis kom voor op die kontinentale bank tot op dieptes van 550 m. Gedurende die dag rus die volwassenes op die bodem en gedurende die nag beweeg hulle hoër op. Hulle eet hoofsaaklik vis en skaaldiere. Die wyfies skiet kuit gedurende Oktober tot Desember. Die onvolwasse vissies bly in skole saam op die oppervlak.

Met die korrekte bestuur kan tot 500 000 miljoen ton stokvis per jaar gevang word.





</doc>
<doc id="54985" url="https://af.wikipedia.org/wiki?curid=54985" title="Leervis">
Leervis

Die Leervis ("Lichia amia"), is 'n roofvis met 'n taai, leeragtige vel. Dit kom voor in die Middellandse See, die oostelike Atlantiese Oseaan en reg rondom die Suid-Afrikaanse kus tot by Maputo. In Engels staan die vis bekend as die "Garrick". 
Die vis se kop en lyf is blougrys tot groenerig aan die bokant en silwerig aan die onderkant. Die vinne is donker. Die onvolwasse visse is geel bolangs met 6 tot 7 vertikale strepe wat oor die lyf loop. Dit het 'n opvallende geboë sylyn op die sye. Dit word 1.5 m lank en kan tot 32 kg weeg.

Hulle kom naby die kus in helder water voor en eet ander vis, veral elf, varkies en strepies. Leervisse jag as 'n groep saam. Die groter onvolwasse vis eet hoofsaaklik sardyne, ansjovis en harders. Dit is 'n gesogte sportvis.

Die wyfie skiet kuit aan die kus van KwaZulu-Natal gedurende September tot November. Die vis migreer saam die jaarlikse sardiensstormloop noordwaarts vanaf die Oos-Kaap tot by KwaZulu-Natal.





</doc>
<doc id="54986" url="https://af.wikipedia.org/wiki?curid=54986" title="Slankbaardman">
Slankbaardman

Die Slankbaardman ("Umbrina robinsoni"), ook bekend as die Kaapse Baardman, kom voor van Valsbaai tot in Algoabaai. Die vis word sowat 75 cm lank en weeg tot 7.2 kg. Die vis is bruin met 'n kort, dik voeldraad op die ken. Die vis kom voor in sanderige gebiede om vlak, aanlandige riwwe. In Engels staan die vis bekend as die "Slender tasselfish".





</doc>
<doc id="54987" url="https://af.wikipedia.org/wiki?curid=54987" title="Blouberg Plaaslike Munisipaliteit">
Blouberg Plaaslike Munisipaliteit

Die Blouberg Plaaslike Munisipaliteit is een van die plaaslike munisipaliteite in die Capricorn-distriksmunisipaliteit in Limpopo, Suid-Afrika.


</doc>
<doc id="54988" url="https://af.wikipedia.org/wiki?curid=54988" title="Aganang Plaaslike Munisipaliteit">
Aganang Plaaslike Munisipaliteit

Die Aganang Plaaslike Munisipaliteit is een van die plaaslike munisipaliteite in die Capricorn-distriksmunisipaliteit in Limpopo, Suid-Afrika.


</doc>
<doc id="54990" url="https://af.wikipedia.org/wiki?curid=54990" title="Molemole Plaaslike Munisipaliteit">
Molemole Plaaslike Munisipaliteit

Die Molemole Plaaslike Munisipaliteit is een van die plaaslike munisipaliteite in die Capricorn-distriksmunisipaliteit in Limpopo, Suid-Afrika.

Nedersettings in die munisipaliteit sluit in:


</doc>
<doc id="54991" url="https://af.wikipedia.org/wiki?curid=54991" title="Thabazimbi Plaaslike Munisipaliteit">
Thabazimbi Plaaslike Munisipaliteit

Die Thabazimbi Plaaslike Munisipaliteit is een van die plaaslike munisipaliteite in die Waterberg-distriksmunisipaliteit in Limpopo, Suid-Afrika.



</doc>
<doc id="54992" url="https://af.wikipedia.org/wiki?curid=54992" title="Fetakgomo Plaaslike Munisipaliteit">
Fetakgomo Plaaslike Munisipaliteit

Die Fetakgomo Plaaslike Munisipaliteit was een van die plaaslike munisipaliteite in die Sekhukhune-distriksmunisipaliteit in Limpopo, Suid-Afrika.

Na afloop van die plaaslike verkiesing in Augustus 2016 het dit saamgesmelt met die voormalige Groter Tubatse Plaaslike Munisipaliteit.


</doc>
<doc id="54993" url="https://af.wikipedia.org/wiki?curid=54993" title="Musina Plaaslike Munisipaliteit">
Musina Plaaslike Munisipaliteit

Die Musina Plaaslike Munisipaliteit is een van die plaaslike munisipaliteite in die Vhembe-distriksmunisipaliteit in Limpopo, Suid-Afrika.

Tydens die 2011-sensus is die munisipaliteit soos volg ingedeel:


</doc>
<doc id="54994" url="https://af.wikipedia.org/wiki?curid=54994" title="Mutale Plaaslike Munisipaliteit">
Mutale Plaaslike Munisipaliteit

Die Mutale Plaaslike Munisipaliteit is een van die plaaslike munisipaliteite in die Vhembe-distriksmunisipaliteit in Limpopo, Suid-Afrika.

Enkele van die groter nedersettings in die munisipaliteit (volgens die Nasionale Sensus van 2011):


</doc>
<doc id="54998" url="https://af.wikipedia.org/wiki?curid=54998" title="Ba-Phalaborwa Plaaslike Munisipaliteit">
Ba-Phalaborwa Plaaslike Munisipaliteit

Die Ba-Phalaborwa Plaaslike Munisipaliteit is een van die plaaslike munisipaliteite in die Mopani-distriksmunisipaliteit in Limpopo, Suid-Afrika.

Nedersettings in die munisipaliteit:


</doc>
<doc id="55003" url="https://af.wikipedia.org/wiki?curid=55003" title="My Fundi">
My Fundi

My Fundi, voorheen bekend as die "Suid-Afrikaanse Ensiklopedie (SAE)", was 'n ensiklopedie wat gratis aanlyn beskikbaar gestel is. Dit het globale én plaaslike inhoud, kurrikulumbelynde onderwerpe, en gewaarmerkte inligting bevat. 

Dit is geskryf deur ‘n breë paneel deskundiges wat globale inligting met 'n Suid-Afrikaanse en Afrika-fokus probeer kombineer het en sodoende 'n eenstop-navorsingstasie vir sowel professionele gebruikers soos onderwysers, leerders, skrywers, navorsers en joernaliste asook die algemene publiek gebied het. 

MyFundi het meer as 6 000 gewaarmerkte artikels bevat - gevul met beeldmateriaal wat foto’s, illustrasies, kaarte en grafieke ingesluit het. Spesiale hulpmiddels het BBP-profiele, statistiek oor alle lande van die wêreld en ‘n vlagskip-afdeling oor Suid-Afrikaanse politiek ingesluit wat die land se transformasie vanaf apartheid tot demokrasie gevolg het. Dit het ook ‘n versameling artikels gebied wat spesifiek op Afrika gefokus het, van sy ou geskiedenis en ryk kultuur tot hedendaagse politiek en sosio-ekonomiese uitdagings.


</doc>
<doc id="55015" url="https://af.wikipedia.org/wiki?curid=55015" title="Groter Tubatse Plaaslike Munisipaliteit">
Groter Tubatse Plaaslike Munisipaliteit

Die Groter Tubatse Plaaslike Munisipaliteit was een van die plaaslike munisipaliteite in die Sekhukhune-distriksmunisipaliteit in Limpopo, Suid-Afrika.

Na afloop van die plaaslike verkiesing in Augustus 2016 het dit saamgesmelt met die voormalige Fetakgomo Plaaslike Munisipaliteit.

Nedersettings in die munisipaliteit sluit in:


</doc>
<doc id="55016" url="https://af.wikipedia.org/wiki?curid=55016" title="Makhuduthamaga Plaaslike Munisipaliteit">
Makhuduthamaga Plaaslike Munisipaliteit

Die Makhuduthamaga Plaaslike Munisipaliteit is een van die plaaslike munisipaliteite in die Sekhukhune-distriksmunisipaliteit in Limpopo, Suid-Afrika.

Volgens die Suid-Afrikaanse Nasionale Sensus van 2001 word die munisipaliteit as volg onderverdeel:


</doc>
<doc id="55017" url="https://af.wikipedia.org/wiki?curid=55017" title="Elias Motsoaledi Plaaslike Munisipaliteit">
Elias Motsoaledi Plaaslike Munisipaliteit

Die Elias Motsoaledi Plaaslike Munisipaliteit (voorheen bekend as Groter Groblersdal) is een van die plaaslike munisipaliteite in die Sekhukhune-distriksmunisipaliteit in Limpopo, Suid-Afrika. Die setel van die munisipaliteit is Groblersdal. Dit is vernoem ter ere van Elias Motsoaledi.

Nedersettings in die munisipaliteit sluit in:


</doc>
<doc id="55019" url="https://af.wikipedia.org/wiki?curid=55019" title="Ephraim Mogale Plaaslike Munisipaliteit">
Ephraim Mogale Plaaslike Munisipaliteit

Die Ephraim Mogale Plaaslike Munisipaliteit (voorheen bekend as Groter Marble Hall) is een van die plaaslike munisipaliteite in die Sekhukhune-distriksmunisipaliteit in Limpopo, Suid-Afrika. Die setel van die munisipaliteit is Marble Hall.


</doc>
<doc id="55021" url="https://af.wikipedia.org/wiki?curid=55021" title="Groter Giyani Plaaslike Munisipaliteit">
Groter Giyani Plaaslike Munisipaliteit

Die Groter Giyani Plaaslike Munisipaliteit is een van die plaaslike munisipaliteite in die Mopani-distriksmunisipaliteit in Limpopo, Suid-Afrika.


</doc>
<doc id="55022" url="https://af.wikipedia.org/wiki?curid=55022" title="Groter Tzaneen Plaaslike Munisipaliteit">
Groter Tzaneen Plaaslike Munisipaliteit

Die Groter Tzaneen Plaaslike Munisipaliteit is een van die plaaslike munisipaliteite in die Mopani-distriksmunisipaliteit in Limpopo, Suid-Afrika.


</doc>
<doc id="55023" url="https://af.wikipedia.org/wiki?curid=55023" title="Groter Letaba Plaaslike Munisipaliteit">
Groter Letaba Plaaslike Munisipaliteit

Die Groter Letaba Plaaslike Munisipaliteit is een van die plaaslike munisipaliteite in die Mopani-distriksmunisipaliteit in Limpopo, Suid-Afrika. Die munisipaliteit is na die Letabarivier vernoem.

Die nasionale instituut vir statistiek, "Stats SA", deel sedert die 2011-sensus die munisipaliteit in 112 sogenaamde hoofplekke in:

Bellevue • Blinkwater • Bolobedu • Boshakge • Bulasini • Buqa • Chabelane • Dinkateng • Ditshoseng • Duvula • Ga-Abele • Ga-Femane • Ga-Kgapane • GaMamanyoha • GaMaphale • GaMatlou • GaMaupa • GaMokwasela • GaMoroko • Ga-Mothele • Ga-Mothombeki • GaNtata • GaPhooko • GaRamaroka • GaRamodumo • Greater Letaba NU • Hlohlokwe • Iketleng • Jamela • Jokong • Kopje • Kuranta • Kwatane • Lebaka • Legwareng • Lehlareng • Lemondokop • Lenokwe • Mabumuleng • Madibeng • Maekgwe • Mahembeni • Makgakabeng • Makgakgapatse • Makhupe • Makwidibung • Malematsa • Mamaila • Mamakata • Mamokgadi • Mamphakathi • Mantsha • Maraka • Marotholong • Mathipane • Matshoboko • Matshwi • Medingeng • Mobungung • Modjadji Hoofkraal • Modjadjiskloof • Mohlabeng • Mohokone • Mojeketla • Mokgoba • Mollong • Monate • Morakeng • Moropeni • Moshakga • Moshate • Moshate Head Kraal • Mothatsohle • Motlhakamasoma • Motsemokola • Motshele • Motsinoni • Mpepule • Mukwakwaila • Nakampe • Northampton • Phongololo • Rabothatha • Rakgara • Ramogakwa • Ramphenyane • Raphahlelo • Rasobi • Ratjeke • Roerfontein • Rotterdam • Satlaleni • Seaphole • Sebepe • Sedibeng • Sekgopo • Sekgoses • Sekhiming • Senwamokgope • Sephatwene • Sephukubje • Setaseng • Shamfana • Shotong • Staseni • Taulome • Thakgalane • Tlatsa • Tshamahansi • Tshamiseka • Vaalwater • Xawela.


</doc>
<doc id="55024" url="https://af.wikipedia.org/wiki?curid=55024" title="Mogalakwena Plaaslike Munisipaliteit">
Mogalakwena Plaaslike Munisipaliteit

Die Mogalakwena Plaaslike Munisipaliteit is een van die plaaslike munisipaliteite in die Waterberg-distriksmunisipaliteit in Limpopo, Suid-Afrika.


</doc>
<doc id="55025" url="https://af.wikipedia.org/wiki?curid=55025" title="Lephalale Plaaslike Munisipaliteit">
Lephalale Plaaslike Munisipaliteit

Die Lephalale Plaaslike Munisipaliteit is een van die plaaslike munisipaliteite in die Waterberg-distriksmunisipaliteit in Limpopo, Suid-Afrika.


</doc>
<doc id="55026" url="https://af.wikipedia.org/wiki?curid=55026" title="Modimolle Plaaslike Munisipaliteit">
Modimolle Plaaslike Munisipaliteit

Die Modimolle Plaaslike Munisipaliteit is een van die plaaslike munisipaliteite in die Waterberg-distriksmunisipaliteit in Limpopo, Suid-Afrika.


</doc>
<doc id="55027" url="https://af.wikipedia.org/wiki?curid=55027" title="Caledonrivier">
Caledonrivier

Die Caledonrivier (Suid-Sotho: "Mohokare") is 'n rivier in Suid-Afrika.

Die rivier ontspring in Sentraal- Suid-Afrika in die Malutiberge naby Witsieshoek en die Monantsapas op die Lesotho-grens. Dit vloei suidweswaarts, eers langs Ficksburg en dan langs Maseru verby en is die grens met Lesotho tot by Wepener. Net suidwes van Wepener is die Welbedachtdam. Die rivier vloei verder suidwes en gaan onder die N6 nasionale pad deur tussen Smithfield en Rouxville. Net voor die rivier weswaarts in die Gariepdam invloei (naby Bethulie) lê die Tussen-die-Riviere Wildreservaat tussen die Caledon se suidelike oewer en die Oranjerivier.

Damme in die rivier:


</doc>
<doc id="55028" url="https://af.wikipedia.org/wiki?curid=55028" title="Emakhazeni Plaaslike Munisipaliteit">
Emakhazeni Plaaslike Munisipaliteit

Die Emakhazeni Plaaslike Munisipaliteit is een van die plaaslike munisipaliteite in die Nkangala-distriksmunisipaliteit in Mpumalanga, Suid-Afrika.


</doc>
<doc id="55029" url="https://af.wikipedia.org/wiki?curid=55029" title="Dr. J.S. Moroka Plaaslike Munisipaliteit">
Dr. J.S. Moroka Plaaslike Munisipaliteit

Die Dr. J.S. Moroka Plaaslike Munisipaliteit is een van die plaaslike munisipaliteite in die Nkangala-distriksmunisipaliteit in Mpumalanga, Suid-Afrika.

"Statistiek SA" verdeel vir die 2011-sensus die munisipaliteit in 49 hoofplekke ("main place") in:

Allemansdrift • Borolo • Dihekeng • Ditlhokwe • Dr JS Moroka NU • Ga-Morwe • Kameelpoort • Kgobokwane • Koedoespoort • Leeufontein • Lefiso • Lefiswane • Leseleseleng • Loding • Madubaduba • Maganagobuswa • Magola • Makometsane • Mantlole • Mapoch • Marapyane • Marothobolong • Masobye • Matimpule • Matshiding • Metsemadiba • Mmaduma • Mmamethlake • Mogononeng • Moletji • Moretele • Morwe • Moteti • Nokaneng • Phake • Phake Thabeng • Pieterskraal • Ramantsho • Ramokgeletsane • Seabe • Semohlase • Senotlelo • Siyabuswa • Terateng • Thabana • Ukukhanya • Vaalbank • Waterval.


</doc>
<doc id="55030" url="https://af.wikipedia.org/wiki?curid=55030" title="Tsantsabane Plaaslike Munisipaliteit">
Tsantsabane Plaaslike Munisipaliteit

Die Tsantsabane Plaaslike Munisipaliteit is een van die plaaslike munisipaliteite in die ZF Mgcawu-distriksmunisipaliteit in die Noord-Kaap, Suid-Afrika.

Nedersettings in die munisipaliteit:


</doc>
<doc id="55031" url="https://af.wikipedia.org/wiki?curid=55031" title="!Kheis Plaaslike Munisipaliteit">
!Kheis Plaaslike Munisipaliteit

Die !Kheis Plaaslike Munisipaliteit is een van die plaaslike munisipaliteite in die ZF Mgcawu-distriksmunisipaliteit in die Noord-Kaap, Suid-Afrika. 

!Kheis is a Khoi naam wat beteken "plek waar jy leef, of 'n tuiste".

Nedersettings in die munisipaliteit:


</doc>
<doc id="55032" url="https://af.wikipedia.org/wiki?curid=55032" title="Joe Morolong Plaaslike Munisipaliteit">
Joe Morolong Plaaslike Munisipaliteit

Die Joe Morolong Plaaslike Munisipaliteit (voorheen Moshaweng Plaaslike Munisipaliteit) is een van die plaaslike munisipaliteite in die John Taolo Gaetsewe-distriksmunisipaliteit in die Noord-Kaap, Suid-Afrika.


</doc>
<doc id="55034" url="https://af.wikipedia.org/wiki?curid=55034" title="Umzimkhulu Plaaslike Munisipaliteit">
Umzimkhulu Plaaslike Munisipaliteit

Die Umzimkhulu Plaaslike Munisipaliteit is een van die plaaslike munisipaliteite in die Harry Gwala-distriksmunisipaliteit in KwaZulu-Natal, Suid-Afrika.


</doc>
<doc id="55035" url="https://af.wikipedia.org/wiki?curid=55035" title="Cofimvaba">
Cofimvaba

Cofimvaba is 'n dorp in die Oos-Kaap-provinsie, Suid-Afrika. Volgens die 2011-sensus het die nedersetting 'n bevolking van 8 783 gehad, waarvan 8 636 (98%) Swartes was. Die naam van die dorp beteken letterlik 'knie die melksak van die bokvel'. Die naam is na aanleiding van die praktyk van die Temboes om melk in 'n bokvelsak te hou en die klonte fyn te kap wanneer die melk suur is.



</doc>
<doc id="55036" url="https://af.wikipedia.org/wiki?curid=55036" title="Siyabuswa">
Siyabuswa

Siyabuswa is 'n digbevolkte dorp in Mpumalanga, op die grens van Limpopo, Suid-Afrika. Volgens die 2011-sensus het die nedersetting 'n bevolking van 36 882 gehad, waarvan 36 686 (99.47%) Swartes was.



</doc>
<doc id="55038" url="https://af.wikipedia.org/wiki?curid=55038" title="Lepelle-Nkumpi Plaaslike Munisipaliteit">
Lepelle-Nkumpi Plaaslike Munisipaliteit

Die Lepelle-Nkumpi Plaaslike Munisipaliteit is een van die plaaslike munisipaliteite in die Capricorn-distriksmunisipaliteit in Limpopo, Suid-Afrika.

Nedersettings in die munisipaliteit sluit in:


</doc>
<doc id="55039" url="https://af.wikipedia.org/wiki?curid=55039" title="Griekwastad">
Griekwastad

Griekwastad is 'n dorp in die Noord-Kaap, Suid-Afrika. Die N8 nasionale pad gaan deur Griekwastad. Kimberley is ongeveer 150 km oos van Griekwastad. 

Adam Kok II, 'n bevryde slaaf, het die Griekwa Khoihoi gelei vanaf Piketberg na die huidige Griekwastad. Adam het in die kombuise gewerk van die goewerneurs van die Kaap. Soos die blanke nedersetters meer die binneland in beweeg het, het Adam en die Griekwas al verder weg beweeg totdat hulle gedurende ongeveer 1800 hulself in die gebied van Griekwastad gevestig het. Daar het sommige fragmente van die Tswanas en Basters by hulle aangesluit.

Die Londense Sendinggenootskap het gedurende 1802 'n sending skool by "Leeuwenkuil" geopen. Die eerste sendelinge was William Anderson en Cornelius Kramer. Om weg te kom van die leeus wat 'n nabyleë watergat besoek het, het hulle die sendingstasie na Klaarwater verskuif. Klaarwater se naam is in 1813 na Griekwastad verander.

Die distrik is bees- en skaapwêreld en 'n verskeidenheid halfedelstene kom in die omgewing voor, veral tieroog. Boesmankuns kom op verskeie plekke in die distrik voor.



</doc>
<doc id="55042" url="https://af.wikipedia.org/wiki?curid=55042" title="Noxolo Kieviet">
Noxolo Kieviet

Noxolo Kieviet (gebore 21 Julie 1963, Oos-Londen) is 'n Suid-Afrikaanse politikus. Sy was vanaf 2009 tot 2014 die premier van die Oos-Kaap, nadat sy sedert 2004 in die Oos-Kaapse Provinsiale Wetgewer gedien het. Kieviet is 'n lid van die ANC.


</doc>
<doc id="55043" url="https://af.wikipedia.org/wiki?curid=55043" title="Impendle Plaaslike Munisipaliteit">
Impendle Plaaslike Munisipaliteit

Die Impendle Plaaslike Munisipaliteit is een van die plaaslike munisipaliteite in die uMgungundlovu-distriksmunisipaliteit in KwaZulu-Natal, Suid-Afrika.


</doc>
<doc id="55044" url="https://af.wikipedia.org/wiki?curid=55044" title="UMshwathi Plaaslike Munisipaliteit">
UMshwathi Plaaslike Munisipaliteit

Die uMswathi Plaaslike Munisipaliteit is een van die plaaslike munisipaliteite in die uMgungundlovu-distriksmunisipaliteit in KwaZulu-Natal, Suid-Afrika.


</doc>
<doc id="55045" url="https://af.wikipedia.org/wiki?curid=55045" title="UMngeni Plaaslike Munisipaliteit">
UMngeni Plaaslike Munisipaliteit

Die uMngeni Plaaslike Munisipaliteit is een van die plaaslike munisipaliteite in die uMgungundlovu-distriksmunisipaliteit in KwaZulu-Natal, Suid-Afrika.



</doc>
<doc id="55047" url="https://af.wikipedia.org/wiki?curid=55047" title="Matatiele Plaaslike Munisipaliteit">
Matatiele Plaaslike Munisipaliteit

Die Matatiele Plaaslike Munisipaliteit is een van die plaaslike munisipaliteite in die Alfred Nzo-distriksmunisipaliteit in die Oos-Kaap, Suid-Afrika.

Nedersettings in die munisipaliteit:


</doc>
<doc id="55048" url="https://af.wikipedia.org/wiki?curid=55048" title="Mbizana Plaaslike Munisipaliteit">
Mbizana Plaaslike Munisipaliteit

Die Mbizana Plaaslike Munisipaliteit is, sedert Mei 2011, een van die plaaslike munisipaliteite in die Alfred Nzo-distriksmunisipaliteit in die Oos-Kaap, Suid-Afrika.

Nedersettings in die munisipaliteit:


</doc>
<doc id="55049" url="https://af.wikipedia.org/wiki?curid=55049" title="Ntabankulu Plaaslike Munisipaliteit">
Ntabankulu Plaaslike Munisipaliteit

Die Ntabankulu Plaaslike Munisipaliteit is, sedert Mei 2011, een van die plaaslike munisipaliteite in die Alfred Nzo-distriksmunisipaliteit in die Oos-Kaap, Suid-Afrika.

Nedersettings in die munisipaliteit:


</doc>
<doc id="55051" url="https://af.wikipedia.org/wiki?curid=55051" title="Dan Sleigh">
Dan Sleigh

Daniel Sleigh (1938-) is geskiedkundige en Afrikaanse skrywer van gedigte, jeugverhale, romans en historiese werke. Met sy skryfwerk verower hy benewens ander toekennings ook die W.A. Hofmeyr-prys, die Universiteit van Johannesburg-prys, die M-Net-prys, die Helgaard Steyn-prys, die Suid-Afrikaanse Letterkundetoekennings se K. Sello Duiker-prys en die ATKV-Prosaprys. Hy wen ook verskeie romankompetisies.

Daniël Sleigh is op 3 November 1938 op Geelbeksfontein aan die Langebaanmeer aan die Weskus gebore van ’n Afrikaanse moeder en ’n Engelse vader. Aan beide ouers se kant is hy ’n afstammeling van geslagte van seelui. Sy pa, Francis, was die vierde geslag van kaptein Francis Sleigh van HMS Russel van die Royal Navy wat in 1806 aan die Slag van Blouberg aan die Kaap deelgeneem het. Sy ma, Susanna, is die vierde geslag van skipper Klaas Acker, bevelvoerder van die Verenigde Oos-Indiesche Compagnie (VOC) se skepe Duyfje, Diamant en Zoutman. Acker het hom in 1790 in die Kaap gevestig. Dan se pa word van een militêre pos na die ander verplaas en eindig sy loopbaan by die Agste Swaargeskut Battery by Noordbaai.

Die jong Dan matrikuleer aan Vredenburg Hoërskool en sluit daarna aan by die Suid-Afrikaanse Vloot waar hy onder meer reise onderneem na Mombasa aan die Ooskus van Afrika en die Prins Edward Eilande. Daarna werk hy ’n ruk by Barclays Bank as agentskapteller en is ook kroegman by die Saldanha Hotel.

Vanaf 1960 tot 1962 studeer hy verder aan die Paarl Opleidingskollege en kwalifiseer as ’n onderwyser in Liggaamlike Opvoeding. Vervolgens hou hy skool aan Mariental Hoërskool in Suidwes-Afrika, Marist Brothers College in Rondebosch in Kaapstad en die Laerskool Pinelands-Noord.

Terwyl hy onderwys gee studeer hy in sy vrye tyd verder aan die Universiteit van Suid-Afrika en behaal in 1969 die B.A.-graad met hoofvakke Geskiedenis en Engels. Hy aanvaar dan ’n deeltydse posisie as direkteur in die transkripsie-afdeling van die Kaapse Staatsargief in Roelandstraat in Kaapstad.

Reeds sedert 1970 doen hy navorsing in die Argief oor die VOC-brondokumente en vestig hom as een van die voorste kenners van die vroeë Kaapse geskiedenis. Sy navorsing handel hoofsaaklik oor die VOC, dwarsgetuigde skepe en die Suid-Afrikaanse militêre geskiedenis tussen 1650 en 1850. Hierdie wêreld van die vroeë Kaap vind dan ook by uitstek neerslag in veral sy prosawerke.

Aan die Universiteit van Stellenbosch behaal hy later sy M.A.-graad in Geskiedenis met lof. In 1987 behaal hy onder leiding van professor Dirk Kotzé ook aan die Universiteit van Stellenbosch sy Ph.D.-graad in Geskiedenis met ’n proefskrif oor "Die buiteposte in die ekonomie van die Kaapse Verversingstasie 1652–1795". Sy promotor, professor Dirk Kotzé, beskryf hierdie werk as die grootste navorsingsprojek in die Suid-Afrikaanse geskiedskrywing en die proefskrif word later in verwerkte vorm gepubliseer as "Die buiteposte".

Hy is een van slegs ’n handvol mense wêreldwyd wat die 17de-eeuse skrif van die VOC-dokumente kan lees. Vir die Tanap-projek van die Nederlandse regering help hy dus om die VOC se argiewe wêreldwyd te transkribeer en op ’n sentrale databasis te plaas.

Na aftrede is Dan steeds bedrywig en is onder andere in 2003 redakteur en vertaler van die Van Riebeeckvereniging se reeks boeke en is ook redakteur van die reeks vir die Kasteel Militêre Museum oor die Kaapse Militêre Geskiedenis.

Hy is ook vryskutnavorser en konsultant vir instansies soos die Departement van Kultuur, Kuns en Tegnologie van die Wes-Kaap Regering, die South African Heritage Resources Agency (SAHRA), die Kasteel Militêre Museum, die Munisipaliteit van Blaauwberg en Gawie Fagan Restourasie Argitekte. Sedert 1995 is hy lid van die VOC Stigting en hy is verder lid van die Suid-Afrikaanse Vereniging van Argivarisse, die Suid-Afrikaanse Kultuurhistoriese Vereniging, die Suid-Afrikaanse Militêre Historiese Vereniging, Vriende van die Kasteel Militêre Museum, lewenslange lid van die Stigting Simon van der Stel, Vriende van Mostert se Meul en Raad vir Nasionale Monumente, terwyl hy ook dien in die Pleknaamkomitee van die Kaapse Stadsraad.

In 2012 gee hy die openingslesing by die Suid-Afrikaanse Vereniging vir Geskiedenisonderrig se jaarlikse konferensie. Hierin kritiseer hy Geskiedenis-sillabusse wat ontwerp word om die waarheid van mense te weerhou, almal in onkunde te begrawe en aan politici genoeg ruimte voorsien om mag en ’n plek op die soustrein na te jaag. Sy sig verswak merkbaar vanaf vroeg in sy volwasse lewe en later vind hy dit.

In 1985 begin hy om die Onderwysmuseum in die historiese Aliwal Skool in Wynberg in te rig, wat in 1996 die enigste Onderwysmuseum in die land word nadat die museums in die Vrystaat en Gauteng gesluit is. In 1988 word hy aangestel as hoof van die Sentrum vir Bewaringsopvoeding, waar spesiale kursusse in die bewaring van die natuurlike, mensgemaakte en sosiale omgewing jaarliks aan leerlinge en onderwysers aangebied word. Deur sy inisiatief word die Walters-toekenning en die Volkskasprys vir Bewaringsprojekte vir skole hierna toegeken. Hy word in 1995 aangestel as Koördineerder van Bewaringsopvoeding in die Wes-Kaapse Onderwysdepartement en in 1996 tree hy af. Hy trou met Dewetia Hendriksz, ’n kunslektrise aan die Mowbray Opleidingskollege in Kaapstad en uit die huwelik word ’n dogter, Jean, op 2 Januarie 1973 gebore. Hulle bly in Pinelands in Kaapstad en het ook ’n vakansiehuis in Jakkalsfontein, waar hy op die Raad van Direkteure van die Jakkalsfontein Natuurreservaat dien.

Sy vrou is in September 2006 oorlede.

Sy gepubliseerde debuut maak hy met die digbundel "Duif oor water". Hierdie bundel bevat meestal vrye verse oor filosofiese, natuur en volkse temas, hoewel daar geen afdelings binne die bundel is nie. Die titel verwys na die duif wat Noag uit die ark oor die water gestuur het om te kyk of die water al gesak het en daar iewers ’n holte vir sy voet was. So soek die digter na die regte woord en wag op die boodskap wat die duif sal bring. Baie van die gedigte is dan ook gemoeid met die kommunikasieprobleem. Die water in die titel vind ook uiting in ’n aantal gedigte oor die see, waaroor die voorvaders na hierdie land gekom het. Hierdie gedigte vind aansluiting by ’n aantal verse oor die vroeë geskiedenis en persoonlikhede aan die Kaap. Die bundel word in 1974 deur die Departement van Nasionale Opvoeding met die C. Louis Leipoldt-prys bekroon.

Van sy gedigte word in verskeie versamelbundels opgeneem, insluitende "Groot verseboek" en "Die Afrikaanse poësie in ’n duisend en enkele gedigte".

Hy skryf ’n hele aantal jeugromans wat elkeen ’n boeiende verhaal teen ’n historiese agtergrond vertel, waaronder "Die nege-maande-mars" oor die probleme aan die Oosgrens tydens die bewind van die VOC. Dit is die verhaal van ’n jong man se stryd om sy besondere plek in die samelewing te vind.

"’n Man om te hardloop" gaan oor die lewe van die Franse sersant Estienne Barbier, bevelvoerder van die Chavonnes-battery aan die Kaap in die tyd tussen 1738 en 1739 toe vier goewerneurs mekaar binne twee jaar opgevolg het.

"Vryburger Tas" handel oor die lewe van Adam Tas en sy stryd teen goewerneur Willem Adriaan van der Stel. Jakie Nel, kneg van Adam Tas, is ook betrokke en Tas laat hom die skryfwerk doen oor die goewerneur se korrupsie. Sy gesprekke met Tas help die leser om self ook te besin oor die geldigheid al dan nie van die Vryburgers se klagtes.

"Fort Lydsaamheid" handel oor die Kaap van die agtiende eeu. Op 14 Februarie 1721 vertrek veertig vrywilligers uit die Kaap na Delagoabaai om ’n nuwe handelspos en verversingstasie aan die Ooskus te vestig. Hulle hoop om die fabelagtige rykdomme van die legendariese Monomotapa op te spoor. By hulle aankoms bou hulle ’n klein fort op die wit sand. Die sending verloop rampspoedig, want hulle soeke na Monomotapa loop op niks uit nie, die ruilhandel met die inboorlinge loop dood, hulle getalle word uitgedun deur koors en woeste storms vernietig hulle pogings tot landbou. Op land word hulle bedreig deur die vyandige inboorlinge en die see bring seerowers wat die handelspos plunder en verwoes. In die fort self is ook genoeg tweespalt en spanning om geweld te laat losbars. Een man is egter nie bereid om te erken dat die hele onderneming ’n mislukking is nie: slaag of sterf, is Jan van den Capelle se leuse. Na tien jaar moet die pos egter gesluit word. Weens die ontberinge word die vesting herdoop tot Fort Lydsaamheid. Die verhaal gee die ontberinge van die fortbewoners weer, maar ook hulle geestelike agteruitgang, sodat dit ’n gebalanseerde uitbeelding is van die tragiek eie aan ’n verlore saak.

"Tussen twee vlae" is die verhaal van die Anglo-Boereoorlog met die jong Afrikaanse Kapenaar George Verwey as hoofkarakter. Hy veg eers saam met die Britse leër as seiner in die Derde Berede Seinerskorps, maar die wrede Ierse lansier Jack Spear se optrede walg hom. Spear het wraak gesweer op alle Afrikaners, kap sy vyande genadeloos met ’n sabel uitmekaar en wil boonop met George se suster trou. George se lojaliteit teenoor sy mede-Afrikaners dryf hom tot optrede en hy word voor ’n krygshof gedaag. Hy kom nou tot ander insigte en sluit aan by die Boeremagte. Die stryd word so vanuit beide kampe weergegee, terwyl met Verwey se posisie as seiner ook belangrike inligting oor die verloop van die oorlog feitlik ongemerk in die verhaal ingewerk word. Die finale konfrontasie tussen Verwey en Spear vorm dan die klimaks van die boek.

"Sersant Barodien, Kaapse Korps" het as tema die slawe-opstand in Oktober 1808 aan die Kaap. Sersant Gasant Barodien is ’n bruin man met verdeelde lojaliteit. Hy is as soldaat trou verskuldig aan die staat, maar as bruin man is hy nader aan die onderdrukte slawe as aan sy soms korrupte werkgewer. Om sake verder te kompliseer is sy eie vader ’n vrygemaakte slaaf wat nou self slawe aanhou en die meisie Farieda met wie hy wil trou, is ’n slavin. Die morele vraagstukke waarmee die sersant worstel, is universeel en is vandag steeds teenwoordig in die samelewing. Dit word op boeiende wyse voorgestel, tesame met ’n interessante kyk op ’n relatief onbekende stuk geskiedenis.

In 1976 ontvang "Anselm en die Jut" die tweede prys in Van der Walt se wedstryd vir oorspronklike jeugverhale. Hierdie boek handel ook oor die vroeë dae aan die Kaap. Na ’n skipbreuk in die monding van die Soutrivier bevind die jong adelbors Rupert Anselm hom in die Kompanjie se hospitaal. Hy is geboei en het ’n moordklag wat teen hom ondersoek word, want op die skip Veenwyk was slegs twee ander manne en hulle lyke het naby die Kasteel uitgespoel, “met beserings en wonde wat vermoedelik tydens ’n geveg aan boord opgedoen is”. Ook die skatkis met tweeduisend goue dukate wat aan boord was, het verdwyn. Volgens wet word die gestrande skip egter Anselm se eiendom, hoewel hy aanspreeklikheid moet aanvaar vir die gebeure aan boord. Verhoorafwagtend slaan hy tent op naby die wrak en hy besluit om die skip weer reg te maak en weg te vaar Nederland toe. Toe daag die Jut op, ’n eensame half-wilde seun van die bosse en strande, wat steel en aas om aan die lewe te bly. Anselm maak ook vriende met die soldate van Fort Uitkyk, met sersant Steenkamp en met Liesbet, die sersant se niggie. Anselm moet nou besluit of hy moet vlug en of hy moet wag om te sien of die Jut die skatkis gaan opspoor.

"Onder die bittervaan" speel in die tweede helfte van die sewentiende eeu af. Die Huis van Oranje is ingevolge ’n verdrag met Engeland uit hulle magsposisie verwyder. In Batavia berei sekunde Cornelius van Cloon dan ’n retoervloot voor wat die vaderland ryk genoeg moet maak om ’n oorlog teen Engeland te kan voer en hy laai die skepe met kosbare sy, speserye en juwele. Admiraal Pieter de Bitter met sy meer as tweeduisend matrose moet die kosbare vrag veilig aflewer, maar die vaart om die Kaap is vol gevare en die ganse Engelse vloot lê vir hulle en wag.

Sy magnum opus is "Eilande", met die vroeë Kaap se geskiedenis as tema. Dan werk vir langer as twintig jaar aan hierdie roman, aanvanklik onder die werkstitel "Stemme uit die see", maar sy vordering word belemmer deur die feit dat hy nie ’n hoofkarakter het nie. Wanneer hy eindelik besef dat die verhaal nie so ’n karakter hoef te hê nie en dat die boek rondom ’n sentrale tema geskryf kan word, vorder dit goed. Die verhaal speel hom af oor baie jare en verwisseling van vastelande en oseane, wat ook toegespits word op die eilande tussenin, soos Robbeneiland, Dasseneiland, die eilande in Saldanhabaai en Mauritius, met Batavia as die magiese Ooste allerweë in die agtergrond. Hierdie eilande (asook die Kaap self in sy afsondering van die res van die Westerse beskaafde wêreld van daardie tyd), is simbole van die mens se wesenlike eensaamheid. Teen hierdie doek word die geskiedenis van die Nederlandse vestiging van die eerste verversingstasie aan die Kaap en die konflik tussen die nedersetters en die inheemse inwoners geskets. Die boek word verdeel in ’n proloog onder die titel "Stemme uit die see" en sewe afdelings waarin op geromantiseerde wyse die verhale vertel word van bekende figure uit die tyd van die vestiging van die Kaapse verversingspos deur die VOC en daarna. "Eilande" is in 2001 die wenner van die Groot Romanwedstryd van Sanlam, Insig en Kwela, in samewerking met Radiosondergrense en LitNet. Hierdie roman verower ook die W.A. Hofmeyr-prys en die gesogte RAU-prys van 2003, asook die M-Net-prys en die Helgaard Steyn-prys in 2004. "Eilande" word eervol vermeld tydens die Noma-toekenning vir beste boeke in Afrika. Die Nederlandse vertaling "Stemmen uit zee", is in 2004 een van die top honderd verkopers in daardie land. Dit word in Engels vertaal deur André P. Brink onder die titel "Islands" en hierdie vertaling word in 2005 deur "Booklist" (’n Amerikaanse biblioteekpublikasie) en die "Seattle Times" aangewys as een van die top tien debuutromans en in 2006 genomineer vir die International IMPAC Dublin Literary Award. Peter Boxall neem die boek in 2006 op in sy lys van "1001 Books you must read before you die".

"Afstande" is weer ’n historiese roman, maar hierdie keer speel dit nie in die ou Kaap af nie maar in die tyd voor Christus tussen die Middellandse en Swart See, in die tyd van die grondlegging van die Westerse beskawing. Die Jood Nagri beskou homself as die boodskapper van die Verlosser nog lank voor die koms van Johannes die Doper. In ’n herberg herskryf hy "Anabis", die Atheense generaal Xenophon se beskrywing van sy bykans ongelooflike reeks veldtogte, wat Nagri saam met hom beleef het. Die aksie begin in 401 v.C. wanneer Xenophon, saam met tienduisend ander Griekse soldate en negentigduisend Persiese soldate onder aanvoering van prins Kuros, broer van die tiranniese koning van Persië, ArtaXerxes, Babilon wil aanval om ArtaXerxes te onttroon en beheer oor die Persiese Ryk oor te neem. Die veldtog misluk en deur verraad word die meeste van die leiers van die Grieke vermoor, waarna Xenophon onverwags as leier moet oorneem om die Griekse leër van tienduisend vanuit Persië na die Swart See terug te lei. Die terugtog lei deur dorre woestyne en oor sneeubedekte berge, deur uiterstes van hitte en koue en ontbering. Op pad moet hulle die gereelde aanslae van die Persiese soldate afslaan, kos en geld kry om die strawwe winter te kan oorleef, deur elke gebied hulle pad oopveg en later ook planne beraam om die bedreiging van die Spartaanse leër die hoof te bied. Nagri voeg sy eie perspektiewe by die verhaal by, want hy het hierdie veldtogte vergesel nadat hy uit Babilon ontsnap het. Nagri beskou Xenophon as die Verlosser op grond van vroeë Joodse profete se voorspellings dat ’n Griek hulle sal verlos.  Saam met Xenophon wil Nagri die weg berei na Jerusalem. Die vertellerperspektief wissel deurentyd tussen Xenophon se direkte aanslag, Nagri se interpretasie na die gebeure en die indringende perspektiefstelling volgens die romanskrywer se insigte, sodat die werk tussen kroniek, geskiedskrywing en historiese roman wissel. Die perspektiewe wat Xenophon bied op leierskap in moeilike situasies en sy bestuur van ’n massa diverse en soms opstandige mense is besonder interessant. Die metodes en motiverings wat hy gebruik om die feitlik onmoontlike tog suksesvol af te lê kan steeds vandag met vrug in die militêre en selfs die besigheidswêreld gebruik word. Die inherente kortsigtigheid, selfsug en onvermoë van die mens om sake in ’n groter perspektief te sien word duidelik geïllustreer deur die feit dat Xenophon self dikwels sonder goeie rede deur sy eie mense verdink en aangekla word. Hierdie verhaal toon duidelik aan hoe demokrasie dikwels niks anders is as die tirannie van die meerderheid oor die meer bekwame nie en hoe die enkeling gevangene is van ander se ideale. Hierdie roman is, nes "Eilande", ’n monumentale bydrae tot die Afrikaanse romankuns. "Afstande" is in 2011 op die kortlys vir die toekenning van die M-Net-prys en wen in dieselfde jaar die Suid-Afrikaanse Letterkundetoekennings se K. Sello Duiker-prys as beste Afrikaanse werk.

In 2009 wen "Wals met Matilda" Sanlam en Tafelberg se Groot Romanwedstryd. Hierdie is ’n meer eietydse roman, waarin ’n roman-binne-ŉ-roman besin oor die skryfproses en die verhouding tussen skryf en die lewe. Die skrywende verteller (Koos van der Merwe) se werklike lewe word vermeng met die verhaal wat hy besig is om te skryf. Koos deel ’n woonstel met ander skrywers, die topskrywers van Goeie Hoop Uitgewers. Na die dood van sy vrou en kort daarna sy dogter en haar gesin ly hy egter aan skrywersblok en sal weer moet begin skryf as hy nie uit die woonstel geskop wil word nie. Verder stry hy ook teen die ondergang van die omgewing, die vernietiging van sy taal en kultuur en sy geskiedenis. Die uitgewers stuur Carelina van der Merwe, Boerneef se kleinniggie, na hom om hom te probeer help om te skryf en saam verken hulle die binneland. Carelina word ’n biegmoeder wat Koos help om weer perspektief op die lewe te herwin. Hy begin dan skryf van Japie van der Merwe, die runderpes-reeksmoordenaar wat in Middelburg alles skiet wat voorkom en dan na Australië gaan om meer van skaapboerdery te leer. Japie beland by die Elizabeth Farm in Nieu-Suid-Wallis en ontmoet hier die plaas se erfgenaam, Matilda, wat hom leer wals. So word hy dan die trekarbeider waaroor die bekende lied “Waltzing Mathilda” gaan en wat aan die roman sy titel gee. Benewens die eietydse perspektiewe van ons samelewing en veral die skryfkuns, die uitgewersbedryf en die ontvangs en resensie van boeke, gee die roman ook ’n interessante ontleding van die geskiedenis van wolboerdery. Die roman toon weer, soos in "Eilande" en "Afstande", die individu as slagoffer van ’n bestel wat almal van eie identiteit stroop en die nietige mens wat deur owerhede op feitlik onmoontlike sendings gestuur word, met die mens wat desperaat is om van sy isolasie bevry te word. "Wals met Matilda" wen in 2012 die W.A. Hofmeyr-prys, die ATKV-prosaprys en die Universiteit van Johannesburg-prys en is op die kortlys vir die toekenning van die M-Net-prys.

In 2015 wen "Die laaste goeie man" NB-Uitgewers se Groot Afrikaanse Romanwedstryd. Hierdie roman het die Britse beleg van die Kaap in 1795 as tema.

Dan Sleigh skryf ook geskiedenisboeke soos "Jan Kompanjie: die wêreld van die Verenigde Oos-Indiese Kompanjie", "The Huguenots" (saam met A.J. Grant en Ronald Mayoza), "The forts of the Liesbeeck frontier" en "Ruiters teen die Ryk", laasgenoemde wat ook in Engels verskyn as "They rode against an Empire" en die Anglo-Boereoorlog as tema het.

Die monumentale werk "Die buiteposte: VOC-buiteposte onder Kaapse bestuur 1652–1795" vestig hom as een van die voorste kenners van die vroeë Kaapse geskiedenis en hierdie boek is dan ook waarskynlik die mees volledige en insiggewende werk oor hierdie tydperk in die geskiedenis. Hierin beskryf hy die ontstaan en bedryf van meer as veertig buiteposte en nedersettings oor ’n tydperk van 143 jaar tot in die fynste besonderhede. Benewens die ekonomiese fasette belig hy ook die gebeure van die dag (muitery, drostery, geweld), die botsings tussen die setlaars en die inheemse bevolking en die strawwe wat opgelê is vir oortredings. Ook die manier waarop die natuur misbruik is, word onder die vergrootglas geplaas met byvoorbeeld die beskrywing van hoe 72 000 robbe binne twee jaar op Dasseneiland doodgeslaan is en hoe seevoëls doodgemaak is vir matrasvere. Hierdie werk is feitlik onontbeerlik vir ’n in-diepte begrip van die beskawing en gebeure van sy tyd en is die resultaat van baie jare se navorsing in Suid-Afrika en ook in Nederland. Ten spyte van die klein mark vir navorsingsboeke van hierdie aard word die boek deur navorsers in Australië, Nederland, Rusland, Amerika en Noorweë aangekoop.

Saam met Piet Westra, voormalige hoof van die Suid-Afrikaanse Biblioteek in Kaapstad, skryf hy "Die aanslag op die slaweskip Meermin, 1766", waarin die aanslag van die meer as honderd slawe op die skip se bestuur verhaal word. Die slawe vermoor die wagte aan diens, verower die skip en sluit die bemanning op, maar omdat hulle nie weet hoe om die skip te seil nie, dobber die skip slegs op die see rond. Eindelik strand dit by Struisbaai. Hierdie verhaal word verder toegelig met geskiedenis oor slawerny in die algemeen en aan die Kaap.

Dan het vele pryse vir sy skryfwerk ontvang, onder andere die C. Louis Leipoldt-prys van die departement van nasionale opvoeding, vir sy digbundel "Duif oor die Water", die 2de prys in Van der Walt se wedstryd vir oorspronklike jeugverhale vir "Anselm en die jut". Sy roman, "Eilande" wat in 2002 verskyn, wen die Sanlam/Insig/Kwêla Groot Romanwedstryd, W.A. Hofmeyr-prys, RAU-prys vir Skeppende Skryfwerk, M-Net-Prys vir Skeppende Werk in Afrikaans en die Helgaard Steyn-prys. Hy wen die ATKV-Prosaprys in 2012 vir "Wals met Matilda". Eilande is in Engels (deur André Brink) en Nederlands (deur Riet de Jong-Goosssens) vertaal.

In 1998 ontvang hy ’n goue ere-penning van die Stigting Simon van der Stel en in 2002 ’n Molteno-goue medalje van die Kaap 300-Stigting vir uitnemendheid en lewenslange prestasie in die literêre, visuele en uitvoerende kunste. Die Suid-Afrikaanse Akademie vir Wetenskap en Kuns ken in 2007 ’n erepenning aan hom toe vir sy bevordering van Geskiedenis. In 2011 word hy spesiaal vermeld by die Woordkunstenaar van die vorige jaar toekenning by die Stellenbosse Woordfees en in dieselfde jaar word hy deur die Wes-Kaapse regering gehuldig met ’n Spesiale Prys van die Departement van Kultuursake en Sport. Op 30 April 2012 word hy in ’n plegtigheid wat in die Kasteel in Kaapstad plaasvind met die koninklike Nederlandse onderskeiding Ridder in die Orde van Oranje-Nassau vereer. Hierdie orde word deur David de Waal, die konsul-generaal van Nederland, aan hom oorhandig. In 2014 word hy weer by die Stellenbosch Woordfees gehuldig wanneer ’n profielaanbieding oor hom deel van die program is.

Sleigh se lys boeke sluit in:





</doc>
<doc id="55054" url="https://af.wikipedia.org/wiki?curid=55054" title="Matatiele">
Matatiele

Matatiele is 'n dorp in die Oos-Kaap-provinsie, Suid-Afrika. Volgens die 2011-sensus het die nedersetting 'n bevolking van 12 466 gehad, waarvan 10 403 (83,5%) Swartes was.

Die dorp se ontstaan gaan hand aan hand met dié van Kokstad. Voor Adam Kok III en sy mense Kokstad bereik het, het hulle eers hier gebly. Hulle het die baie vleie en gepaardgaande voëls na hulle smaak gevind. Die dorp ontleen sy naam aan die troppe wilde eende. Die Sotho-uitdrukking "mada-i-yila" of "matato-a-ile" beteken 'die eende het opgevlieg'. Losbandigheid was aan die orde van die dag; dit het wapensmokkelary, veediefstal, en perdediefstal ingesluit. Dit het so aangehou totdat die "Cape Mounted Rifles" die orde begin herstel het. Die dorp het in 1904 munisipale status verkry en 'n takspoorlyn vanaf Franklin het die dorp in 1924 bereik.

Die distrik is 3 357 km² groot. Suiwelboerdery en perdetelery is van die grootste ekonomiese aktiwiteite in die distrik. Daar is ook forelle in die strome.




</doc>
<doc id="55055" url="https://af.wikipedia.org/wiki?curid=55055" title="Stella">
Stella

Stella is 'n dorp in Noordwes, Suid-Afrika. Volgens die 2011-sensus het die nedersetting 'n bevolking van 890 gehad, van wie 556 (62.5%) Blankes was. Maar dié syfer sluit die township uit waar, volgens 2011 se sensus, 3 505 swart mense en 273 bruin mense woon. Die N18 nasionale pad gaan deur Stella. 

Die dorp se naam verwys na die vorm van 'n ster waarin die dorp uitgelê is. Daar word jaarliks 'n nasionale bees- en beesvleisfees in Oktober hier gehou.



</doc>
<doc id="55056" url="https://af.wikipedia.org/wiki?curid=55056" title="Qumbu">
Qumbu

Qumbu is 'n dorp in die Oos-Kaap-provinsie, Suid-Afrika. Volgens die 2011-sensus het die nedersetting 'n bevolking van 4 928 gehad, waarvan 99% Swartes was. Die dorpie is 61 km vanaf Mthatha en is 'n administratiewe sentrum vir die Pondodistrik. 

Die naam is ontleen aan 'n vroeë stamoorlog wat gevoer is toe die sorghum op die lande in aar sou kom. "Amazimba aqumbyu" beteken "die koringare is op die punt om te bars". 

Die Tsitsawaterval is 10 km suid van die dorp en die Tinawaterval is oos van die dorp.




</doc>
<doc id="55063" url="https://af.wikipedia.org/wiki?curid=55063" title="Skotsman">
Skotsman

Die Skotsman ("Polysteganus praeorbitalis") is 'n vis wat endemies aan Suider-Afrika is en kom voor van Algoabaai tot by Beira. In Engels staan die vis bekend as die "Scotsman". Die vis word omtrent 75 cm lank en 10 kg swaar. Die vis is pienk tot 'n ligte rooi van kleur met blou kolletjies aan die bokant.





</doc>
<doc id="55065" url="https://af.wikipedia.org/wiki?curid=55065" title="Sonvis">
Sonvis

Die sonvis ("Mola mola") is 'n algemene seevis wat dwars oor die wêreld in beide koue en warm oseane aangetref word. Die vis word so genoem aangesien dit op die oppervlak van die water dryf. 'n Volwasse vis weeg gemiddeld 1 ton en is 1,8 meter groot, maar visse van 2,3 ton en 4 meter (met vinne ingesluit) is al aangetref.

Sonvisse is die grootste soort vis met 'n beenskelet, eerder as 'n kraakbeenskelet. Hulle het nie sterte nie, maar 'n "clavus", oftewel 'n versmelting van die dorsale en anale vinne. Hulle is diepsee-duikers, maar word meestal net onder die oppervlak van die see gesien, waar hul op hul sye swem.

Hulle leef hoofsaaklik van kwalle, wat hulle in groot hoeveelhede verorber, maar vreet ook plankton en kleiner vissies. As gevolg van hulle grootte en die dikte van die vel, het hulle min natuurlike vyande.

Sonvisse, blaasoppies, penvisse en varkvisse behoort tot die orde "Tetraodontiformes". Die visse se vleis is giftig en baie van hulle kan hul buikholtes met lug of water oppomp totdat die dier feitlik bolvormig is. Die visse se groottes kan tussen enkele sentimeters en etlike meters wissel na gelang van die spesie. 

Die lede van die orde "Tetraodontiformes" of "Plectognathi" is goed ontwikkelde visse wat veral langs tropiese en subtropiese kuste voorkom. Die orde kan in 2 subordes verdeel word: die suborde "Balistoidei", wat uit 3 superfamilies en 6 families bestaan, en die suborde "Tetradontoidei", wat uit 4 superfamilies en 5 families bestaan. Baie van die spesies hou op koraalriwwe, waar hulle meestal van skulpdiere en stekelderms leef. 

Hulle tande is versmelt om die gebit te versterk en dit stel die visse in staat om deur hul prooi se harde doppe te byt. Sommige van die spesies se mae is met behulp van 'n buis met die buikholte verbind. Die visse kan hul buikholtes met lug of water vul en hulle byna koeëlrond opblaas. Hierdie vermoë het 'n beskermende funksie; 'n aantal dooie roofvisse met opgeblaaste tetraodonte in hul kele is al gevind, wat daarop dui dat hul dood deur versmoring veroorsaak is. 

Baie van die sonvisse het ook stekels aan hul wande en hulle word daarom grotendeels deur ander visse met rus gelaat. 'n Relatief groot aantal visse van die orde "Tetraodontiformes" word langs die Suid-Afrikaanse kus aangetref. Die penvisse wat tot die superfamilie "Diodontoidea" en die familie "Diodontidae" behoort, is ronderige visse wat oral oor met oprigbare stekels bedek is. 

Die visse kan hulle ook opblaas maar is nie giftig nie. Die blaasoppies behoort tot die superfamilie "Tetradontoidea" en 2 families kan onderskei word. Die bekendste blaasoppies behoort tot die familie "Tetraodontidae" en hulle is veral daarvoor bekend dat hulle hul liggame groot kan opblaas. Hul ingewande bevat 'n dodelike gifstof, tetrodoksien, maar sommige Oosterse kulture beskou die visse nogtans as 'n lekkerny. 

Gedurende die voorbereiding van die gereg word die ingewande versigtig uit die liggaam verwyder en die vleis word daarna goed gewas, maar 'n aantal mense sterf nog voortdurend as gevolg daarvan - ten spyte van die voorsorgmaatreëls. Lede van die familie "Canthigasteridae" word ook as blaasoppies beskou en hul bekke is meer snoetvormig as die van die ander blaasoppies. 

Die sonvisse (superfamilie "Moloidea", familie "Molidae") is bekende visse en sommige verteenwoordigers, soos die sonvis ("Mola" "mola"), kan tot 3 m lank word en ŉ massa van tot 1 900 kg hê. Die visse is lateraal afgeplat en hulle kan ongewone vorme hê. Die diepseevisse kan hulle nie opblaas nie en is onskadelik. Matrose het in die verlede daarop aangedring dat hul skepe omdraai en na 'n hawe terugvaar wanneer hulle 'n sonvis opgemerk het. Volgens 'n ou bygeloof sou so 'n skip sink indien dit verder vaar.

Die sonvis word van Desember tot Maart aangetref waar hulle lui-lui na aan die oppervlakte van die Kaapse waters swem.

'n Homprug-soort ("Mola alexandrini") wat vir die eerste keer gedurende 1839 in Alexandrië geïdentifiseer is, is ook in 1934 by Kommetjie en 1942 by Seepunt, Kaapstad gevang.

Daar is ook 'n kleiner stomp sonvis ("Ranzania truncata") wat 60 cm lank word en ook reeds 'n paar keer by Kaapstad aangetref is.




</doc>
<doc id="55066" url="https://af.wikipedia.org/wiki?curid=55066" title="Bela-Bela Plaaslike Munisipaliteit">
Bela-Bela Plaaslike Munisipaliteit

Die Bela-Bela Plaaslike Munisipaliteit is een van die plaaslike munisipaliteite in die Waterberg-distriksmunisipaliteit in Limpopo, Suid-Afrika.


</doc>
<doc id="55067" url="https://af.wikipedia.org/wiki?curid=55067" title="Mookgophong Plaaslike Munisipaliteit">
Mookgophong Plaaslike Munisipaliteit

Die Mookgophong Plaaslike Munisipaliteit is een van die plaaslike munisipaliteite in die Waterberg-distriksmunisipaliteit in Limpopo, Suid-Afrika.


</doc>
<doc id="55068" url="https://af.wikipedia.org/wiki?curid=55068" title="UMuziwabantu Plaaslike Munisipaliteit">
UMuziwabantu Plaaslike Munisipaliteit

Die uMuziwabantu Plaaslike Munisipaliteit is een van die plaaslike munisipaliteite in die Ugu-distriksmunisipaliteit in KwaZulu-Natal, Suid-Afrika.

Nedersettings in die munisipaliteit:


</doc>
<doc id="55069" url="https://af.wikipedia.org/wiki?curid=55069" title="Valdivia">
Valdivia

Valdivia is 'n stad in Chili met 140 559 inwoners (2002).



</doc>
<doc id="55070" url="https://af.wikipedia.org/wiki?curid=55070" title="Osorno">
Osorno

Osorno, is die stad en munisipaliteit in die suide van Chili, wat is die hoofstad van dieselfde naam en die Provinsie van Osorno. Osorno is 'n belangrike stad in Región de Los Lagos en die suide van die land.

In 2009 was daar sowat 160.475 inwoners, maak dit die sestiende volk rijkste stad in Chili, en die tweede in die Región de Los Lagos.

8,7% van die bevolking identifiseer homself as inheems nie. Osorno is 'n belangrike punt van die aankoms van die duitse immigrante wat aangekom het in die gebied in die 19de eeu.



</doc>
<doc id="55071" url="https://af.wikipedia.org/wiki?curid=55071" title="Castro (Chili)">
Castro (Chili)

Castro is 'n stad in Chili met 39 366 inwoners (2002).



</doc>
<doc id="55074" url="https://af.wikipedia.org/wiki?curid=55074" title="Max du Preez">
Max du Preez

Max du Preez (gebore 3 Maart 1951) is 'n Suid-Afrikaanse skrywer, joernalis en dokumentêre filmproduseerder en die stigtersredakteur van die "Vrye Weekblad".

Du Preez het die "Vrye Weekblad", 'n Afrikaanse koerant, in November 1988 gestig. 'n Ploftoestel het die koerant se kantore beskadig en Du Preez het verskeie doodsdreigemente ontvang as gevolg van die koerant se teenkanting teen apartheid.

Du Preez is ses maande tronk toe gestuur omdat hy Joe Slovo, die destydse leier van die Suid-Afrikaanse Kommunistiese Party, in die "Vrye Weekblad" aangehaal het.





</doc>
<doc id="55078" url="https://af.wikipedia.org/wiki?curid=55078" title="Knorhaan">
Knorhaan

Die Knorhaan ("Pomadasys commersonnii") is 'n seevis wat vanaf die Agulhasbank tot by KwaZulu-Natal, Oos-Afrika en die Indiese Oseaan aangetref word. Die naam is afgelei van die kenmerkende "knor"-geluid wanneer die vis aanland gebring word. Die Knorhaan word partykeer verkeerdelik 'n Tiervis genoem vanweë die kolle op sy lyf. Die vis was aanvanklik geklassifiseer as ("Pomadasys operculare"). Dit word tot ongeveer 80 cm lank en weeg 8.5 kg.





</doc>
<doc id="55081" url="https://af.wikipedia.org/wiki?curid=55081" title="Vaam">
Vaam

Vaam is 'n ou lengtemaat, die lengte van uitgestrekte arms, wat in die skeepsvaart gebruik was. Dit is ongeveer 1.8m lank. Dit kan ook Vadem genoem word. Het in onbruik geword as gevolg van die Metrieke stelsel.


</doc>
<doc id="55086" url="https://af.wikipedia.org/wiki?curid=55086" title="Vis-en-tjips">
Vis-en-tjips

Vis-en-tjips is ’n gewilde wegneemete wat in 1858 of 1863 sy ontstaan in die Verenigde Koninkryk gehad het. Dit bestaan uit diepgebraaide vis (stokvis of snoek in Suid-Afrika), met beslagdeeg of soms broodkrummels, tesame met diepgebraaide slaptjips. 
Op die lys van eetbare vis vir die voorbereiding van vis-en-tjips in Europa, neem kabeljou (kob) tradisioneel die eerste plek in. Elders is kabeljou, gevlokte vis, skelvis en skol ook gewild. In meeste vis-en-tjipswinkels kan die kliënt kies uit 'n verskeidenheid soorte vis en disse.

Gewoonlik word hierdie dis met die Verenigde Koninkryk en Ierland verbind. Dit is uiters gewild in die VK en in lande wat teen die middel van die 19de eeu Britse kolonies was, soos Suid-Afrika, Australië, Nieu-Seeland en Kanada. Die Verenigde State van Amerika het dit eers later vanaf Kanadese en Ierse uitgewekenes aangeneem, maar dit word nie algemeen voor en ná die Vaste bedien nie. Dit het sedert die 1940’s ook op die Faroëreilande gewild geword, toe dit tydens die Tweede Wêreldoorlog deur die Britse besetting bekend gestel is.

Om die beslagdeeg te berei word die meel met 'n bietjie koeksoda gemeng en deur die toevoeging van donkerbruin Engelse aal totdat die gevolglike deeg 'n effens dikker konsistensie as pannekoekdeeg het. Die vellose en ontbeende vis word dan in twee tot drie sentimeter dik repe gesny en bestuif met 'n bietjie mielieblom en dan gedoop in die voorbereide deeg. Die vis word vervolgens in sonneblomolie gebraai teen 190 °C vir sowat twee minute totdat dit 'n diep goudbruin kleur aanneem, maar nog sappig aan die binnekant is.



</doc>
<doc id="55093" url="https://af.wikipedia.org/wiki?curid=55093" title="Stellenbosch Plaaslike Munisipaliteit">
Stellenbosch Plaaslike Munisipaliteit

Die Stellenbosch Plaaslike Munisipaliteit is een van die Plaaslike Munisipaliteite in die Kaapse Wynlande-distriksmunisipaliteit in die Wes-Kaap, Suid-Afrika.

Nedersettings in die munisipaliteit:


</doc>
<doc id="55094" url="https://af.wikipedia.org/wiki?curid=55094" title="Breedevallei Plaaslike Munisipaliteit">
Breedevallei Plaaslike Munisipaliteit

Die Breedevallei Plaaslike Munisipaliteit is een van die Plaaslike Munisipaliteite in die Kaapse Wynlande-distriksmunisipaliteit in die Wes-Kaap, Suid-Afrika.

Nedersettings in die munisipaliteit:


</doc>
<doc id="55095" url="https://af.wikipedia.org/wiki?curid=55095" title="Saldanhabaai Plaaslike Munisipaliteit">
Saldanhabaai Plaaslike Munisipaliteit

Die Saldanhabaai Plaaslike Munisipaliteit is een van die plaaslike munisipaliteite in die Weskus-distriksmunisipaliteit in die Wes-Kaap, Suid-Afrika.

Vanweë 'n toename in die gebied se bevolking is die getal raadsetels voor die munisipale verkiesing van 2016 met drie van 24 tot 27 vermeerder.

Nedersettings in die munisipaliteit:

Die munisipale raad het in 2004 'n wapen by die Buro vir Heraldiek geregistreer : "Geboe deursnede en geknobbel na benede silwer en groen, op die hartpunt 'n Weskus-visserskuit in vooraansig van natuurlike kleur en in die skildvoet 'n Khoisan-kleipot van natuurlike kleur, opwaarts uitkomend uit sy flanke twee goue Namakwalandse madeliefies, rooi gesaad; op 'n blou skildhoof drie uitkomende silwer Karoogewels". Die helmteken is 'n swart adelaar uitkomend uit 'n goue muurkroon en die wapenspreuk is "Ubi concordia ubi victoria".

Die raad het terselfdertyd 'n vlag, met dieselfde ontwerp as die wapenskild, ook geregistreer.


</doc>
<doc id="55096" url="https://af.wikipedia.org/wiki?curid=55096" title="Kgatelopele Plaaslike Munisipaliteit">
Kgatelopele Plaaslike Munisipaliteit

Die Kgatelopele Plaaslike Munisipaliteit is een van die plaaslike munisipaliteite in die ZF Mgcawu-distriksmunisipaliteit in die Noord-Kaap, Suid-Afrika.

Nedersettings in die munisipaliteit:


</doc>
<doc id="55097" url="https://af.wikipedia.org/wiki?curid=55097" title="//Khara Hais Plaaslike Munisipaliteit">
//Khara Hais Plaaslike Munisipaliteit

Die //Khara Hais Plaaslike Munisipaliteit was een van die plaaslike munisipaliteite in die ZF Mgcawu-distriksmunisipaliteit in die Noord-Kaap, Suid-Afrika.

//Khara Hais het met die Mier Plaaslike Munisipaliteit saamgesmelt (direk na die 2016 plaaslike verkiesings) en staan nou as die Dawid Kruiper Plaaslike Munisipaliteit bekend. Upington bly die setel.

Nedersettings in die munisipaliteit was:


</doc>
<doc id="55099" url="https://af.wikipedia.org/wiki?curid=55099" title="Nasaret">
Nasaret

Nasaret (ook wel "Nazareth"), Hebreeus: נצרת , Arabies: الناصرة , is 'n Israelse stad in die Noordelike distrik met 'n bevolking van sowat 77 000 in 2017.

Die ou Nasaret is in die oudheid gestig maar die nuwe Nasaret is in 1885 opgerig.

Nasaret is die grootste Arabiese stad in Israel. Van die stad se bevolking is 30,9 persent Christen en 69,0 persent Moslem (2009).

Jesus het in Nasaret opgegroei.



</doc>
<doc id="55103" url="https://af.wikipedia.org/wiki?curid=55103" title="Distrikte van Israel">
Distrikte van Israel

Die distrikte van Israel (distrik is "mehoz", meervoud "mehozot") is deur die ministerie van binnelandse sake ingestel en word vir onder andere planologie en statistiek gebruik. Dit deel Israel in ses distrikte op, naamlik:

1, Noordelike distrik ("Mehoz HaTzafon"), hoofstad Nazareth (Nasaret).

2. Haifa distrik ("Mehoz Heifa"), hoofstad Haifa.

3. Sentrale distrik ("Mehoz HaMerkaz"), hoofstad Ramla.

4. Tel Aviv distrik ("Mehoz Tel Aviv"), hoofstad Tel Aviv.

5. Jerusalem distrik ("Mehoz Yerushalayim"), hoofstad Jerusalem.

6. Suidelike distrik ("Mehoz HaDarom"), hoofstad Be'er Sheva.



</doc>
<doc id="55105" url="https://af.wikipedia.org/wiki?curid=55105" title="Naledi Plaaslike Munisipaliteit, Vrystaat">
Naledi Plaaslike Munisipaliteit, Vrystaat

Die Naledi Plaaslike Munisipaliteit was voorheen 'n plaaslike munisipaliteit in die Xhariep-distriksmunisipaliteit in die Vrystaat, Suid-Afrika. Die munisipaliteit het 'n bevolking van 24 314 inwoners in 2011 gehad.

Op 3 Augustus 2016 is dit ontbind 3 en het saamgesmelt met die Mangaung Metropolitaanse Munisipaliteit.

"Naledi" beteken ster in Sotho.

Nedersettings in die munisipaliteit:


</doc>
<doc id="55106" url="https://af.wikipedia.org/wiki?curid=55106" title="Mahikeng Plaaslike Munisipaliteit">
Mahikeng Plaaslike Munisipaliteit

Die Mahikeng Plaaslike Munisipaliteit is een van die plaaslike munisipaliteite in die Ngaka Modiri Molema-distriksmunisipaliteit in Noordwes, Suid-Afrika.

Nedersettings in die munisipaliteit:



</doc>
<doc id="55107" url="https://af.wikipedia.org/wiki?curid=55107" title="Lamborghini Aventador">
Lamborghini Aventador

Die Lamborghini Aventador is ’n sportmotor van die Italiaanse motorvervaardiger Lamborghini. Die Aventador betree in 2011 die motormark en is die opvolger van die Lamborghini Murciélago, nadat laasgenoemde se vervaardiging in 2010 gestaak is. Hierdie tweedeur, tweesitplek-supermotor is op 1 Maart 2011 by die Geneefse Internasionale Motorskou bekend gestel en is as die LP700-4 in produksie gestel. 

Hy spog met ’n splinternuwe 6,5 ℓ V12-enjin, wat 515 kW (691 pk.) produseer. Dit is deur Filippo Perini van die Lamborghini Centro Stile, onder leiding van die Lamborghini hoofontwerper Manfred Fitzgerald, ontwerp. 


</doc>
<doc id="55114" url="https://af.wikipedia.org/wiki?curid=55114" title="Pous Pius VI">
Pous Pius VI

Pius VI was die 250ste pous van die Rooms-Katolieke Kerk vir 24 jaar, 6 maande en 15 dae, van 1775 tot 1799. Gedurende sy lang pontifikaat het hy te doen gekry met die Franse Rewolusie en die opkoms van Napoleon.

Pous Pius VI is gebore as Giovanni Angelo Braschi (eintlik Giovanni Angelo Conte Braschi) op 25 Desember 1717 in Cesena, Kerklike Staat. Hy is die oudste van agt kinders van Graaf Marco Aurelio Tommaso Braschi en sy vrou Ana Teresa Bandi. Sy volle doopname was Angelo Onofrio Melchiorre Natale Giovanni Antonio. Na voltooiïng van sy studies aan die Jesuïte-kollege in Cesena waar hy in 1734 'n doktorsgraad in die regte behaal, sit Braschi sy studies voort aan die Universiteit van Ferrara. Hy word die privaat-sekretaris van Tommaso Ruffo, die pouslike legaat. Hy word ouditeur in Ruffo se bisdom van Ostia en Velletri tot 1753. Sy sukses in 'n missie na die Neapolitaanse hof bring hom onder die aandag van Pous Benedictus XIV die hom aanstel as een van sy sekretarisse en kanunnik van Sint Pieter. In 1758 breek hy sy verlowing en word priester. Pous Clemens XIII stel hom aan as tesourier van die Apostolies Kamer. Sy besparingsmaatreëls het hom baie ongewild gemaak en sy teenstanders het Pous Clemens XIV oorgehaal om hom as kardinaal-priester aan te stel op 26 April 1773. In sy nuwe pos by S. Onofrio was hy op 'n syspoor. Die konklaaf na die dood van Pous Clemens XIV het vier maande geduur voordat die kardinale van Frankryk, Spanje en Portugal ingestem het om Braschi te verkies. Op 15 Februarie 1775 volg hy Pous Clemens XIV op en word biskop gewy op 21 Februarie 1775 en as pous gekroon op 22 Februarie 1775 deur kardinaal Alessandro Albani. Hy regeer tot sy dood op 29 Augustus 1799 in ballingskap in Frankryk en word opgevolg deur Pous Pius VII.
Die naam ‘Pius’ beteken ' die vrome'.


Pous Pius VI het dadelik na sy aanstelling begin om korrupsie in die Kerklike Staat uit te roei. Op 29 Maart 1775 stel hy sy oom Giovanni Carlo Bandi, biskop van Imola aan as kardinaal. Hy het prins Potenziani, goewerneur van Rome, oor die kole gehaal omdat die nie korrupsie in Rome onder beheer gebring het nie. Hy stel 'n kommissie van kardinale aan om die probleem op te los. Nicolò Bischi word ter verantwoording geroep omdat hy geld wat bedoel was om graan vir die armes te koop, verkwis het. Hy het 'n subsidie-stelsel ingestel om die landbou te bevorder.

Hy onderteken ook die "Editto sopra gli Ebrei" 'n edik wat al die regulasie betreffende die Jode bevat. Sedert die bul "Cum nimis absurdum" van Pous Paulus IV in 1555 was daar nie 'n eenvormige beleid nie.

Pius VI was 'n kompromis-keuse, iets wat hom van die begin af moeilikheid gegee het. Hy het die steun van die Bourbonprinse gekry op die veronderstelling dat hy nie die Jesuïte weer sou instel nie. Die "zelanti" (ondersteuners van die Jesuïte) het egter gehoop dat hy heimelik die orde goed gesind was. As gevolg daarvan het Pius 'n paar halfhartige besluite geneem wat geen van die twee kante tevrede gestel het nie. Dit was waarskynlik aan sy beleid te danke dat die Jesuïte oorleef het in Wit-Rusland en Silesië.

Pous Pius VI het ook te doen gehad met protes wat daarop gerig was om die pouslike mag te beperk. Johann Nikolaus von Hontheim wat onder die skuilnaam "Febronius" geskryf het, was die Duitse voorstander van die Galliese idee van Nasionale Roomse Kerke. Oostenryk was die voorbok by die instelling van die idee veral na aanleiding van die Renaissance se idees van menseregte. Op 10 Maart 1791 skryf hy 'n pouslike brief waarin hy die verklaring van menseregte "onsinnig" noem. Keiser Joseph II en sy minister Kaunitz wou die pouslike mag so beperk dat die pous genoodsaak gevoel het om na Wene te reis. Die pous verlaat Rome op 27 Februarie 1782, word met prag en praal deur die keiser ontvang, maar rig niks daadwerklik uit nie. Op Paasfees van 31 Maart 1782 spreek hy die pouslike seën "Urbi et Orbi" uit in Wene. 'n Paar jaar later in 1786 het hy egter wel daarin geslaag om die Duitse aartsbiskoppe tydens die kongres van Ems, te oorreed om die idee van 'n nasionale kerk te laat vaar.

Die liberale minister Tanucci van die koninkryk Napels het aangedring op verandering van die feodale mag van die pous. Koning Leopold II (later keiser) en Scipione del Ricci, biskop van Pistoia en Prato het aangedring op staatshervormings vir Toskane. Pius het op 28 Augustus 1794 in sy bul "Auctorem fidei" die dekrete van die sinode van Pistoia (1786) veroordeel.

Die Franse revolusie het die Galliese kerk ontbind, al die pouslike en kerklike eiendom in Frankryk gekonfiskeer, al die kloosterordes ontbind en 'n beeltenis van die pous is by die koninklike paleis verbrand. Pius het die hele Franse nasie ge-ekskommunikeer en die revolusie en die nuwe grondwet veroordeel op 10 Maart 1791.

In 1796 het Napoleon Italië aangeval, die pouslike troepe verslaan en Ancona en Loreto beset. Die pous sluit eers 'n wapenstilstand by Bologna op 23 Junie 1796 en later die vrede van Tolentino op 19 Februarie 1797, maar op 28 Desember 1797 word die populêre brigadier-generaal Mathurin-Léonard Duphot tydens 'n opstand gedood. Die dood is as voorwendsel gebruik vir Generaal Berthier om Rome aan te val. Die generaal beset Rome sonder teenstand op 10 Februarie 1798. Hy stig die Romeinse Republiek en eis dat die pous afstand doen van al sy wêreldlike mag. Pius VI weier en word gevange geneem en na Sienna en vandaar na Certosa geneem. Toe die Franse oorlog verklaar aan Toskane word die pous deur Pedro Gómes Labrador, markies van Labrador, na Parma, Piacenza, Grenoble en laastens na Valence geneem, waar die pous ses weke na sy aankoms, sterf. Na die konkordaat van 1801, word sy liggaam op 24 Desember 1801 na Rome geneem waar hy op 19 Februarie 1802 begrawe word.

Pous Pius VI het 73 nuwe kardinale aangestel in 23 konsistories. Weens die omvang van die lys word dit hier gehou.



Saamgestel en vertaal uit die , , en wikipedia en aangevul uit ander bronne soos aangedui.

Basis URL: 


</doc>
<doc id="55115" url="https://af.wikipedia.org/wiki?curid=55115" title="Lys van kardinale aangestel deur Pous Pius VI">
Lys van kardinale aangestel deur Pous Pius VI

Pous Pius VI die 250ste pous van die Rooms-Katolieke Kerk van 1775 tot 1799 het 73 nuwe kardinale aangestel in 23 konsistories.


























</doc>
<doc id="55118" url="https://af.wikipedia.org/wiki?curid=55118" title="Ou Testament">
Ou Testament

Die term Ou Testament (van Latyns "testamentum", 'n vertaling van respektiewelik die Hebreeuse בְּרִית (berît) en Griekse διαθήκη (diathēkē) – "verbond", "ook: Eerste Testament") verwys in die Christelike teologie sedert omstreeks 180 na die Heilige Skrifte van die Jodedom wat daar sedert omstreeks 100 as "Tanach" bekend staan, asook 'n aantal skrifte uit die Septuagint wat vanaf 250 v.C. ontstaan het. Dit is oorspronklik in Hebreeus geskryf (vandaar die alternatiewe name Hebreeuse Skrifte of Hebreeuse Bybel), afgesien van kleiner gedeeltes in Bybelse Aramees.

Die eerste Christene het hierdie skrifte as die "Woord van God" beskou wat Jesus van Nasaret as Messias van Israel en die wêreld se ander volke verkondig. Afhangende van die skrifte se uitlegging word Jesus as die verlosser beskryf. Die Ou Kerk het die Hebreeuse Skrifte as openbaring teen kleiner Christelike minderhede verdedig wat hierdie opvatting nie gedeel het nie.

As kanon is die Ou Testament tot 350 saamgestel en die volgorde van sy boeke vasgelê om saam met die Nuwe Testament as Christelike Bybel te dien. Nogtans verskil die groot Christelike kerke oor die aantal boeke wat tot die kanon behoort. Terwyl Protestantse kerke dit tot die boeke van die Tanach beperk het, erken die Rooms-Katolieke Kerk net soos Ortodokse Christene daarnaas ook verskillende skrifte uit die Septuagint.

Die Hebreeuse Bybel is uit dele saamgestel: die Tora ("wet"; 5 boeke van Moses), die Nevïïem ("profete") en die Chetoeviem ("geskrifte"). Uit die eerste letters van die Hebreeuse woorde is die woord TeNaCh (Tenach) saamgestel. Die belangrikste boeke is die 5 boeke van Moses: Genesis, Exodus, Levitikus, Numeri en Deuteronomium. 

Die boeke behandel die tydperk wat strek van die skepping van die wêreld tot die vestiging van die volk Israel in die land Kanaän vanuit 'n geskiedkundige oogpunt. Maar wat baie belangriker is, is dat hierdie 5 boeke (ook die Pentateug genoem) die grondwet bevat vir die uitverkose volk van God. Langsamerhand het naas die Tora ŉ tweede siklus geskrifte gevolg (die Nevïïem of Profete), waarin daar vermeld word hoe die Tora in die praktyk gewerk het. 

Hierdie tweede bundel geskrifte handel aanvanklik oor die vroeë profete, in wie se tydperk die volk en die konings streng volgens die religieuse maatstawwe van die Tora beoordeel is; geen politiek-ekonomiese geskiedenis is dus aangeteken nie, Die geskrifte oor die latere profete wissel in omvang van 1 tot 66 hoofstukke en bevat die getuienisse van die persone na wie die boek vernoem is. Daar word aangeneem dat hierdie boeke van die latere profete op grond van hul boodskappe bewaar en bymekaar gegroepeer is. 

Dieselfde ideale en denkbeelde wat vir die totstandkoming van die Tora gegeld het, kom ook hier voor: die belangrikheid daarvan am God te eer, die waardigheid van Sy volk (maatskaplike geregtigheid) en klem op goeie volkere- en menseverhoudinge. Die derde siklus, die Chetoeviem of Geskrifte, verskil baie wat die inhoud betref. Daar is die poëtiese boeke (veral Psalms, Job, Hooglied) en geskiedkundige boeke (I en II Kronieke vorm deels ŉ duplikaat van die boeke Samuel en Konings), terwyl 'n boek soos Daniel goed met die Profete vergelyk.

Wanneer die volgorde van die boeke van die Hebreeuse kanon vergelyk word met die wat in die Christelike Kerk aanvaarbaar is, is dit duidelik dat daar gepoog is am die boeke volgens 'n historiese volgorde te rangskik. Hierdie volgorde kan reeds gevind word in die ou Griekse vertaling, die Septuagint(a), wat deur die Jode gemaak is. So is die boek Rut - wat volgens die aan hef in die tyd van die Rigters afspeel – in die Christelike kanon na die boek Rigters geplaas, terwyl dit in die Hebreeuse uitgawe na Hooglied kom en as 'n Geskrif beskou word. 

In die Griekse kanon, wat ook die indeling van die Septuagint volg, is die boeke I en II Kronieke, Esra en Nehemia na die boeke Samuel en Konings geplaas. Daar kan dus van hierdie boeke gesê word dat dit deur die vertalers van die Septuagint na 'n ander siklus oorgeplaas is. Dit geld trouens ook vir die boeke wat geen geskiedenis bevat nie: in die Griekse Septuagint volg die 3 boeke wat deur Salomo, seun van Dawid, geskryf is (Spreuke, Prediker, Hooglied), na die Psalms (van Dawid). 

Die Griekse kanon, wat in die Christelike Kerk die volgorde van die Ou-Testamentiese boek bepaal het, bevat ook ander boeke wat nie in die Hebreeuse Bybel voorkom nie, maar wat wel onmiskenbaar aan ander Bybelboeke verwant is. Hulle is die sogenaamde apokriewe boeke (vir die Protestante) of deuterokanonieke boeke (vir Rooms Katolieke). Die belangrikstes is Tobit, Judit, Wysheid van Salomo, Wysheid van Jesus Sirag (Ecclesiasticus), Barug, I en II Makkabeërs. 

Oor die belangrikheid en die waarde van die Ou Testament is daar verskillende menings. Die kultuurhistoriese en literêre invloed daarvan op ons beskawing was beslissend en op direkte of indirekte wyse is dit nog steeds deurslaggewend. Vanuit 'n religieuse oogpunt gesien, kan die waardering van die Ou Testament wissel van ŉ beskouing dat dit onteenseglik deel van die Heilige Skrif is, tot 'n siening dat dit 'n interessante argeologiese en historiese gids vir 'n besoek aan Israel is. 

In Christelike kringe word die neiging herhaaldelik aangetref om die Ou Testament volledig aan die Nuwe Testament ondergeskik te maak. Kennis van die Ou Testament is egter noodsaaklik voordat die Nuwe Testament werklik met begrip gelees kan word. Wie byvoorbeeld die Evangelies sonder kennis van die Ou Testament lees, sal groot en belangrike dele daarvan nooit ten volle kan begryp nie. In die laaste tyd word daar (dikwels suksesvolle) pogings aangewend om die wêreld van die Ou Testament in 'n breër kader te plaas, veral deur vergelykings te probeer trek tussen ander kulture (Egipte, Assirië, Babilonië), en deeglike navorsing te doen oor die taal- en letterkunde van genoemde beskawings. Dit kan dikwels ŉ verrassende lig op 'n Bybelteks werp.



</doc>
<doc id="55122" url="https://af.wikipedia.org/wiki?curid=55122" title="Ilja Oeljanof">
Ilja Oeljanof

Ilja Nikolajewitsj Oeljanof (Russies: Илья Николаевич Ульянов; – ) was ’n Russiese opvoedkundige en die pa van die Bolsjewisteleier en stigter van die Sowjetunie, Wladimir Lenin.

Hy is in Astrachan gebore as die seun van Nikolai Wasilijewitsj Oeljanof en Anna Aleksejewna Smirnowa. Hy het in 1854 ’n graad in fisika en wiskunde aan die Universiteit van Kazan behaal. Terwyl hy ’n onderwyser was in Penza en Nizjni Nowgorod is hy getroud met Maria Aleksandrowna Blank. Hy het ook meteorologiese waarnemings gedoen en verskeie wetenskaplike boeke daaroor geskryf.

In 1869 is hy aangestel as inspekteur van skole in die Simbirsk-provinsie en in 1874 as direkteur van skole. Hy het ook ’n adellike titel, "Sy Eksellensie", en die Orde van St. Wladimir, 3de Klas gekry.


</doc>
<doc id="55124" url="https://af.wikipedia.org/wiki?curid=55124" title="Maria Oeljanowa">
Maria Oeljanowa

Maria Aleksandrowna Oeljanowa (gebore Maria Aleksandrowna Blank) (Russies: Мария Александровна Ульянова; – ) was die ma van die Bolsjewisteleier en stigter van die Sowjetunie, Wladimir Lenin.

Haar pa was ’n Joodse dokter wat hom later tot die Ortodokse geloof bekeer het. Sy was een van ses kinders. Sy is tuis onderrig in Duits, Frans, Engels en Russiese en Westerse letterkunde. In 1863 het sy ’n onderwysgraad gekry.

Sy is met Ilja Nikolajewitsj Oeljanof, ook ’n onderwyser, getroud en hulle het eers in Penza en toe Nizjni Nowgorod gewoon. Haar man het ook meteorologiese waarnemings gedoen en verskeie wetenskaplike boeke daaroor geskryf.

In 1869 is hy aangestel as inspekteur van skole in die Simbirsk-provinsie en in 1874 as direkteur van skole. Hy het ook ’n adellike titel, "Sy Eksellensie", en die Orde van St. Wladimir, 3de Klas gekry.


</doc>
<doc id="55130" url="https://af.wikipedia.org/wiki?curid=55130" title="Sloep">
Sloep

'n Sloep (Engels: "sloop", Nederlands: "sloep", Nederduits: "Schlup") is in bepaalde gevalle 'n klein skeepstipe wat op die dek van 'n groter skip meegevoer word. Daarna is dit egter ook vir vele jare as 'n onafhanklike seevaartuig gebruik.

Daar is geen vaste kenmerke vir die rompvorm aan te gee nie, omdat dit oral ter wêreld verskil, alhoewel in Noord-Europa die regte kielbalk (oor die grootste deel van die lengte van die boot) wel as kenmerkend beskou kan word. Plaaslike vissers maak gewoonlik self die sloep, of mariene-outoriteite laat hulle na eie ontwerp gemaak word. Vroeë houtsloepe is uitsluitlik geroei of met klein seile gevaar.



</doc>
<doc id="55131" url="https://af.wikipedia.org/wiki?curid=55131" title="Ratlou Plaaslike Munisipaliteit">
Ratlou Plaaslike Munisipaliteit

Die Ratlou Plaaslike Munisipaliteit is een van die plaaslike munisipaliteite in die Ngaka Modiri Molema-distriksmunisipaliteit in Noordwes, Suid-Afrika.


</doc>
<doc id="55132" url="https://af.wikipedia.org/wiki?curid=55132" title="Ditsobotla Plaaslike Munisipaliteit">
Ditsobotla Plaaslike Munisipaliteit

Die Ditsobotla Plaaslike Munisipaliteit is een van die plaaslike munisipaliteite in die Ngaka Modiri Molema-distriksmunisipaliteit in Noordwes, Suid-Afrika.

Nedersettings in die munisipaliteit sluit in:


</doc>
<doc id="55133" url="https://af.wikipedia.org/wiki?curid=55133" title="Ramotshere Moiloa Plaaslike Munisipaliteit">
Ramotshere Moiloa Plaaslike Munisipaliteit

Die Ramotshere Moiloa Plaaslike Munisipaliteit (voorheen bekend as die Zeerust Plaaslike Munisipaliteit) is een van die plaaslike munisipaliteite in die Ngaka Modiri Molema-distriksmunisipaliteit in Noordwes, Suid-Afrika.

Nedersettings in die munisipaliteit sluit in:


</doc>
<doc id="55135" url="https://af.wikipedia.org/wiki?curid=55135" title="Moretele Plaaslike Munisipaliteit">
Moretele Plaaslike Munisipaliteit

Die Moretele Plaaslike Munisipaliteit is een van die plaaslike munisipaliteite in die Bojanala Platinum-distriksmunisipaliteit in Noordwes, Suid-Afrika.


</doc>
<doc id="55136" url="https://af.wikipedia.org/wiki?curid=55136" title="Madibeng Plaaslike Munisipaliteit">
Madibeng Plaaslike Munisipaliteit

Die Madibeng Plaaslike Munisipaliteit is een van die plaaslike munisipaliteite in die Bojanala Platinum-distriksmunisipaliteit in Noordwes, Suid-Afrika.

Nedersettings in die munisipaliteit:
en andere.


</doc>
<doc id="55137" url="https://af.wikipedia.org/wiki?curid=55137" title="Rustenburg Plaaslike Munisipaliteit">
Rustenburg Plaaslike Munisipaliteit

Die Rustenburg Plaaslike Munisipaliteit is een van die plaaslike munisipaliteite in die Bojanala Platinum-distriksmunisipaliteit in Noordwes, Suid-Afrika.


</doc>
<doc id="55138" url="https://af.wikipedia.org/wiki?curid=55138" title="Kgetlengrivier Plaaslike Munisipaliteit">
Kgetlengrivier Plaaslike Munisipaliteit

Die Kgetlengrivier Plaaslike Munisipaliteit is een van die plaaslike munisipaliteite in die Bojanala Platinum-distriksmunisipaliteit in Noordwes, Suid-Afrika.

Nedersettings in die munisipaliteit sluit in:


</doc>
<doc id="55139" url="https://af.wikipedia.org/wiki?curid=55139" title="Moses Kotane Plaaslike Munisipaliteit">
Moses Kotane Plaaslike Munisipaliteit

Die Moses Kotane Plaaslike Munisipaliteit is een van die plaaslike munisipaliteite in die Bojanala Platinum-distriksmunisipaliteit in Noordwes, Suid-Afrika.

Nedersettings in die munisipaliteit sluit in:


</doc>
<doc id="55140" url="https://af.wikipedia.org/wiki?curid=55140" title="Sjoesjenskoje">
Sjoesjenskoje

Sjoesjenskoje (Russies: Шушенское) is ’n dorp in die suide van Krasnojarsk-krai, Rusland. In 2014 het dit ’n bevolking van 16 985 gehad. Dit is geleë aan die samevloei van die riviere Jenisei en Groot-Sjoesj. Die naam Sjoesj is Turks en beteken "been" (soos in 'n geraamte).

Wladimir Lenin was van 1897 tot 1900 ’n banneling hier. In 1970 is ’n museum geopen om sy verblyf hier te gedenk. Dit is vandag een van die dorp se bekendste bakens. Besoekers van oor Rusland word hierheen gelok om te sien waar Lenin gewoon het en hoe die plattelandse bevolking van die 18de eeu geleef het. Daar is ook ’n paar natuurreservate om die dorp.

In 2003/'04 het ’n nuwe fees, die Sajan-ring (Саянское кольцо), hier ontstaan wat deur mense van oor Rusland bygewoon word. Musiek van verskillende etniese style word tydens die fees van drie tot vier dae gespeel.

Die klimaat is warm in die somer, wanneer spanspek en waatlemoen gekweek word, en baie koud in die winter (tot -40 grade Celsius).



</doc>
<doc id="55141" url="https://af.wikipedia.org/wiki?curid=55141" title="Georgi Plechanof">
Georgi Plechanof

Georgi Walentinowitsj Plechanof (Russies: Георгий Валентинович Плеханов; 1857–1918) was ’n Russiese rewolusionêr en Marxistiese teoretikus. Hy was die inisieerder van die Sosiaal-Demokratiese politiek in Rusland en een van die eerste Russe wat homself as ’n Marxis beskou het. Nadat hy polities vervolg is, het hy in 1880 na Switserland geëmigreer, waar hy voortgegaan het om die tsaristiese regering in sy vaderland te probeer beëindig. Tydens die Eerste Wêreldoorlog het Plechanof voorbrand gemaak vir die Entente-lande teen Duitsland en net voor die Februarie-rewolusie in 1917 het hy na Rusland teruggekeer. Hy was gekant teen die Bolsjewisteparty onder Wladimir Lenin, maar ook teen die voorlopige regering. Hy is die volgende jaar oorlode.

Hoewel hy die Bolsjewiste sterk veroordeel het, is hy ná sy dood deur die Russiese Kommunistiese Party geëer as die inisieerder van Russiese Marxisme en as filosoof.



</doc>
<doc id="55142" url="https://af.wikipedia.org/wiki?curid=55142" title="Wesoewer">
Wesoewer

Die Wesoewer (Arabies: الضفة الغربية, Hebreeus: יהודה ושומרון) is 'n gebied op die westelike oewer van die Jordaanrivier en vorm saam met die Gasastrook die Staat Palestina. In Desember 2006 het die Wesoewer (en Oos-Jerusalem) 'n bevolking van 2 345 000 gehad. In die Wesoewer is Ramallah, die hoofstad van Palestina, asook Hebron, Betlehem, Jerigo en Nablus geleë.



</doc>
<doc id="55145" url="https://af.wikipedia.org/wiki?curid=55145" title="Nadezjda Kroepskaja">
Nadezjda Kroepskaja

Nadezjda Konstantinowna Kroepskaja (Russies: Наде́жда Константи́новна Кру́пская, ook bekend as Nadia of Kroepskaja; – 27 Februarie 1939) was ’n Russiese Bolsjewistiese rewolusionêr en politikus. Sy is in 1898 getroud met haar mede-rewolusionêr Wladimir Lenin en was van 1929 tot 1939 ’n onderminister van opvoeding.

Sy was die dogter van Konstantin Ignatewitsj Kroepski, ’n Russiese offisier, en Elizaweta Wasiljewna Tistrowa, die dogter van grondlose adellikes. Haar ouers se adellike afkoms en opvoeding, tesame met haar eerstehandse kennis van die werkersklas het waarskynlik gelei tot die vorming van baie van Kroepskaja se ideologieë.

As student in Sint Petersburg het sy deelgeneem aan besprekingsgroepe en die teorieë van Karl Marx leer ken. Dit was hier dat sy Lenin ontmoet het.

In Oktober 1896, ’n paar maande ná Lenin se inhegtenisneming wees ’n komplot teen tsaar Aleksander III, is Kroepskaja ook gearresteer. Toe Lenin na Siberië verban word, het hy beweer sy is sy verloofde en die owerheid versoek dat sy by hom aansluit. Dit is toegelaat op voorwaarde dat hulle so gou as moontlik trou.

Ná hul vrylating het sy en Lenin in Londen gaan woon.

Kroepskaja het vermoedelik gely aan Grave se siekte, wat die skildklier aantas en veroorsaak dat die oë uitstaan en die nek styf word.

Kroepskaja was ná die Oktober-rewolusie onder andere onderminister van opvoeding en voorsitter van die opvoedingskomitee, en sy het ’n groot rol gespeel in die stigting van die Kommunistiese Party se jeugliga, die Komsomol. Verder was sy nou betrokke by die organisering van Sowjet-biblioteke. Sy het later ook lid van die party se Sentrale Komitee en van die Opperste Sowjet en ’n ereburger van die Sowjetunie geword.
Sy het "Die Memoires van Lenin" geskryf – dit is die volledigste werk oor die Sowjetleier se lewe voor hy aan die bewind gekom het. Dit eindig in 1919, kort ná die Bolsjewiste se bewindsoorname.

’n Asteroïed wat in 1939 ontdek is, die 2071 Nadezjda, is na haar genoem. ’n Sjokoladefabriek is ook na haar genoem en het vandag steeds die naam Kroepskaja.




</doc>
<doc id="55146" url="https://af.wikipedia.org/wiki?curid=55146" title="Mogale City Plaaslike Munisipaliteit">
Mogale City Plaaslike Munisipaliteit

Die Mogale City Plaaslike Munisipaliteit is een van die plaaslike munisipaliteite in die Wesrand-distriksmunisipaliteit in Gauteng, Suid-Afrika.

Nedersettings in die munisipaliteit sluit in:



</doc>
<doc id="55147" url="https://af.wikipedia.org/wiki?curid=55147" title="Randfontein Plaaslike Munisipaliteit">
Randfontein Plaaslike Munisipaliteit

Die Randfontein Plaaslike Munisipaliteit is een van die plaaslike munisipaliteite in die Wesrand-distriksmunisipaliteit in Gauteng, Suid-Afrika.


</doc>
<doc id="55148" url="https://af.wikipedia.org/wiki?curid=55148" title="Westonaria Plaaslike Munisipaliteit">
Westonaria Plaaslike Munisipaliteit

Die Westonaria Plaaslike Munisipaliteit is een van die plaaslike munisipaliteite in die Wesrand-distriksmunisipaliteit in Gauteng, Suid-Afrika.


</doc>
<doc id="55149" url="https://af.wikipedia.org/wiki?curid=55149" title="Merafong City Plaaslike Munisipaliteit">
Merafong City Plaaslike Munisipaliteit

Die Merafong City Plaaslike Munisipaliteit is een van die plaaslike munisipaliteite in die Wesrand-distriksmunisipaliteit in Gauteng, Suid-Afrika.

Nedersettings in die munisipaliteit:


</doc>
<doc id="55150" url="https://af.wikipedia.org/wiki?curid=55150" title="Khâi-Ma Plaaslike Munisipaliteit">
Khâi-Ma Plaaslike Munisipaliteit

Die Khâi-Ma Plaaslike Munisipaliteit (voorheen bekend as die "Boesmanland Plaaslike Munisipaliteit") is een van die plaaslike munisipaliteite in die Namakwa-distriksmunisipaliteit in die Noord-Kaap, Suid-Afrika.

Nedersettings in die munisipaliteit:


</doc>
<doc id="55152" url="https://af.wikipedia.org/wiki?curid=55152" title="Kai !Garib Plaaslike Munisipaliteit">
Kai !Garib Plaaslike Munisipaliteit

Die Kai !Garib Plaaslike Munisipaliteit is een van die plaaslike munisipaliteite in die ZF Mgcawu-distriksmunisipaliteit in die Noord-Kaap, Suid-Afrika.

Die naam Kai ǃGarib kom van die Nama taal en beteken "groot rivier", wat verwys na die Oranjerivier wat deur die gebied vloei.

Nedersettings in die munisipaliteit:


</doc>
<doc id="55154" url="https://af.wikipedia.org/wiki?curid=55154" title="Mandeni Plaaslike Munisipaliteit">
Mandeni Plaaslike Munisipaliteit

Die Mandeni Plaaslike Munisipaliteit is een van die Plaaslike Munisipaliteite in die iLembe-distriksmunisipaliteit in KwaZulu-Natal, Suid-Afrika.

Nedersettings in die munisipaliteit:


</doc>
<doc id="55155" url="https://af.wikipedia.org/wiki?curid=55155" title="KwaDukuza Plaaslike Munisipaliteit">
KwaDukuza Plaaslike Munisipaliteit

Die KwaDukuza Plaaslike Munisipaliteit is een van die Plaaslike Munisipaliteite in die iLembe-distriksmunisipaliteit in KwaZulu-Natal, Suid-Afrika.

Nedersettings in die munisipaliteit:


</doc>
<doc id="55156" url="https://af.wikipedia.org/wiki?curid=55156" title="Ndwedwe Plaaslike Munisipaliteit">
Ndwedwe Plaaslike Munisipaliteit

Die Ndwedwe Plaaslike Munisipaliteit is een van die Plaaslike Munisipaliteite in die iLembe-distriksmunisipaliteit in KwaZulu-Natal, Suid-Afrika.


</doc>
<doc id="55157" url="https://af.wikipedia.org/wiki?curid=55157" title="Maphumulo Plaaslike Munisipaliteit">
Maphumulo Plaaslike Munisipaliteit

Die Maphumulo Plaaslike Munisipaliteit is een van die Plaaslike Munisipaliteite in die iLembe-distriksmunisipaliteit in KwaZulu-Natal, Suid-Afrika.


</doc>
<doc id="55158" url="https://af.wikipedia.org/wiki?curid=55158" title="Sebastian Vettel">
Sebastian Vettel

Sebastian Vettel (gebore in Heppenheim, Duitsland op 3 Julie 1987) is 'n Formule Eenrenjaer van Duitsland. Hy is reeds 'n viermalige wêreldkampioen (in 2010, 2011, 2012 en 2013) en deel van die Scuderia Ferrari-span saam met spanmaat Kimi Räikkönen.

Vettel het in 2007 op die ouderdom van 19 jaar en 53 dae die jongste Formule Eenbestuurder geword wat (op daadie tydstip) nog aan 'n Grand Prixwedren deelgeneem het. Tydens die wedren by die 2007 VSA Grand Prix het hy ook die jongste bestuurder geword wat kampioenskapspunte kon verdien. Terwyl hy vir die Toro Rossospan by die 2007 Japannese Grand Prix gejaag het, het hy ook die jongste bestuurder geword wat in die eerste posisie kon wegspring tydens 'n wedren.

Vettel se bynaam is "Baby Schumi", te danke aan sy bestuurstyl wat soortgelyk is aan die sewemalige Formule Een-wêreldkampioen, Michael Schumacher.


</doc>
<doc id="55159" url="https://af.wikipedia.org/wiki?curid=55159" title="Richmond, KwaZulu-Natal">
Richmond, KwaZulu-Natal

Richmond is 'n dorp in KwaZulu-Natal, Suid-Afrika en is 40 km noord van Ixopo.

Joseph Byrne het in 1850 duisende Britse setlaars na KwaZulu-Natal gebring. Van die setlaars het hulle gevestig op die oewers van die Lovurivier (Illovo) waar Richmond tans is. Die setlaars was hoofsaaklik arbeiders van Beaulieu, setel van die hertog van Buccleugh van Engeland. Die nedersetting was aanvanklik Beaulieu-on-the-Illovo genoem maar dit was gou deur die plaaslike mense na Richmond verander; 'n ander landgoed van die Hertog. 'n Takspoorlyn van Thornville het die dorp in 1897 bereik.

Die distrik is 1 331 km groot en is waterryk. Wattel, suikerriet, pluimvee en suiwel is die belangrikste ekonomiese aktiwitiete. Die plaaslike mense is die amaBacha ("mense wat wegkruip").




</doc>
<doc id="55160" url="https://af.wikipedia.org/wiki?curid=55160" title="Richmond">
Richmond

Richmond kan wees:





</doc>
<doc id="55161" url="https://af.wikipedia.org/wiki?curid=55161" title="Muldersdrift">
Muldersdrift

Muldersdrift is 'n klein nedersetting in Gauteng, Suid-Afrika. Dit is net noord van Krugersdorp waar die N14 nasionale pad die Krokodilrivier kruis. Die pad terug na Krugersdorp gaan teen die bekende Muldersdrift opdraand uit wat uiters gewild is onder die hardlopers en fietsryers as 'n oefenplek.


</doc>
<doc id="55162" url="https://af.wikipedia.org/wiki?curid=55162" title="Die Wilgers">
Die Wilgers

Die Wilgers is 'n voorstad in die ooste van Pretoria in Gauteng, Suid-Afrika. Die area is boomryk met pragtige tuine en sypaadjies.




</doc>
<doc id="55163" url="https://af.wikipedia.org/wiki?curid=55163" title="Lys van Pretoria se voorstede">
Lys van Pretoria se voorstede

Pretoria se voorstede is die areas waarin die stad Pretoria in Suid-Afrika opgedeel is. Pretoria bestaan uit 5 streke, naamlik die Oostelike, Noord-oostelike, Noord-westelike, Sentraal-westelike en Suidelike voorstede.



Hierdie area is ook bekend as Die Moot.







</doc>
<doc id="55167" url="https://af.wikipedia.org/wiki?curid=55167" title="Universiteit van Johannesburg">
Universiteit van Johannesburg

Die Universiteit van Johannesburg (Johannesburg, Suid-Afrika) het op 1 Januarie 2005 tot stand gekom as gevolg van 'n samesmelting tussen die Technikon Witwatersrand (TWR) en die Randse Afrikaanse Universiteit (RAU). Die Daveyton- en Soweto-kampusse van die voormalige Vista Universiteit is reeds voor die samesmelting as deel van RAU opgeneem. Dit is nie ongewoon vir alumni om steeds na die universiteit as RAU te verwys nie.


</doc>
<doc id="55168" url="https://af.wikipedia.org/wiki?curid=55168" title="Lanseria-lughawe">
Lanseria-lughawe

Lanseria-lughawe is in Gauteng, Suid-Afrika. Dit is 'n internasionale lughawe maar hanteer grotendeels binnelandse vlugte. Die lughawe is geleë langs die R 512 hoofpad ongeveer 8 km van die N14 nasionale pad. Die hele pad van die lughawe tot by die N14 is gedurende 2009/10 opgegradeer. Die naaste groot stede is Krugersdorp, Randburg en Roodepoort. 


</doc>
<doc id="55171" url="https://af.wikipedia.org/wiki?curid=55171" title="Mamusa Plaaslike Munisipaliteit">
Mamusa Plaaslike Munisipaliteit

Die Mamusa Plaaslike Munisipaliteit is een van die plaaslike munisipaliteite in die Dr. Ruth Segomotsi Mompati-distriksmunisipaliteit in Noordwes, Suid-Afrika.

Dorpe en stede in die munisipaliteit:


</doc>
<doc id="55172" url="https://af.wikipedia.org/wiki?curid=55172" title="Groter Taung Plaaslike Munisipaliteit">
Groter Taung Plaaslike Munisipaliteit

Die Groter Taung Plaaslike Munisipaliteit is een van die plaaslike munisipaliteite in die Dr. Ruth Segomotsi Mompati-distriksmunisipaliteit in Noordwes, Suid-Afrika.

Nedersettings in die munisipaliteit:


</doc>
<doc id="55173" url="https://af.wikipedia.org/wiki?curid=55173" title="Tlokwe Plaaslike Munisipaliteit">
Tlokwe Plaaslike Munisipaliteit

Die Tlokwe Plaaslike Munisipaliteit (voor Februarie 2007 bekend as die Potchefstroom Plaaslike Munisipaliteit) was een van die plaaslike munisipaliteite in die Dr. Kenneth Kaunda-distriksmunisipaliteit in Noordwes, Suid-Afrika. 

Dit het in 2016 versmelt met Ventersdorp om die JB Marks Plaaslike Munisipaliteit te vorm.

Die 2011 sensus stel die bevolking op 162,762.

Nedersettings in die munisipaliteit:




</doc>
<doc id="55175" url="https://af.wikipedia.org/wiki?curid=55175" title="Ventersdorp Plaaslike Munisipaliteit">
Ventersdorp Plaaslike Munisipaliteit

Die Ventersdorp Plaaslike Munisipaliteit was een van die plaaslike munisipaliteite in die Dr. Kenneth Kaunda-distriksmunisipaliteit in Noordwes, Suid-Afrika.

Dit het in 2016 versmelt met Tlokwe (Potchefstroom) om die JB Marks Plaaslike Munisipaliteit te vorm.

Nedersettings in die munisipaliteit sluit in:


</doc>
<doc id="55176" url="https://af.wikipedia.org/wiki?curid=55176" title="Lekwa-Teemane Plaaslike Munisipaliteit">
Lekwa-Teemane Plaaslike Munisipaliteit

Die Lekwa-Teemane Plaaslike Munisipaliteit (voorheen: Christiana/Bloemhof) is een van die plaaslike munisipaliteite in die Dr. Ruth Segomotsi Mompati-distriksmunisipaliteit in Noordwes, Suid-Afrika.

"Lekwa" is die Sotho-naam vir die Vaalrivier en "Teemane" beteken diamant in Tswana.

Nedersettings in die munisipaliteit:


</doc>
<doc id="55178" url="https://af.wikipedia.org/wiki?curid=55178" title="Matlosana Plaaslike Munisipaliteit">
Matlosana Plaaslike Munisipaliteit

Die Matlosana Plaaslike Munisipaliteit (voorheen "Klerksdorp Plaaslike Munisipaliteit") is een van die plaaslike munisipaliteite in die Dr. Kenneth Kaunda-distriksmunisipaliteit in Noordwes, Suid-Afrika.

Nedersettings in die munisipaliteit sluit in:


</doc>
<doc id="55181" url="https://af.wikipedia.org/wiki?curid=55181" title="UEFA Champions League">
UEFA Champions League

Die UEFA Champions League is die grootste beker-toernooi vir sokker ter wêreld. Die "Champions League" is 'n uitkloptoernooi vir Europese sokkerklubs wat hoog in hulle nasionale ligas geëindig het (sterker liga's sal meer klubs as swakker liga's afvaardig). Die toernooi word deur UEFA georganiseer. Die toernooi begin met die groepuitdunne, waar die boonste twee spanne in elke groep van vier in die uitklopfase van die toernooi speel. Die spanne wat derde in die groep eindig speel verder in die Europa League.

Daar word algemeen na die wenner van die "Champions League" verwys as die sterkste sokkerspan ter wêreld. Die huidige kampioene is Liverpool FC. In 2019 het hulle Tottenham Hotspur met 2–0 in die eindstryd geklop en sodoende hul sesde Kampioenbeker ingepalm.



</doc>
<doc id="55182" url="https://af.wikipedia.org/wiki?curid=55182" title="UEFA Europa League">
UEFA Europa League

Die UEFA Europa League is die tweede Europese beker-toernooi vir sokkerklubs ná die Champions League. Die toernooi word deur UEFA georganiseer. In 1999 is die toernooi met die Bekerwenner-beker saamgesmelt. Tot 2009 het die toernooi UEFA-beker geheet, maar nadat die toernooi met die Intertoto-beker saamgesmelt het, is die naam verander.

Die huidige kampioene is FC Chelsea. In 2019 het hulle die beker (vir die tweede keer) ingepalm deur in die eindstryd FC Arsenal met 4–1 te klop.



</doc>
<doc id="55183" url="https://af.wikipedia.org/wiki?curid=55183" title="UEFA Intertoto-beker">
UEFA Intertoto-beker

Die Intertoto-beker is 'n beker-toernooi vir Europese sokkerspanne wat tussen 1961 en 2009 gespeel is. Die toernooi was die laagste van die UEFA georganiseerde toernooie gewees en is in 2009 met die UEFA-beker saamgesmelt om die UEFA Europa League te vorm.


</doc>
<doc id="55185" url="https://af.wikipedia.org/wiki?curid=55185" title="Russkaja Germanija">
Russkaja Germanija

Russkaja Germanija (Russies Русская Германия, "Russiese Duitsland") is 'n onafhanklike Russiese weekblad wat in Duitsland en Europa versprei word. Dit word elke Woensdag in Duitsland met 'n verkoopte sirkulasie van 54 252 eksemplare (soos in die vierde kwartaal van 2014) uitgegee en is op straat asook in winkels, wat op Russiese klante gemik is, te koop. Daarnaas is subskripsies en - sedert 1999 - ook 'n gratis aanlyn-weergawe beskikbaar.

Die eerste uitgawe het as "Russkij Berlin" (Русский Берлин) op 17 Junie 1996 in Berlyn verskyn en is uitsluitlik in die Duitse hoofstad versprei. Die weekblad het destyds oor politiek, ekonomie, sport en maatskaplike onderwerpe berig. Daarnaas is ook literêre werke gepubliseer. "Russkij Berlin" het homself as raadgewer en wegwyser vir immigrante uit die voormalige Sowjetunie beskou.

Sedert 1997 is "RB" as nasionale weekblad vir die hele Duitsland versprei, terwyl die naam na "Russkaja Germanija" gewysig is. "Russkij Berlin" het as streeksuitgawe vir die hoofstad voortbestaan. In 2000 is 'n tweede streeksuitgawe vir Noordryn-Wesfale, "Rheinskaja Gazeta", op die mark ingevoer. "Russkaja Germanija - Frankija", nóg 'n streeksuitgawe vir Franke, is vir die eerste keer in 2002 uitgegee en later as "Russkaja Germanija - Bawarija" in die hele deelstaat Beiere versprei. 'n Streeksuitgawe vir Hamburg, "Russkaja Germanija - Gamburg", word eweneens sedert 2002 uitgegee.

'n Aantal projekte is saam met twee Russiese nuusblaaie, "Argumenty i Fakty" en "Kommersant", verwesenlik.



</doc>
<doc id="55190" url="https://af.wikipedia.org/wiki?curid=55190" title="Rjazjenka">
Rjazjenka

Rjazjenka (Oekraïens пряжене молоко of ря́жанка, Russies ряженка) is 'n soort suurmelk met 'n vetgehalte tussen 3 en 8 persent wat met Streptococcus thermophilus gefermenteer word. Sy kenmerkende bruinerige kleur ontstaan tydens die karameliseringsproses, die sogenaamde Maillard-reaksie. Daar word egter ook produkte aangebied wat met gekarameliseerde suikerstroop gekleur is. 

Rjazjenka staan as Oekraïne se nasionale drank bekend, maar word ook in aangrensende lande soos Rusland en Estland vervaardig. As gevolg van Oos-Europese immigrasie het dit lankal ook ingang gevind tot lande soos Duitsland. 

Rjazjenka is tradisioneel deur boere gemaak wat die hitte van hul steenoonde ook ná die broodbak wou gebruik. So het hulle klein potte, sogenaamde "gletsjiks", met 'n mengsel van melk en room verhit tot net onder kookpunt (90 °C) en hulle dan in die oond geplaas. Op die volgende dag is jogurtkulture bygevoeg en die melk teen sowat 40 °C gefermenteer. Ná 'n dag of so teen relatief hoë temperatuur is die melk meestal met 'n bruinerige kors oordek, maar het in elk geval danksy die karameliseringsproses 'n geel of bruinerige kleur. Dit word vervolgens geroer en kan onmiddellik geniet of eers in die koelkas geplaas word.

Rjazjenka het 'n romerige tekstuur en die milde smaak van suurmelk. Net soos gekookte of gepasteuriseerde melk is dit vry van bakterieë en ensieme en mag sodoende tot veertig ure lank ten kamertemperatuur bewaar word. Tuisgemaakte rjazjenka word vir 'n verskeidenheid resepte soos koeke en terte, pasteie en beskuite gebruik. Vandag word rjazjenka ook industrieel geprosesseer.


</doc>
<doc id="55191" url="https://af.wikipedia.org/wiki?curid=55191" title="Kondensmelk">
Kondensmelk

Kondensmelk of koffiemelk is ingedikte melk waaruit die water gedeeltelik onttrek is. Indien water by kondensmelk gevoeg word, kry 'n mens weer 'n produk wat baie op vars melk lyk. Die presiese terminologie verskil afhangende van die taalgebied. So word daar in Engelssprekende lande 'n verskil gemaak tussen "condensed milk" (ingedikte melk wat deur byvoeging van suiker gepreserveer word) en "evaporated milk" (ongesuikerde kondensmelk waarvoor meer gesofistikeerde prosessering benodig word om dit teen bederf te beskerm).

Tydens prosessering word melk tussen 10 en 25 minute verhit tot tussen 85 en 100 °C (gepasteuriseer) om skadelike bakterieë te vernietig en albumien, 'n wateroplosbare draerproteïen wat stol wanneer dit verhit word, te verwyder. Die melk word vervolgens onder lae druk en teen 'n temperatuur van 40 tot 80 °C ingedik. Tydens hierdie proses word sowat 60 persent van die waterinhoud uit die melk onttrek. Dit het vervolgens 'n vetgehalte van 4 tot 10 persent en 'n droë massa van sowat 23 persent.

Ná die homogeniseringsproses word die produk in blikke, bottels, drankdose of plastieksakkies verpak en nog eens gesteriliseer. Danksy die pasteuriseringsproses is kondensmelk baie lank houbaar. Dit kry daarnaas 'n effens donkerder kleur as vars melk en 'n sagte karamelsmaak. Soms word ook bymiddels soos stabilisatore of vitamines bygevoeg.

Lank voordat melk industrieel ingemaak is het mense volmelk gepreserveer deur dit te droog of te verhit en in te dik. Ingedikte melk of "khoa" dien in Indië tradisioneel as basis vir soet nageregte. Reeds in die eerste helfte van die 19de eeu is pogings aangewend om melk te preserveer deur dit in te dik of te verhit. Die Franse sjef en fynbakker Nicolas Appert (omstreeks 1750-1841) het baanbrekerswerk op die gebied van preservering gedoen en word as uitvinder van blikkiesmelk beskou. Oorspronklik het hy in 1810 'n toekenning van die Franse regering ontvang vir sy prestasies in vrugtepreservering ontvang en is gevra om 'n boek daaroor te publiseer. Nog in dieselfde jaar het hy daarin die preservering van melk in blikkies beskryf - 'n idee wat hy uiteindelik in 1827 verwesenlik het.

Die eerste industriële metode vir die vervaardiging van gesuikerde kondensmelk is deur die Amerikaner Gail Borden, Jr. (1801-1874) ontwikkel. Die patent hiervoor is op 19 Augustus 1856 uitgereik. Laat in 1856 het Borden in New York 'n onderneming, "Borden Milk Products LP", gestig om die produk te bemark. 

Vanaf 1867 het 'n Switsers-Amerikaanse onderneming, "Anglo-Swiss Condensed Milk Co.", wat in Zürich gestig is, met sy gesuikerde kondensmelk sukses op Europese markte behaal. Switserse en buitelandse mededingers het vinnig begin om met hul eie produkte tot die mark toe te tree, maar die swak gehalte van hul kondensmelk en finansiële moeilikhede het baie ondernemings genoodsaak om hul bedrywighede na enkele jare weer te staak of hul besighede aan "Anglo-Swiss Condensed Milk Co." te verkoop.

Die eerste ernstige mededinger in Switserland, wat ook op uitvoermarkte sukses behaal het, was "S.A. Farine Lactée Henri Nestlé" wat vanaf 1878 naas melkpoeier ook gesuikerde kondensmelk vervaardig het. Produkte is vanaf 1977 onder die naam "Nestlé" bemark. Ná jare van strawwe mededinging het "Anglo-Swiss Condensed Milk Co." en "S.A. Farine Lactée Henri Nestlé" in 1905 saamgesmelt. Weens die uitvoergerigtheid van die bedryf, beperkte melkhulpbronne in Switserland en doeaneheffings het albei ondernemings voor hul samesmelting reeds begin om produksieaanlegte in die buiteland te vestig. 

Die Switserse kondensmelkbedryf het, ná 'n krisis in die tweede helfte van die 1880's, 'n ekonomiese opswaai beleef wat sy hoogtepunt gedurende die Eerste Wêreldoorlog bereik het. Die belangrikste uitvoermarkte was Europese lande, veral die Verenigde Koninkryk, en die Verenigde State. In 1911 het altesaam 28 aanlegte in Switserland kondensmelk vervaardig, waarvan die belangrikstes naas "Nestlé" en "Anglo-Swiss Condensed Milk Co." die "Berneralpen Milchgesellschaft" in Stalden en die "Schweizerische Milchgesellschaft AG" in Hochdorf was.

Kondensmelk is nie net vir babakos, in die toerismebedryf, en as proviand vir soldate en seelui gebruik nie, maar ook in toenemende mate by die vervaardiging van melksjokolade. Die grootste deel van die produksie is uitgevoer. 

Ná 'n tweede opswaaifase teen die middel van die twintigerjare het die Groot Depressie die Switserse kondensmelkbedryf in die 1930's in 'n ernstige krisis gedompel, en talle aanlegte is gesluit. Nuwe metodes van melkpreservering soos pasteurisering en uperisering asook alternatiewe produkte soos melkpoeier was beter geskik vir sommige gebruike, terwyl steeds meer huishoudings koelkaste kon bekostig om vars melk teen bederf te beskerm. 

Tussen 1980 (3 793 ton) en 1999 (493 ton) het die kondensmelkvervaardiging in Switserland die laagste vlak sedert 1871 bereik, en kondensmelk is uit die buiteland ingevoer om in die binnelandse vraag te kan voorsien. Intussen het produksie en uitvoere weer gegroei. In 2003 is meer as 8 000 ton kondensmelk vervaardig, waarvan 4 651 ton uitgevoer is. Invoere het 866 ton belop.


</doc>
<doc id="55193" url="https://af.wikipedia.org/wiki?curid=55193" title="Outeniekwa Spoorwegpas">
Outeniekwa Spoorwegpas

Outeniekwa Spoorwegpas is 'n bergpas vir treine wat George met Oudtshoorn oor die Outeniekwaberge verbind. Hierdie gedeelte van die Outeniekwaberg is uniek omrede die spoorwegpas, die Outeniekwapas, die Montagupas en die Cradockpas sigbaar is van een punt. Al vier die passe het 'n rol gespeel of speel steeds 'n rol om George met die binneland te verbind. 

Daar is reeds gedurende 1908 begin met die bouwerk van die pas aan die Georgekant. Tien ton plofstof is gebruik om die harde Tafelbergkwartsiet op te breek. Sewe tonnels is gemaak en 'n werksmag van 2 500 man is gebruik om rots en puin in koekepanne die berg af te neem. Die spoorweg het 'n helling van 1:40 op sommige plekke. Die pas is 34 km lank en was gedurende 1913 voltooi. Dit het die roete tussen Port Elizabeth en Kaapstad met 267 km verkort.

Die pas se roete volg hoofsaaklik dié van die Montagupas en gaan verby beide Cradockpiek (1 579 m) en Georgepiek (1 327 m), die hoogste pieke in die Outeniekwaberge. Hoog teen die berg kruis die spoorlyn wel die Montagupas met 'n brug.

Die Garratt-tipe lokomotiewe het veral bekend geraak met die diens wat hulle hier verrig het. Die volgende klasse het hier diens gedoen:



</doc>
<doc id="55197" url="https://af.wikipedia.org/wiki?curid=55197" title="Grootrivierbrug">
Grootrivierbrug

Die Grootrivierbrug is aan die Tuinroete geleë op die N2 in die Wes-Kaap, Suid-Afrika. Die brug is 175m hoog bo die Grootrivier se bedding. 
Die brug is tussen die Bobbejaansrivierbrug en Bloukransrivierbrug en is 'n boogbrug. Na die voltooiing van die brug en die Bobbejaansrivierbrug is die Grootrivierpas uitgesny wat die rit tussen Port Elizabeth en Plettenbergbaai aansienlik vinniger gemaak het. 



</doc>
<doc id="55198" url="https://af.wikipedia.org/wiki?curid=55198" title="Bobbejaansrivierbrug">
Bobbejaansrivierbrug

Die Bobbejaansrivierbrug is aan die Tuinroete geleë op die N2 in die Wes-Kaap, Suid-Afrika. Die brug is 166m hoog bo die Bobbejaansrivier se bedding. 
Die brug is tussen Plettenbergbaai en die Grootrivierbrug en is 'n boogbrug. Na die voltooiing van die brug en die Grootrivierbrug is die Grootrivierpas uitgesny wat die rit tussen Port Elizabeth en Plettenbergbaai aansienlik vinniger gemaak het. Die Bobbejaansrivier is 'n sytak van die Grootrivier. 



</doc>
<doc id="55200" url="https://af.wikipedia.org/wiki?curid=55200" title="Bloukranspas">
Bloukranspas

Die Bloukranspas op die R102 tussen Plettenbergbaai en Humansdorp loop oor die kloof waardeur die Bloukransrivier loop en wat die grens vorm tussen die Oos- en die Wes-Kaapprovinsie. Hier is die rivier ook die oostelike grens van die Tsitsikamma. Die pas is 10 km lank, bereik sy hoogtepunt op 200 m bo seespieël en het 'n maksimum helling van 1:7.

Die pas is gebou deur Thomas Bain. Hy het die pas saam met die Grootrivierpas en Stormsrivierpas gebou as een projek. Die werksaamhede het in 1879 begin en die Bloukranspas is in 1883 voltooi. Dit was die moeilikste van die drie passe om te bou. 

Op daardie stadium het die N2 deur die Bloukranspas gegaan. Eenhonderd jaar na die voltooiing van die pas is die Bloukransrivierbrug voltooi wat die N2 herlei het.



</doc>
<doc id="55201" url="https://af.wikipedia.org/wiki?curid=55201" title="Grootrivierpas">
Grootrivierpas

Die Grootrivierpas is 'n bergpas wat deur die Grootrivier se ravyn loop. Dit is by Nature's Valley in die Wes-Kaap, Suid-Afrika geleë. Dit het 'n maksimum hoogte van 200m bo seevlak en sy grootste helling is 1:10.
Die pas is gebou deur Thomas Bain; hy het die pas saam met die Bloukranspas en Stormsrivierpas gebou as een projek. Hy het in 1879 begin aan die projek. Die pas het 'n 220m val gevolg deur 'n 220m klim. 

Op daardie stadium het die N2 deur die Grootrivierpas gegaan. Eenhonderd jaar na die voltooiing van die pas is die Grootrivierbrug voltooi wat die N2 herlei het. Die pad deur die Grootrivierpas staan tans bekend as die R 102 hoofpad.



</doc>
<doc id="55202" url="https://af.wikipedia.org/wiki?curid=55202" title="Stormsrivier, Oos-Kaap">
Stormsrivier, Oos-Kaap

Stormsrivier is 'n dorpie in die Oos-Kaap, Suid-Afrika. Dit is geleë by die rivier met dieselfde naam. Vroeër jare het die N2 nasionale pad van Plettenbergbaai deur Stormsrivier en die Stormsrivierpas gegaan na Port Elizabeth. Met die voltooiing van die Groot Stormsrivierbrug in 1951 is die N2 herlei verby die dorp en die pas.
Die Otterwandelpad begin by Stormsriviermond.



</doc>
<doc id="55203" url="https://af.wikipedia.org/wiki?curid=55203" title="Stormsrivierpas">
Stormsrivierpas

Die Stormsrivierpas is 'n bergpas wat deur die Stormsrivier-ravyn loop. Dit in die Oos-Kaap, Suid-Afrika geleë. Die dorpie Stormsrivier is naby die pas.
Die pas is gebou deur Thomas Bain; hy het die pas saam met die Bloukranspas en Grootrivierpas gebou as een projek. Hy het in 1879 begin aan die projek. Die Stormrivierpas is in 1885 voltooi, die laaste van die drie. Op daardie stadium het die N2 deur die pas gegaan. Met die voltooiing van die Groot Stormsrivierbrug in 1964 het die pas in onbruik geraak en kan slegs te voet of met bergfiets besoek word.


</doc>
<doc id="55205" url="https://af.wikipedia.org/wiki?curid=55205" title="Karoo-tot-Kus bergfietswedren">
Karoo-tot-Kus bergfietswedren

Die Karoo-tot-Kus bergfietswedren vind jaarliks tydens Septembermaand plaas. Die wedren begin in Uniondale en eindig in Knysna. Die wedrenafstand is ongeveer 104 km. 

Die wedren is 'n punt-tot-punt maraton (XCM) en is meestal deel van Fietsry Suid-Afrika se Nasionale Bergfietsreeks. Daar neem ongeveer 1 500 ryers jaarliks aan die wedren deel. Die huidige rekord van net minder as 3 uur word deur Fritz Pienaar gehou.

Die wedren begin in Uniondale en loop eers vir 2 km deur die dorp voor dit suidwaarts draai en via die Ou-wapad oor die Outeniekwaberge gaan. Dan is dit ongeveer 15 km tot by Avontuur en dan word die R339 gruispad na Knysna aangedurf. Na ongeveer 10 km begin die pad daal deur die Prins Alfredpas. Die pad daal vir 14 km tot in De Vlugt. Anderkant De Vlugt klim die pad weer en Krisjan-se-nek, Buffelsnek en Diepwalle is bekende bakens. Die roete draai by Kom-se-pad af van die R339 en gaan dan deur die woud. Uiteindelik gaan die roete deur die Gounabosboustasie en daal dan skerp na die Knysnarivier. Aan die anderkant klim die roete kwaai en daal dan net so skielik tot op seevlak waar dit eindig op die sportveld.



</doc>
<doc id="55209" url="https://af.wikipedia.org/wiki?curid=55209" title="Waatlemoen">
Waatlemoen

Die waatlemoen ("Citrullus lanatus") is 'n vrug met 'n vogtige, soet vlees en die vrug met die hoogste hoeveelheid likopeen. Die vrugvlees is meestal rooi, maar kan ook wit, rooskleurig, geel of oranje van kleur wees.
Die swart pitte van die waatlemoen kom nie voor in 'n enkele holte soos byvoorbeeld spanspek nie, maar lê ingebed in die vrugvlees. Daar kom ook pitlose spesies voor.

Die vrug word meestal geëet deur eers die waatlemoen in stukke te sny en dan die vlees in nog kleiner blokkies. Hierna kan dit met 'n vurk, lepel of met die hand geëet word.

'n Waatlemoen is ryk aan water, en deur dit te eet kan mens se dors geles word.

Asiate rooster en sout die waatlemoenpitte, terwyl mens ook gesuurde waatlemoenskille kan eet.

Die waatlemoen is waarskynlik afkomstig vanuit die tropiese gebiede in Afrika. Die waatlemoen was reeds in China bekend vóór die christelike kalender, sommige beweer 1000 jaar, andere selfs 4000 jaar vóór Christus.

Die benaming "waatlemoen" is vervorm uit "waterlemoen", uit die ouer "watermeloen", en staan reeds in Jan van Riebeeck se "Daghregister" op 20 Desember 1652 aangeteken: "Heden vernamen de cadjangh op den 17en passato gesaijt, fraij voor den dach comen; insgelijx de waterlemoenen."



</doc>
<doc id="55210" url="https://af.wikipedia.org/wiki?curid=55210" title="Msinga Plaaslike Munisipaliteit">
Msinga Plaaslike Munisipaliteit

Die Msinga Plaaslike Munisipaliteit is een van die plaaslike munisipaliteite in die uMzinyathi-distriksmunisipaliteit in KwaZulu-Natal, Suid-Afrika.


</doc>
<doc id="55211" url="https://af.wikipedia.org/wiki?curid=55211" title="Nquthu Plaaslike Munisipaliteit">
Nquthu Plaaslike Munisipaliteit

Die Nquthu Plaaslike Munisipaliteit is een van die plaaslike munisipaliteite in die uMzinyathi-distriksmunisipaliteit in KwaZulu-Natal, Suid-Afrika.


</doc>
<doc id="55212" url="https://af.wikipedia.org/wiki?curid=55212" title="Van Stadensrivierbrug">
Van Stadensrivierbrug

Die Van Stadensrivierbrug is die tweede oudste van die boogbrûe op die N2. Die brug span oor die Van Stadensrivier in die Oos-Kaap, Suid-Afrika. Die brug is tussen Jeffreysbaai en Port Elizabeth. Die brug is 350 m lank en 125 m hoog terwyl die pad oor die brug vier bane het. Die brug is in 1971 geopen. Die indiensstelling van die brug het verseker dat die ou Van Stadensrivierpas in onbruik raak en die pas het vandag hoofsaaklik toerismewaarde. 

Die brug het 'n slegte reputasie opgebou, slegs 12 dae na die opening het die eerste selfmoord hier plaasgevind. Teen Julie 2008 het 67 mense reeds by die brug afgespring en die brug het die bynaam "Brug van die Dood" gekry. Gedurende 2003 het die owerhede ses waarnemingskameras by die brug opgerig.



</doc>
<doc id="55213" url="https://af.wikipedia.org/wiki?curid=55213" title="Sandomierz">
Sandomierz

Sandomierz [sanˈdɔmʲɛʃ] , Duits ook "Sandomir", is 'n stad in die Suidoos-Poolse woiwodskap Heilig Kruis met 'n oppervlakte van 28,8 km² en 'n bevolking van 24 518. Sandomierz is teen 'n steiloewer van die Wisŀa-rivier geleë en word vanweë sy historiese boukuns by die mooiste stede in Pole gereken - in 1944 het die Russiese bevelhebber skopenko besluit om die stad liewer nie te bombardeer nie.

Die stad is aan die ou handelspad tussen Krakau en Kiëf geleë. 'n Dokument uit die 10de eeu behels die eerste historiese verwysing na Sandomierz wat vanaf 1138 tot by die hereniging van Pole aan die begin van die vroeë 14de eeu as administratiewe sentrum van 'n klein Poolse hertogdom gedien het. Gedurende hierdie tydperk is Sandomierz drie keer deur Mongoolse invallers geplunder.

Sandomierz het sy bloeitydperk in die 16de eeu aan die graanhandel op die Wisła-rivier te danke. Net soos baie ander Poolse nedersettings is Sandomierz in 1655 deur Sweedse troepe ingeneem en geplunder.


</doc>
<doc id="55215" url="https://af.wikipedia.org/wiki?curid=55215" title="Teenverstedeliking">
Teenverstedeliking

Teenverstedeliking (ook teen-verstedeliking; in mindere mate verlandeliking) is ’n bevolkingsverspreiding en maatskaplike tendens waar mense uit stedelike gebiede na landelike gebiede trek. Dit het die eerste keer plaasgevind as ’n teenwerking op stedelike verval en oorbevolking. Die sosiale aardrykskundige, Brian Berry, het heel eerste teenverstedeliking ondersoek. Onlangse navorsing het die sosiale en politieke dryfvere agter teenverstedeliking opgeteken, sowel as die impakte daarvan in ontwikkelende lande wat tans massaverstedeliking, soos China, ervaar.

Die proses behels die wegbeweeg van die bevolking uit stedelike gebiede soos dorpe en stede na ’n nuwedorp, landgoed, slaapdorp (gaapdorp) of dorpie. Die twee eersgenoemdes is dikwels deur regerings aangemoedig, terwyl die twee laasgenoemdes gewoonlik die keuse van die meer middelklas en sosiaal beweeglike persone is. Met dié dat die middestedelike vervoerinfrastruktuur en meer volhoubare openbare vervoer verbeter het, hoef mense nie meer naby hul werk te bly nie en kan sodoende makliker daagliks pendel. 

Verskeie faktore kan aanleiding gee tot teenverstedeliking, onder andere behuisingsdigtheid, behuisingskoste, besoedelingsvlakke (gesondheidsrisiko’s), misdaadvlakke, vreedsame aftrede en die behoefte na ’n beter lewensgehalte. Verbeterings in die landelike elektrifisering en Internet het sekere stedelike geriewe na die landelike gebiede versprei en dus verhuisingshindernisse oorbrug.



</doc>
<doc id="55216" url="https://af.wikipedia.org/wiki?curid=55216" title="Endumeni Plaaslike Munisipaliteit">
Endumeni Plaaslike Munisipaliteit

Die Endumeni Plaaslike Munisipaliteit is een van die plaaslike munisipaliteite in die uMzinyathi-distriksmunisipaliteit in KwaZulu-Natal, Suid-Afrika.


</doc>
<doc id="55217" url="https://af.wikipedia.org/wiki?curid=55217" title="UMvoti Plaaslike Munisipaliteit">
UMvoti Plaaslike Munisipaliteit

Die uMvoti Plaaslike Munisipaliteit (ook bekend as Umvoti) is een van die plaaslike munisipaliteite in die uMzinyathi-distriksmunisipaliteit in KwaZulu-Natal, Suid-Afrika.


</doc>
<doc id="55219" url="https://af.wikipedia.org/wiki?curid=55219" title="Mkhambathini Plaaslike Munisipaliteit">
Mkhambathini Plaaslike Munisipaliteit

Die Mkhambathini Plaaslike Munisipaliteit is een van die plaaslike munisipaliteite in die uMgungundlovu-distriksmunisipaliteit in KwaZulu-Natal, Suid-Afrika.


</doc>
<doc id="55220" url="https://af.wikipedia.org/wiki?curid=55220" title="Jozini Plaaslike Munisipaliteit">
Jozini Plaaslike Munisipaliteit

Die Jozini Plaaslike Munisipaliteit is een van die plaaslike munisipaliteite in die Umkhanyakude-distriksmunisipaliteit in KwaZulu-Natal, Suid-Afrika.


</doc>
<doc id="55222" url="https://af.wikipedia.org/wiki?curid=55222" title="Viva la vida">
Viva la vida

Viva la vida (Spaans vir "Leef die Lewe") is 'n enkelspeler (Engels: "single") van die Britse rockgroep Coldplay vanaf hulle album "Viva la Vida or Death and All His Friends". Die album is op 7 Mei 2008 vrygestel. Dit was die groep se eerste nommer een enkelspeler in beide die Verenigde Koninkryk en Verenigde State van Amerika.


</doc>
<doc id="55228" url="https://af.wikipedia.org/wiki?curid=55228" title="Enkelspeler">
Enkelspeler

'n Enkelspeler is 'n spesiale vrystelling van 'n musiekopname wat minder snitte as 'n langspeler bevat. Die vrystelling kan in verskeie formate aan die publiek te kope aangebied word. In die meeste gevalle is die enkelspeler 'n liedjie wat apart van 'n album vrygestel word, maar dit kan self ook op die album voorkom. Dit is dikwels die gewildste liedjies van albums wat afsonderlik vir promosie en vir uitsaai op radiostasies uitgereik word.


</doc>
<doc id="55230" url="https://af.wikipedia.org/wiki?curid=55230" title="Kerkbywoning">
Kerkbywoning

Kerkbywoning verwys na die deelname van eredienste wat deur ’n spesifieke kerk of in die algemeen deur die hele Christelike gemeente as geheel aangebied word.

Gallup International bevind dat 41% van Amerikaanse burgers sê dat hulle gereeld eredienste bywoon, in vergelyking met 15% van Franse burgers, 10% van VK-burgers en 7,5% van Australiese burgers.

Hierdie syfers is egter debatteerbaar. ReligiousTolerence.org. berig:

Deur ’n 2006 aanlyn-Harris-meningsopname van 2 010 Amerikaanse volwassenes (18 jaar of ouer) is bevind dat slegs 26% van die ondervraagdes eredienste ,elke week of meer dikwels” bygewoon het, 9% ,een of twee keer per maand” bygewoon het, 21% ,’n paar keer jaarliks” bygewoon het, 3% ,een keer per jaar bygewoon het”, 22% ,minder as een keer per jaar” bygewoon het en 18% glad nie eredienste bygewoon het nie.
’n Identiese vraelys van Harris in 2003 het bevind dat slegs 26% van die ondervraagdes eredienste ,elke week of meer dikwels” bygewoon het, 11% ,een of twee keer per maand” bygewoon het, 19% ,’n paar keer jaarliks” bygewoon het, 4% ,een keer per jaar bygewoon het”, 16% ,minder as een keer per jaar” bygewoon het en 25% glad nie eredienste bygewoon het nie.

Die land met die wêreld se hoogste kerkbywoningsyfer is Nigerië (89%). Die Filippyne is derde op die ranglys, met 68%. Nigerië is ’n ongewone verskynsel, daar dit religieus baie divers is – die bevolking is 50,5% Moslem en 48,2% Christelik. By ander voorbeelde is daar die neiging dat daar op godsdiensvlak gelyksoortigheid is.

♦

Navorsing deur die Europese Sosiale Opname in 2008 oor die persentasie persone wat "nooit" godsdienstige bywoon nie (spesiale geleenthede uitgesluit), lyk soos volg:


In ontwikkelde lande het kerkbywoning geleidelik afgeneem. Navorsing het dit toegeskryf aan ’n gebrek aan motivering, negatiewe mediadekking oor godsdiens en verveeldheid tydens dienste. Een studie wat in die Journal of the Scientific Study of Religion geplaas is, doen egter aan die hand dat kerkbywoning, ten minste in Amerika, sedert die 1990’s onveranderlik op 25% gebly het. ’n Gallup-meningsopname het bevind dat kerkbywoning onder Protestante sedert 1955 naastenby 45% gebly het, terwyl die kerkbywoning onder Katolieke van 75% tot 45% afgeneem het, hoewel dit, ongeag die negatiewe nuusberigte, vanaf 1995 bestendig gebly het.
’n Ander Gallup-meningsopname toon ’n effense toename in kerkbywoning die afgelope twee jaar, wat dit aan ’n verouderende bevolking toeskryf. Hierdie afname is veral van toepassing op Europese lande waar die wêreldlike kultuur die belangstelling in godsdiens oorheers.

Kerkbywoning bly sterk onder ouer medegelowiges en meer algemeen onder vroue. Party navorsingstukke beweer dat die jonger geslagte meer toegewyd kerke bywoon as die baby boomers, onder wie baie hul kinders in nie-godsdienstige omgewing grootgemaak het.

Navorsing dui ook dat kerkbywoning die kanse om Alzheimer se siekte op te doen, verskraal.

Die Pew Research Center het gelukkigheid aan weeklikse kerkbywoning verbind. Die Iona Instituut het toenemende kerkbywoning in Ierland ondervind, ongeag die bewerings van seksuele misbruik binne die dominante Katolieke Kerk. Die navorsing voer aan dat hierdie styging die uitwerking van die wêreldwye ekonomiese resessie is.

’n 2005 EU-meningsopname het bevind dat geloof sterker was onder vroue, met ouderdom toegeneem het, onder diegene is wat na politieke regsgesindheid neig en wat nadink oor filosofiese en etiese kwessies.

Switserland het ’n navorsingstuk in 2000 uitgereik wat tot die gevolgtrekking gekom het dat dit die geloofspraktyk van die vader van ’n gesin is wat bowenal die toekomstige kerkbywoning of –afwesigheid van die kinders bepaal. As beide die vader en die moeder gereeld kerk toe gaan, sal 33% van hul kinders gereelde kerkgangers word en 41% sal ongereeld kerk toe gaan. ’n Kwart van hul kinders sal glad nie eredienste bywoon nie.
Indien die vader ongereeld, maar die ma gereeld kerk toe gaan, sal 3% van die kinders gevolglik gereelde kerkgangers word, terwyl die verdere 59% ongereelde bywoners sal word. 38% sal glad nie kerk toe gaan nie.
Sou die vader nie kerk toe gaan nie en die ma is wel ’n gereelde kerkganger, sal 2% van die kinders gereeld kerkverrigtinge bywoon en 37% sal ongereeld bywoon. Meer as 60% van hul kinders sal nie kerk bywoon nie.

Kortom: As ’n vader nie kerk toe gaan nie, maak nie saak hoe toegewyd sy vrou is nie, sal slegs een kind uit 50 ’n gereelde aanbidder word. As ’n vader gereeld kerk toe gaan, ongeag hoe die moeder optree, sal tussen twee-derdes en ’n driekwart van hul kinders kerkgangers word (gereeld of ongereeld). As die vader wel kerk toe gaan (hoewel ongereeld), ongeag van sy vrou se toegewydheid, sal tussen die helfte en twee-derdes van hul nakomelinge gereeld of soms die kerk besoek.

’n Moeder wat nie kerk toe gaan nie, met haar man wat dikwels kerk toe gaan, bring mee dat ’n minimum van twee-derdes van haar kinders kerk toe gaan.
Die omgekeerde sal wel lei dat twee-derdes van die kinders nie kerk toe gaan nie. Indien die vader se vrou ook nie gereeld kerk toe gaan nie, skiet die syfer op tot 80%.



</doc>
<doc id="55231" url="https://af.wikipedia.org/wiki?curid=55231" title="Loerie">
Loerie

Loerie is 'n klein dorpie in die Oos-Kaap, Suid-Afrika. Die dorp is vernoem na die Knysnaloerie wat nog steeds in groot getalle hier voorkom. Loerie is geleë in die laer-Gamtoosomgewing, sowat 18 km vanaf Hankey in die landdrosdistrik Hankey.

Loerie het aanvanklik uit die plase Loerierivier Vlakte, Loerierivier en Loerierivier Hoogte bestaan. Met die onderverdeling van die plaas Loerierivier en die koms van die spoorweg gedurende 1903 het daar meer mense die gebied binnegekom. 

Teen Desember 1904 het 'n posagent in Loerie die kontrak vir die vervoer van posstukke vanaf Thornhill na Loerie sowel as die agentskap gehad. In Januarie 1905 is 'n direkte posdiens vanaf Thornhill na Hankey via Loerie begin. Later is die diens van die poskoets opgeskort en is die pos per trein vanaf Port Elizabeth na Loerie en ander dorpe vervoer. Die eerste posdiens was van beperkte aard en het bekend gestaan as 'n ""POTta"" of ""Postal Order, Telegraph and Telephone Agency"." 

In 1927 is 'n behoorlike poskantoorgebou deur Morris Meyers gebou en aan die Departement van poswese verhuur. Die diens was toe meer uitgebreid en het bekend gestaan as 'n ""Money Order, Savings Bank, Post, Telegraph and Telephone Office"." Mnr Tommy Murdoch was die eerste posmeester van Loerie se poskantoor. 

Die eerste skool is in 1906 begin nadat goewernantes aanvanklik vir skoolonderrig in die omgewing verantwoordelik was. Die eerste onderwyseres was Mej. Blaauwit met tussen 50 en 60 leerders. Die rooi sinkgeboutjie wat as skool gebruik was het gou te klein geword en gedurende 1919 het Mnr Tommy Ingram 'n stuk grond van onbekende grootte aan die ""Loerie River Undenominational Public School"" vir die oprigting van 'n nuwe skoolgebou geskenk. Twee jaar later is met die bouwerk van die skool begin en is die nuwe skool in 1922 betrek. Hierdie skool het vir jare bestaan en sy deure aan die einde van 1999 gesluit. 

Die eerste besigheid wat sy deure in Loerie geopen het was die van A.P. van Wyk se ""Commodious House"" wat gedurende 1904 sy deure vir besoekers geopen het. David Meyers het vanaf Humansdorp gekom en 'n winkel in 1908 naby die spoorwegstasie begin. Hierdie besigheid was vir baie jare in die besit van die Meyer familie en in 1988 vervreem. 

Gedurende 1924 met die verskuiwing van die NG Kerk vanaf die plaas van Mnr Freek van Onselen na die perseel naby Loeriestasie, het Loerie finale beslag gekry as middelpunt en hoofsentrum van die omgewing. 

Loerie het vanaf 1938 tot 1955 oor 'n eie polisiestasie beskik. Sersant Lotter is vanaf Hankey gestuur om die polisiediens te lewer. Die area wat hy te perd moes patroller was vanaf Van Stadenspas tot by die see en die Gamtoosrivier. Hierdie polisiestasie is gedurende 1955 gesluit en na Thornhill verskuif.

Die smalspoorlyn na die Langkloof, waarop die bekende "Appelekspres" loop, stop nou by Loeriestasie. Kalkklip was in die verlede hier opgelaai. 





</doc>
<doc id="55232" url="https://af.wikipedia.org/wiki?curid=55232" title="Van Stadenskloofbrug">
Van Stadenskloofbrug

Die Van Stadenskloofbrug is in die Oos-Kaap, Suid-Afrika. Die brug dra 'n smalspoorlyn oor die Van Stadensrivier net noord van die Van Stadensrivierbrug wat die N2 oor dieselfde ravyn dra. Die staal-en-betonbrug wat 156 m lank en 77 m hoog is, is die hoogste smalspoorbrug ter wêreld. Dit is in 1905 gebou. 


</doc>
<doc id="55233" url="https://af.wikipedia.org/wiki?curid=55233" title="Huisrivierpas">
Huisrivierpas

Die Huisivierpas is 'n bergpas in die Wes-Kaap tussen Calitzdorp aan die oostekant en die voormalige sendingstasies Zoar en Amaliënstein aan die westekant. Die pas bereik 'n hoogte van 655m bo seevlak en het 'n maksimum steilte van 1:14. Hierdie pas dra die R62 provinsiale pad oor die Huisrivierberg, 'n uitloper van die Swartberge. Die naam "huis" is afgelei van die Khoikhoi-woord vir 'wilg'. 

Die oorspronklike pas is in 1897 gebou en weer verbeter gedurende die 1950's. Die pas is weereens verbeter en geteer in 1966. Graham Ross was die waarnemende distrikspadingenieur gedurende 1951. Hy het vir 'n beter roete gesoek om die pad te verbreed, maar kon niks vind nie. Keermure is daarom gebou om vallende rotse op te vang wat die pad dikwels geblokkeer het .




</doc>
<doc id="55237" url="https://af.wikipedia.org/wiki?curid=55237" title="Danielskuil">
Danielskuil

Danielskuil is 'n klein dorpie in die Noord-Kaap, Suid-Afrika. Die dorp het sy naam te danke aan 'n kalksteensinkgat van 6 m diep wat die vroeë inwoners aan die bybelverhaal "Daniël en die Leeukuil" laat dink het. Volgens oorlewering het Adam Kok I die gat as 'n tronk gebruik vir die wat sy wette oortree het.

Die distrik Danielskuil is beeswêreld maar mynbou speel ook 'n groot rol. Asbes word ontgin by die myndorp Owendale suidwes van Danielskuil, kalksteen by Lime Acres en diamante by die Finsch-diamantmyn suid van Lime Acres. Daar word ook marmer ontgin.

Ongeveer 43 km noord van die dorp is die Wonderwerkgrot. Die grot is in 'n dolomietkoppie en is 139 m diep. Hier is bewyse gevind van menslike bewoning wat van sowat 800 000 jaar gelede dateer. Daar is 'vingertekeninge' by die grot se ingang wat onder andere volstruise, elande en olifante uitbeeld. Hier is ook 'n groot stalagmiet.

Daar is 'n klein fort op die koppie wat oor die dorp uitkyk. Die Britte het dit tydens die Tweede Vryheidsoorlog gebou. 

Die R31-hoofpad gaan deur die dorp. Die naaste groot dorpe is Postmasburg 63 km wes en Kuruman 81 km noord.



</doc>
<doc id="55244" url="https://af.wikipedia.org/wiki?curid=55244" title="Vulamehlo Plaaslike Munisipaliteit">
Vulamehlo Plaaslike Munisipaliteit

Die Vulamehlo Plaaslike Munisipaliteit is een van die plaaslike munisipaliteite in die Ugu-distriksmunisipaliteit in KwaZulu-Natal, Suid-Afrika.


</doc>
<doc id="55245" url="https://af.wikipedia.org/wiki?curid=55245" title="Nkandla Plaaslike Munisipaliteit">
Nkandla Plaaslike Munisipaliteit

Die Nkandla Plaaslike Munisipaliteit is een van die plaaslike munisipaliteite in die uThungulu-distriksmunisipaliteit in KwaZulu-Natal, Suid-Afrika.

Nedersettings in die munisipaliteit:


</doc>
<doc id="55246" url="https://af.wikipedia.org/wiki?curid=55246" title="Ntambanana Plaaslike Munisipaliteit">
Ntambanana Plaaslike Munisipaliteit

Die Ntambanana Plaaslike Munisipaliteit is een van die Plaaslike Munisipaliteite in die uThungulu-distriksmunisipaliteit in KwaZulu-Natal, Suid-Afrika.

Nedersettings in die munisipaliteit:



</doc>
<doc id="55247" url="https://af.wikipedia.org/wiki?curid=55247" title="UMfolozi Plaaslike Munisipaliteit">
UMfolozi Plaaslike Munisipaliteit

Die uMfolozi Plaaslike Munisipaliteit (voorheen "Mbonambi") is een van die plaaslike munisipaliteite in die King Cetshwayo-distriksmunisipaliteit in KwaZulu-Natal, Suid-Afrika.

Nedersettings in die munisipaliteit:


</doc>
<doc id="55249" url="https://af.wikipedia.org/wiki?curid=55249" title="RT">
RT

RT, voorheen bekend as Russia Today, is 'n wêreldwye Russiese televisienetwerk wat sy hoofkwartier in Moskou het en programme vir internasionale gehore in Engels, Spaans, Frans, Duits en Arabies uitsaai.

RT word deur die Russiese staat befonds en dek gebeure op Russiese en internasionale vlak vanuit 'n Russiese perspektief. Daarnaas bied die kanaal ook kort dokumentêre programme en 'n daaglikse geselsprogram, "Spotlight with Al Gurnov", aan. RT, wat net soos sy Westerse eweknieë CNN, BBC, France 24, Deutsche Welle, BVN, TRT en NHK World asook die Sjinese CCTV-4 in oorsese lande per satelliet, kabeltelevisie of op die internet ontvang kan word, was die eerste volledig digitale televisienetwerk in Rusland.

RT, wat teen 'n koste van VS$ 30 miljoen gestig is, het op 15 September 2005 begin uitsaai. Sedertdien saai die netwerk, wat sowat 500 Russiese en nie-Russiese medewerkers en kantore met korrespondente in Londen, Washington, DC, Parys, Kaïro en Jerusalem het, sy Engelse program die hele dag uit. Parallele programme in Spaans en Arabies word sedert 2007 aangebied.



</doc>
<doc id="55251" url="https://af.wikipedia.org/wiki?curid=55251" title="Tsitsikammaberge">
Tsitsikammaberge

Die Tsitsikammaberge is 'n bergreeks wat van die Wes-Kaap na die Oos-Kaap strek in Suid-Afrika. Die hoogste punt is Formosapiek (1675m) naby 'n gehuggie met die naam van Krakeelrivier. Die bergreeks begin aan die oostekant van die Prins Alfredpas (die Outeniekwaberge begin aan die westekant) en eindig net oos van die Stormsrivier waar hulle afplat en later eindig by Kareedouw. Die pas se naam is afgelei van 'n Khoikhoi woord wat 'plek van helder water' beteken. Die Langkloof is noord van die Tsitsikammaberge.

Die Grootrivier, die Bloukransrivier en die Stormsrivier is van die meer bekende riviere wat ontspring in die berg.
Die riviere word almal gekenmerk deur die diep ravyne wat hul uitgekerf het op pad na die see. Om deurgang te kry deur die ravyne was etlike skouspelagtige passe gebou nl. Grootrivierpas, Bloukranspas en die Stormsrivierpas. Al drie die passe was weer deur onderskeidelik die Grootrivierbrug, Bloukransrivierbrug en Groot Stormsrivierbrug vervang.



</doc>
<doc id="55253" url="https://af.wikipedia.org/wiki?curid=55253" title="Go Ahead Eagles">
Go Ahead Eagles

Go Ahead Eagles is 'n sokkerspan in Deventer (Nederland) wat in die Eerste divisie (die tweede nasionale liga) speel. "Go Ahead" was al vier keer die kampioene van Nederland gewees. "Go Ahead" se tuisveld is die Adelaarshorst (kapasiteit: 10 500 toeskouers).

"Go Ahead" het sterk mededinging met die naburige span PEC Zwolle. Die IJsselderby staan bekend as een van die strafste derbys in Nederland.

In 1902 het die "broers Hollander" die klub "Be Quick" gestig as teenstrewer van die andere klub uit Deventer: UD. Omdat die naam al bestaan word die al vinnig omgeset in "Go Ahead" (in 1971 word "Eagles" aan die naam vastgeplak deur die afrigter Barry Hughes). Die span word al vinnig suksesvol, deur in 1916 al "kampioen van Oos-Nederland" te word. Hulle eindig daardie seisoen ook as naaswenner in die nasionale kampioenskap. In die volgende seisoen wen hulle vir die eerste keer die nasionale titel, iets wat toe nog nooit 'n klub uit Oos-Nederland het bereik nie. Deur die sukses het die klub baie ondersteuners gekry, sodat hulle in 1920 'n nuut stadion bou: die Adelaarshorst (met 'n aanvanklike kapasiteit van 24.000 plekke).

As in Nederland in 1954 professioneel sokker ingevoer word, verlies "Go Ahead" die stryd om die populâriteit in Overijssel van Sportclub Enschede en later FC Twente (waar "Go Ahead" sterk mededinging mee het gehad). In 1965 behaal die klub sy laatste sukses seur as naaswenner in die KNVB-Beker te eindig (in die eindstryd word hulle geklop deur Feyenoord). Ondanks die verlore eindstryd mag "Go Ahead" in die volgende seisoen meeding om die Europese Bekerwenner-beker, waar hulle word uitgeklop deur Celtic FC. Hierdie wedstryde is die enige Europese wedstryde wat "Go Ahead" ooit het gespeel en is nog steeds 'n hoogtepunt vir die ondersteuners.
In 1987 relegeer die klub na die "Eerste divisie" (hulle keer nog terug na die Eredivisie tussen 1992 en 1996). Die klub word in sukses nu ook geklop deur die nuut mededinger FC Zwolle, wat seer word betreur deur die ondersteuners.

Teenwordig klim "Go Ahead" weer uit die dal en probeer hulle die "21e Premier League span" te wees. Hulle probeer 'n Engelse atmosfeer skep en sodoende meer ondersteuners te kry. In 2013 het die klub weer gepromoveer na die "Eredivisie", deur in die "Nacompetitie" FC Volendam uit te klop. In seisoen 2014/15 relegeer die klub weer na die "Eerste divisie", maar plaas die klub hom wel vir die Europa League deur die "Fairplay klassement" (Go Ahead word geklop deur die Hongaarse span Ferencvaros). In 2015 brei hulle die stadion uit to 10.500 toeskouers.





</doc>
<doc id="55255" url="https://af.wikipedia.org/wiki?curid=55255" title="Christendom in Denemarke">
Christendom in Denemarke

Die Christendom vorm die oorheersende godsdiens van Denemarke, met ’n beraamde 80% van die Deense bevolking wat kerkgangers van die “Folkekirken” (Volkskerk), naamlik Denemarke se nasionale Lutherse kerk, is. Behalwe die Lutherse kerk is daar ook ’n klein Rooms-Katolieke minderheid, sowel as ander klein Protestante denominasies soos die Baptiste Unie van Denemarke.

Denemarke is vandag ’n baie wêreldlike land, maar die Deense kultuur is sterk deur die Christendom beïnvloed.



</doc>
<doc id="55256" url="https://af.wikipedia.org/wiki?curid=55256" title="Kaapse Patriotte">
Kaapse Patriotte

Die Kaapse Patriotte was 'n beweging in die Kaapkolonie in die laat 18de eeu wat beïnvloed is deur die Amerikaanse opstand teen Engeland sowel as die Franse Rewolusie. Die beweging het in 1779 begin toe 'n deputasie na Holland gestuur is om by die Nederlandse Oos-Indiese Kompanjie vir groter politieke vryheid te pleit. Die deputasie het gefaal en die beweging het stadig doodgeloop, maar het later aansienlike onregstreekse gevolge gehad toe die Hollandse adminstrasie teen die einde van die eeu in duie stort. Jacobus van Reenen het die deputasie vergesel.



</doc>
<doc id="55257" url="https://af.wikipedia.org/wiki?curid=55257" title="Kaapse Korps">
Kaapse Korps

Die Kaapse Korps verwys 'n reeks militêre eenhede waarin die sogenaamde Kleurlinge van Suid-Afrika se bevolking gedien het.

In 1793 is 'n kompanie Pandoere, bestaande uit Kleurlingmans en Hottentotte, op die been gebring om die Kaapkolonie teen die Britte te verdedig.
Na die eerste Britse besetting het nog 'n "Kaapse Korps" onder generaal Vandeleur in 1799 teen die Xhosas geveg, en het dit in 1800 'n volle regiment geword met afdelings by Port Elizabeth en Graaff-Reinet.

Die Kaapse Korps het in 1806 weer gehelp om die Kaap teen die Britte te verdedig. Die Cape Mounted Riflemen wat ongeveer dieselfde tyd gestig is, was oorspronklik ook 'n kleurlingeenheid.

Kleurlinge het in die 19de eeu ook aan baie Grens- en ander oorloë deelgeneem, maar hul rol was byna vergete totdat daar op 20 September 1915 besluit is om 'n nuwe bataljon, weereens die "Kaapse Korps" genoem, te stig om in die Eerste Wêreldoorlog te gaan veg.

Op 9 Februarie 1916 het 32 offisiere en 1022 manskappe na Oos-Afrika vertrek. Die eenheid het in 1917 na dapper gevegte na Suid-Afrika teruggekeer en in April 1918 by generaal Allenby in die Midde-Ooste aangesluit om saam die Turkse front aan te val. Tydens die kritieke slag by Square Hill op 19 September 1918, het hulle besondere moed aan die dag gelê. Kort daarna is die bataljon ontbind.

Tydens die Tweede Wêreldoorlog is 'n soortgelyke eenheid weer gestig wat met groot onderskeiding in die Midde-Ooste geveg het. Teen 1942 is 23,000 man gewerf. Dié eenheid het later met die Indiër- en Maleise Korps saamgesmelt om die nie-blanke Dienste van die Unie-Verdedigingsmag te vorm.



</doc>
<doc id="55258" url="https://af.wikipedia.org/wiki?curid=55258" title="Kaapse Vlakte">
Kaapse Vlakte

Die Kaapse Vlakte verwys na 'n sanderige gebied wat vanaf die Kaapse Skiereiland na die binneland strek en die grootste gedeelte van die landengte tussen Tafelbaai en Valsbaai dek. Dit strek ongeveer tot teenaan Somerset-Wes. Die N2-nasionale pad gaan deur die Kaapse Vlakte.

In betreklik onlangse geologiese tydperke is die vlakte deur die see bedek. Daar was selfs 'n keer sprake om weer 'n kanaal te graaf van Valsbaai na Tafelbaai. In die vroeë jare was dit niemandsland. Daarom was dit die aangewese plek om brandhout te versamel en beeste te laat wei. Ook het die inwoners van die stad daarlangs met hul waens na die binneland gery. Die gevolg was die algehele vernietiging van die natuurlike plantegroei. Dit het die suidoostewind (die Kaapse Dokter) in staat gestel om die los sand weg te waai. Tot in die middel van die 19de eeu is die paaie na die binneland gereeld deur die sand toegewaai. Die oplossing was om die gebied as die Kaapse vuilstortterrein te gebruik en Port Jackson (Acacia cyanophilla) en rooikrans (Acacia cyclops) daar aan te plant. So is die sandduine suksesvol gestabiliseer, maar die akasias het buite beheer versprei.

Voorstede op die Kaapse Vlakte sluit in:




</doc>
<doc id="55259" url="https://af.wikipedia.org/wiki?curid=55259" title="Mthonjaneni Plaaslike Munisipaliteit">
Mthonjaneni Plaaslike Munisipaliteit

Die Mthonjaneni Plaaslike Munisipaliteit is een van die Plaaslike Munisipaliteite in die uThungulu-distriksmunisipaliteit in KwaZulu-Natal, Suid-Afrika.

Nedersettings in die munisipaliteit:


</doc>
<doc id="55260" url="https://af.wikipedia.org/wiki?curid=55260" title="UMlalazi Plaaslike Munisipaliteit">
UMlalazi Plaaslike Munisipaliteit

Die uMlalazi Plaaslike Munisipaliteit, vernoem na die uMlalazirivier, is een van die Plaaslike Munisipaliteite in die uThungulu-distriksmunisipaliteit in KwaZulu-Natal, Suid-Afrika.

Nedersettings in die munisipaliteit:


</doc>
<doc id="55261" url="https://af.wikipedia.org/wiki?curid=55261" title="UMhlathuze Plaaslike Munisipaliteit">
UMhlathuze Plaaslike Munisipaliteit

Die uMhlathuze Plaaslike Munisipaliteit is een van die plaaslike munisipaliteite in die uThungulu-distriksmunisipaliteit in KwaZulu-Natal, Suid-Afrika.

Nedersettings in die munisipaliteit:


</doc>
<doc id="55262" url="https://af.wikipedia.org/wiki?curid=55262" title="Rhoda Kadalie">
Rhoda Kadalie

Rhoda Kadalie (22 September 1953 - ) is 'n Suid-Afrikaanse menseregte-aktivis en feminis. Sy skryf rubrieke vir die Burger en vir Maroela Media.

Kadalie is in Kaapstad gebore en het as kind in Distrik Ses en Mowbray gewoon. Ná die wet van 1951 (wat Mowbray net vir blankes verklaar het) het sy in Athlone in die "Harold Cressy High School" skool gegaan. Hier het sy verneem dat haar grootvader Clements Kadalie 'n bekende vakbondleier was.

In die jare 1980 was sy 'n aktivis teen apartheid en die agterstelling van die vrou aan die Universiteit van Wes-Kaapland, en het betrokke geraak by die SASO en die Swartbewussynsbeweging. In die ANC het sy bekend geword as ""that little revolutionary"" omrede sy feministiese eise gestel het waaroor nie gepraat kon word nie.

In die verkiesings van 2011 het sy "teësinnig" vir die DA gestem.


</doc>
<doc id="55263" url="https://af.wikipedia.org/wiki?curid=55263" title="Sewepassepad">
Sewepassepad

Die Sewepassepad is die eerste pad wat tussen George en Knysna gebou was in die Wes-Kaap, Suid-Afrika. Die pad is deur Thomas Bain gebou en is in 1883 voltooi. Die pad is net suid van die Outeniekwaberge.

Die sewe passe in volgorde vanaf George tot by Knysna is:
Die eerste pas wat voltooi is was die Phantompas in 1862. Die pas is vernoem na die spookmotte wat in die omgewing voorkom. Die pas is in 1882 oorgebou. Gedurende 1863 het Bain die roete tussen George en Knysna uitgelê, 'n afstand van 75 km. Die pad het Kaaimansrivier teen 1869 bereik en Woodville eers teen 1871. Woodville is 26 km vanaf George. Die ontdekking van goud by Karatara het veroorsaak dat die daar van die beplande roete afgewyk is en die pad is verder noord gebou by die Homtinirivier verby. Die Homtinipas is gedurende 1882 voltooi en die pad is amptelik geopen gedurende 1883.

Die Sewepassepad is 'n toerisme aantreklikheid en baie gewild onder die bergfietsryers. Daar is verskeie besienswaardighede langs die pad soos bv. die ou goudvelde by Millwood. Die bestaande N2 nasionale pad het die Sewepassepad vervang.

Die Kaaimansrivierpas tussen George en Wildernis is deel van die N2-nasionale pad en dus in werklikheid nie deel van die Sewepassepad nie.



</doc>
<doc id="55265" url="https://af.wikipedia.org/wiki?curid=55265" title="Indaka Plaaslike Munisipaliteit">
Indaka Plaaslike Munisipaliteit

Die Indaka Plaaslike Munisipaliteit is een van die plaaslike munisipaliteite in die uThukela-distriksmunisipaliteit in KwaZulu-Natal, Suid-Afrika. Dit is vernoem na die Indakarivier wat deur die munisipaliteit vloei.

Dorpe in die munisipaliteit:


</doc>
<doc id="55266" url="https://af.wikipedia.org/wiki?curid=55266" title="Okhahlamba Plaaslike Munisipaliteit">
Okhahlamba Plaaslike Munisipaliteit

Die Okhahlamba Plaaslike Munisipaliteit is een van die plaaslike munisipaliteite in die uThukela-distriksmunisipaliteit in KwaZulu-Natal, Suid-Afrika.


</doc>
<doc id="55267" url="https://af.wikipedia.org/wiki?curid=55267" title="Imbabazane Plaaslike Munisipaliteit">
Imbabazane Plaaslike Munisipaliteit

Die Imbabazane Plaaslike Munisipaliteit is een van die plaaslike munisipaliteite in die uThukela-distriksmunisipaliteit in KwaZulu-Natal, Suid-Afrika.


</doc>
<doc id="55268" url="https://af.wikipedia.org/wiki?curid=55268" title="Umtshezi Plaaslike Munisipaliteit">
Umtshezi Plaaslike Munisipaliteit

Die Umtshezi Plaaslike Munisipaliteit is een van die plaaslike munisipaliteite in die uThukela-distriksmunisipaliteit in KwaZulu-Natal, Suid-Afrika.


</doc>
<doc id="55269" url="https://af.wikipedia.org/wiki?curid=55269" title="Emnambithi/Ladysmith Plaaslike Munisipaliteit">
Emnambithi/Ladysmith Plaaslike Munisipaliteit

Die Emnambithi/Ladysmith Plaaslike Munisipaliteit (ook bekend as eMnambithi/Ladysmith) is een van die plaaslike munisipaliteite in die uThukela-distriksmunisipaliteit in KwaZulu-Natal, Suid-Afrika.


</doc>
<doc id="55271" url="https://af.wikipedia.org/wiki?curid=55271" title="Bruin mense">
Bruin mense

Bruin mense is 'n term wat verwys na 'n heterogene etniese groep van veral Suid-Afrika wat wit sowel as swart voorouers het.

Hulle vorm die grootste deel van die Wes-Kaapse en Noord-Kaapse bevolking. Die meeste is bruin Afrikaners en maak deel uit van die Afrikaanse taal- en kultuurgemeenskap, terwyl ongeveer 10 persent Engels as moedertaal het, meesal in die Oos-Kaap en KwaZulu-Natal.

Vanweë Suid-Afrika se geskiedenis van rassediskriminasie word die woord Kleurlinge deur baie mense as neerhalend beskou. Die term "bruin mense" word deesdae meesal gebruik. Baie bruin mense verkies ook om hulself "swart", "Khoisan" of slegs "Suid-Afrikaners" te noem.

Bruin mense se voorouers is hoofsaaklik van Europa, Indonesië, Madagaskar, Maleisië, Mosambiek, Mauritius, St. Helena en ander dele van Suider-Afrika. Benewens die kenmerkende "Kaapse Kleurling"- en "Kaapse Maleier"-kultuur wat in die Wes-Kaap ontwikkel het, kom bruin mense ook in ander dele van Suid-Afrika voor. Genetiese studies dui daarop dat bruin mense die hoogste vlakke van gemengde afkoms in die wêreld het. Tog is die vroulike bydrae tot die rassegroep, soos gemeet tydens mitochondriese DNS-studies, meesal vanaf die Khoisan.

In KwaZulu-Natal is die meeste bruin mense van Britse en Zoeloe-oorsprong, terwyl dié in Zimbabwe ’n mengsel van Shona- of Ndebele- en Britse of Afrikaner-voorouers het. Die Griekwas, daarenteen, stam van die Khoisan en Afrikaner-trekboere af.

Die Suid-Afrikaanse geskiedenis van rassesegregasie en etikettering het teweeggebring dat regerings alle mense van gemengde herkoms saam gekategoriseer het. Die Britse en die apartheidsregering het hulle as Kleurlinge geklassifiseer. Daarby het ander etniese groepe hulle ook as 'n aparte groep beskou.

Die bruin bevolking van Suid-Afrika het ontstaan as gevolg van kontak en assimilasie tussen die Khoi, slawe uit Wes-Afrika en Oos-Indië en wit mense. Die San het net ’n geringe rol in die totstandkoming van die bruin mense gespeel, terwyl Suid-Afrikaanse swart mense, veral trekarbeiders, sedert die begin van die 20ste eeu ’n vername element is. Die belangrikste gebied van oorsprong is die Wes- en Suid-Kaap, maar ’n klein groep het ook in Natal ontstaan. Weens die heterogene oorsprong van die bruin mense kan daar ’n aantal subgroepe onderskei word, van wie die Kaapse bruin mense, die Griekwas en die Kaapse Maleiers die belangrikste is. Laasgenoemde handhaaf ’n afsonderlike groepsidentiteit.

Europeërs en die Khoi het vir die eerste keer teen die einde van die 15de eeu kontak gemaak ten tyde van die ontdekking van die seeroete om die Kaap na die Ooste. Hierdie eerste, sporadiese kontak is uitgebrei met die koms van Jan van Riebeeck en sy wit nedersetters.

Die Khoi was veeboere, en om sy verversingspos aan die gang te hou, moes Van Riebeeck met hulle handel dryf. Feitlik terselfdertyd is slawe van Wes-Afrikaanse en Oos-Indiese afkoms as werkers ingevoer. Die wit mense was aanvanklik daarop ingestel om vriendskaplike betrekkinge met die Khoi aan te knoop omdat die handel uitgebrei moes word. Die Khoi is soms in die Kasteel onthaal, en van die wit mense het met Khoi-meisies getrou. Biologiese assimilasies het ook tussen die wittes en slawe plaasgevind.

Die Khoi het betreklik min georganiseerde weerstand gebied toe die wit mense hul tuiste, Wes-Kaap, binnedring en baie van hulle het arbeiders by die wit mense geword. Epidemies en droogtes het egter ook ’n belangrike rol gespeel in die vinnige agteruitgang van die Khoi se eeue oue kultuur en stamorganisasie.

Slegs ’n klein aantal het na die binneland gevlug, terwyl die meerderheid mettertyd in die ekonomiese struktuur van die Westerse samelewing opgeneem is. Die San was oorspronklik baie aggressiewer teenoor die wittes, maar ook onder hulle is dié wat nie na die binneland gevlug het nie, by die wit stelsel ingeskakel. Hulle was egter min in getal. Intussen het die getalle van die slawe aansienlik toegeneem en weens hul noue kontak met die wit mense het hulle verwestering vinnig geskied, wat deur trouery na die Khoi oorgedra is.

’n Verdere faktor wat ’n belangrike rol in die verwestering van bruin mense gespeel het, was sendingwerk. Veral onder die Britse heerskappy is sendingwerk op groot skaal aangepak sodat feitlik al die inheemse volke teen die einde van die 18de eeu onder die invloed van ’n Christelike godsdiens was. Teen die einde van die 19de eeu is daar ’n vyfde element tot die bruin gemeenskap bygevoeg in die vorm van swart trekarbeiders na Wes-en Suid-Kaapland. Later het assimilasie ook in beperkte mate tussen bruin en swart mense elders in Suid-Afrika plaasgevind.

Afrikaans is die huistaal van sowat 80% van die bruin mense, maar die meeste kan ook Engels praat. In die laaste tyd is daar ’n tendens onder veral die stedelike bruin mense om meer Engels te praat en talle lees ook eerder Engelse koerante en tydskrifte as Afrikaanse publikasies. Sowat 90% van die bruin mense is Christene en baie behoort tot die Nederduitse Gereformeerde Sendingkerk. Die res behoort hoofsaaklik tot die Anglikaanse, die Kongregasionalistiese, die Apostoliese, die Rooms-Katolieke en die Metodistekerk. Die Maleiers is feitlik almal Moslems, terwyl 'n baie klein groep bruin mense ook tot die Joodse en ander nie-Christelike kerke behoort.

Bruin mense het ’n besondere aanvoeling vir musiek en ritme en is baie lief vir sang. Daar is talle sang- en koorverenigings asook orkeste in die bruin gemeenskap. Veral bekend is die Eoan-graep, wat al talle geslaagde opera- en balletuitvoerings in Kaapstad op die planke gebring en ook toere onderneem het. Die Kaapse Karnaval, wat jaarliks in Januarie in Kaapstad gehou word, en die Maleierkoor- en orkesuitvoerings vorm 'n belangrike deel van die stad se vakansieseisoen.

Die karnaval bestaan uit verskeie mededingende groepe wat vroeër jare op Nuwejaarsdag al singende en dansende deur Kaapstad se strate geparadeer het. Deesdae word die karnaval, waartydens die klopse hul toertjies en vrolike, helderkleurige kostuums vertoon, in 'n stadion aangebied. Die feestelikhede in die Kerstyd vind in 'n gewyde atmosfeer plaas, maar is nie minder aanskoulik nie. Dit bestaan hoofsaaklik uit kore en orkeste wat Kersliedere sing en speel. Bruin mense presteer ook op die gebied van die uitvoerende kunste en die letterkunde. Bekende bruin Afrikaanse digters is Adam Small, S.V. Petersen en P.J. Philander.

Tot in 1841 het sendinggenootskappe al die skoolgeriewe vir bruin kinders verskaf. In daardie jaar het die staat vir die eerste keer 'n finansiële bydrae tot bruin onderwys begin lewer. Sedert 1980 is alle kinders tussen die ouderdomme van 7 en 16 jaar skoolpligtig, en in 1981 was daar meer as 760 000 leerlinge in primêre en sekondêre skole. Onder die apartheidsregering het die staat sowat 85 kleuterskole en 'n opleidingsentrum vir kleuterskoolonderwysers, verskeie skole vir dowes, blindes en andersins gestremde kinders, asook primêre en sekondêre onderwys vir volwassenes gehad. 

Aanvanklik was die bruin mense hoofsaaklik half- en ongeskoolde arbeiders wat as bouers, messelaars, timmermanne en verwers ’n belangrike bydrae tot die vroeë boubedryf aan die Kaap gelewer het. Baie was ook vissers en plaasarbeiders, en laasgenoemde het ’n belangrike aandeel in die ontwikkeling van die wyn-, vrugte- en graanplase in Wes-Kaapland gehad.

Die Maleiers was bedrewe meubelmakers, kleremakers en kuipers. 'n Ander belangrike arbeidsveld was die dienstesektor, terwyl baie bruin mense in administratiewe, klerklike en verkoopsposte werksaam was. Om die ekonomiese ontwikkeling van die bruin mense te stimuleer, is die Kleurling-ontwikkelingskorporasie in 1962 gestig. Die korporasie het kapitaal aan sakemanne verskaf, opleidingskursusse aangebied en die oprigting van winkelsentrums, fabrieke en dies meer onderneem.

Ná die vrystelling van die slawe in 1836 het bruin mense dieselfde politieke regte as witmense gehad, en met Uniewording is al die bruin mense van die Kaapprovinsie saam met die wit mense op dieselfde kieserslys geplaas. Bruin mense kon nie tot die Parlement verkies word nie, maar wel tot die Provinsiale Raad. Ná 'n reeks hofsake en 'n grondwetlike krisis is wetgewing deurgevoer waarvolgens bruin mense op 'n afsonderlike kieserslys geplaas is en vier wit verteenwoordigers tot die Parlement kon verkies.

Die verteenwoordiging, asook verteenwoordiging in die Kaapse Provinsiale Raad, is in 1968 afgeskaf. 'n Verteenwoordigende Kleurlingraad (VKR) is in die lewe geroep wat uit 40 verkose en 20 benoemde lede bestaan het. Die eerste verkiesing in 1969 is deur die Arbeidersparty gewen. Die Regering het 20 verteenwoordigers van die Federale Party tot die VKR benoem en hoewel die Arbeidersparty by die stem bus gewen het, het hy die amptelike opposisie gevorm. Die volgende verkiesing in 1975 is weer deur die Arbeidersparty gewen.

Die regering het dié keer nog verteenwoordigers van die party tot die VKR benoem sodat die party 'n volstrekte meerderheid in die raad sou hê. Die Arbeidersparty het tot met die ontbinding van die VKR in 1980 ferm standpunt teen die regering ingeneem. Die VKR is ontbind enersyds omdat alle belangrike politieke groepe onder die Kleurlinge daarop aangedring het dat dit afgeskaf moet word en andersyds omdat die Presidentsraad in dieselfde jaar in die lewe geroep is om voorstelle te doen oor 'n nuwe grondwetlike bedeling vir wit mense, bruin mense, Indiërs en Chinese. Laasgenoemde raad het bestaan uit 60 benoemde lede, onder wie verskeie vooraanstaande bruin leiers. In 1973 is 'n kommissie van ondersoek na aangeleenthede rakende die bruin bevolking onder voorsitterskap van prof. Erika Theron deur die regering aangestel, maar min van die kommissie se aanbevelings is aanvaar.

Die Kaapse Maleiers is afstammelinge van die Javaanse, Balinese en Soendannese deel van die Maleiergroep. Die eerste voorouers het in 1667 hoofsaaklik as slawe na die Kaap gekom, en is gevolg deur talle ander totdat die Raad van Indië in 1767 die slawehandel verbied het. Nie al die Maleiers wat na die Kaap gebring is, was egter slawe nie. Talle was bannelinge en politieke en godsdienstige leiers uit gesiene families van wie die VOC ontslae wou raak. Die name van mense van Java en Ceylon wat na die Kaap verban is, word reeds in amptelike dokumente van 1710 aangetref. Een van die belangrikste bannelinge was sjeg Joesoef (sjeik Josef: 1626–1699), broer van die destydse koning van Goa, wat in 1694 saam met sy twee vroue, 'n paar vriende en enkele werkers na die Kaap verban is. Hy word beskou as die grondlegger van die Islam in Suid-Afrika, aangesien daar priesters onder sy gevolg was wat vir die slawe en bannelinge dienste gehou het. Hy is in 1699 oorlede en sy graf tussen die duine by Macassar (aan die Valsbaaise kus naby Faure) is vandag nog 'n bedevaartsplek. Aan die Kaap het die Maleiers met ander rasse soos die wit mense, Khoi, Moslem-Indiërs en selfs Chinese en Arabiere vermeng, maar omdat hulle nooit van hul geloof afstand gedoen het nie, het hulle binne die bruin gemeenskap 'n eie groepsidentiteit behou. Die meeste van die sowat 200 000 Maleiers woon in die Kaapse Skiereiland.

Die oorspronklike Maleisiese taal het in Suid-Afrika vinnig uitgesterf en Afrikaans is die huistaal van die oorgrote meerderheid van die Maleiers in Suid-Afrika. Talle Maleise woorde, soos sosatie, bobotie en bredie, is ook in die Afrikaanse woordeskat opgeneem. 

Feitlik alle Maleiers is Moslems en die meerderheid hou hulle streng aan die bepalinge van die Islam. Werkgewers tref spesiale reëlings om dit vir hulle werknemers moontlik te maak om die dienste by te woon. Die belangrikste godsdienstige gebeurtenis is die Vas van Ramadan. Ramadan is die negende maand van die Mohammedaanse jaar en volgens die leer van die Islam die maand waarin die boodskap van die Koran geopenbaar is.

Die vas begin met die eerste teken van die nuwemaan en word deur 'n afvaardiging Moslems op Vlaeberg, in Drieankerbaai en elders afgewag. Alle Moslems, behalwe jong kinders, bejaardes, siekes en swanger vroue, moet hulle aan die vas hou. Gedurende die vas mag voedsel eers na sonsondergang geëet word. Die belangrikste dag tydens die vas is die 27e dag van Ramadan. Daardie nag, die "heilige nag" of "nag van mag", word in die moskee deurgebring en talle voorbereidsels word vir die nag getref.

Huise word byvoorbeeld deeglik skoongemaak, beddens word met nuwe linne oorgetrek en kerse word opgesteek. Die vas eindig wanneer twee mense van aansien die volgende nuwemaan gesien het. Hierna begin 'n groot fees, bekend as die Eid-oel-Fiter of Lebaran, wat drie dae duur. 

Daar word van elke Moslem verwag om minstens een keer in sy lewe 'n pelgrimstog na Mekka te onderneem. As hulle dit kan bekostig, word die bedevaart selfs meermale onderneem. Vir seuns is die Tamat-plegtigheid baie belangrik. Van die ouderdom van 9 tot 10 jaar word hulle in die leerstellinge van die Koran onderrig tot hulle gereed is vir die Tamat, die finale "eksamen". Die seuns stap in ’n stadige prosessie en gekleed in syklede en tulbande van die skool tot by die moskee, waar hulle lang dele uit die Koran moet kan voordra.

Die voordrag moet nie net woordeliks korrek wees nie, maar die Arabiese uitspraak en die nuanses moet perfek wees. Die fees wat daarop volg, word in die moskee gehou. Die Kaapse Maleiers heg ’n spesiale betekenis aan die feit dat hulle in 'n sirkel van graftombes of kramatte woon. Die belangrikste kramat is die van sjeg Joesoef (sjeik Josef) by Faure, terwyl ander op Seinheuwel, by Constantia en Dude Kraal en een op Robbeneiland geleë is. Die belangrikheid van die graftombes is meer as 250 jaar gelede deur Khardi Abdoesalem verkondig toe hy die Maleiers aan die Kaap belowe het dat hulle nasate in ’n heilige sirkel van kramatte sal woon waarbinne hulle teen vuur, hongersnood, plae, aardbewings en seegetye beskerm sal word.

Een van die skouspelagtigste Maleier-seremonies is die kalifa, wat oorspronklik 'n godsdienstige seremonie ter ere van een van Mohammed se dissipels was maar wat mettertyd 'n swaardspel geword het. Te midde van dreunsang en trommespel verval die deelnemers in 'n semi-hipnose en steek swaarde en ander skerp voorwerpe in hul liggame sonder om tekens van pyn of bloeding te toon.

Die troue is die kleurvolste Maleierseremonie. Die ortodokse Maleier nader nie self die meisie van sy keuse oor ’n moontlike huwelik nie. Die onderhandelings word deur die vaders gevoer. Die onderhandelings gaan onder meer oor 'n bedrag geld wat die bruidegom aan sy bruid moet betaal, en as ooreengekom word, is die paar verloof. Net die bruidegom woon die huweliksplegtigheid vroeg die oggend saam met sy vriende en manlike familielede in die moskee by. Die bruid word deur haar vader verteenwoordig. Die diens word oor die algemeen in Arabies gehou, hoewel sekere dele ook in Afrikaans aangebied kan word.

Die hedendaagse Maleiers dra oor die algemeen Westerse kleredrag. Die vroue is steeds baie lief vir helderkleurige rokke en dra soms 'n swart sluier, die sogenaamde milaja, voor die gesig. Die ou tradisie dat vroue se gesigte in die openbaar bedek moet wees, het egter heeltemal in onbruik geraak. Baie mans dra 'n fes, en priesters bind 'n woelsel ('n doek) om die fes. Mans wat van die pelgrimstog na Mekka terugkeer, word hadji's genoem en word van die ander onderskei deur 'n tossel op die fes te dra. By hul terugkeer dra die mans ook dikwels 'n soort mantel, 'n tulband en sandale, terwyl die vroue bont syrokke en ’n dubbele sluier, wat die onderste deel van die gesig bedek, dra.

Maleiers is oor die algemeen baie gesinsvas en groepsgebonde. Jong mense word aangemoedig om soveel moontlik tuis te wees en die vroue is minder geneig om beroepe buitenshuis te aanvaar as ander bruin vroue. Maleiers is lief vir sang, pieknieke en sekere sportsoorte soos rugby. krieket of sokker en leef die aktiwiteite grootliks binne die eie groep uit. Hulle het hul eie sportklubs en koorverenigings wat gereeld teen mekaar meeding.

Talle Afrikaanse volksliedjies, soos byvoorbeeld "Daar kom die Alabama", het hul oorsprong by die Kaapse Maleiers. Die daaglikse lewe van die Maleier word tot groot hoogte deur godsdienstige gebruike beïnvloed. Hoewel geregte soos melktert en koesisters graag geëet word, mag vleis byvoorbeeld net by Moslemslagters gekoop word. Sterk drank word oor die algemeen nie in Maleierhuise bedien nie. By ortodokse Maleiers word 'n kind op die sewende dag ná geboorte in die huis van die ouers gedoop.

As deel van die seremonie word 'n klossie van die kind se hare afgesny. Seuns word op een of twee jaar besny. Wanneer 'n Maleier sterf, word hy nooit alleen gelaat nie en daar word aanhoudend vir hom gebid. Die lyk word eers met heilige water en daarna met gewone water en seep gewas en die vingernaels skoongemaak. Daarna word skoon water drie keer oor die kop, gesig, arms en bene gegooi en dan drie keer langs die regterkant van die lyk en drie keer langs die linkerkant. Drie lakens word om die lyk gevou en 'n diens word in die oorledene se huis of in die moskee gehou.

Die lyk mag nie in 'n voertuig na die begraafplaas vervoer word nie maar moet op 'n draagbaar soontoe gedra word. Slegs mans mag aan die begrafnisoptog deelneem en die lyk word met sy gesig na Mekka begrawe. Op die 7de, 40ste en 100ste aand ná die begrafnis word in die huis van die oorledene gebid. Lampe word op feesaande in die begraafplaas aangesteek en die grafte word oor die algemeen baie goed versorg.

Tydens die apartheidsjare is die Suid-Afrikaanse bevolking in vier groepe verdeel, naamlik Blankes, Kleurlinge, Asiate en Swartes. Die Kaapse Maleiers, wat van Asiatiese oorsprong is, is egter nie as Asiate geklassifiseer nie, maar as Kleurlinge.

Ook die Namas, Boesmans en Hottentotte is as Kleurlinge geklassifiseer omdat hulle Afrikaanssprekend is en tot die San-familie behoort.

Verskeie tradisionele Suid-Afrikaanse geregte kan na die bruin mense teruggespoor word. Bobotie, snoekgebaseerde geregte, koesisters, bredies en Maleise roti is stapelgeregte van sowel bruin as ander Suid-Afrikaners.





</doc>
<doc id="55273" url="https://af.wikipedia.org/wiki?curid=55273" title="Umzumbe Plaaslike Munisipaliteit">
Umzumbe Plaaslike Munisipaliteit

Die Umzumbe Plaaslike Munisipaliteit is een van die plaaslike munisipaliteite in die Ugu-distriksmunisipaliteit in KwaZulu-Natal, Suid-Afrika.

Nedersettings in die munisipaliteit:



</doc>
<doc id="55274" url="https://af.wikipedia.org/wiki?curid=55274" title="Kagisano-Molopo Plaaslike Munisipaliteit">
Kagisano-Molopo Plaaslike Munisipaliteit

Die Kagisano-Molopo Plaaslike Munisipaliteit is een van die plaaslike munisipaliteite in die Dr. Ruth Segomotsi Mompati-distriksmunisipaliteit in Noordwes, Suid-Afrika. Na afloop van die Suid-Afrikaanse munisipale verkiesing van 2011 is die Kagisano en Molopo Plaaslike Munisipaliteite saamgesmelt om hierdie munisipaliteit, met die kode NW397, te vorm.

Nedersettings in die munisipaliteit:


</doc>
<doc id="55275" url="https://af.wikipedia.org/wiki?curid=55275" title="Naledi Plaaslike Munisipaliteit, Noordwes">
Naledi Plaaslike Munisipaliteit, Noordwes

Die Naledi Plaaslike Munisipaliteit is een van die plaaslike munisipaliteite in die Dr. Ruth Segomotsi Mompati-distriksmunisipaliteit in Noordwes, Suid-Afrika. Ongeveer 67 000 mense woon in die munisipaliteit.

Nedersettings in die munisipaliteit:


</doc>
<doc id="55276" url="https://af.wikipedia.org/wiki?curid=55276" title="Naledi Plaaslike Munisipaliteit">
Naledi Plaaslike Munisipaliteit

Die Naledi Plaaslike Munisipaliteit kan na een van die volgende twee plaaslike munisipaliteite in Suid-Afrika verwys:


Die woord "naledi" beteken ster in Sotho.


</doc>
<doc id="55277" url="https://af.wikipedia.org/wiki?curid=55277" title="Kagisano Plaaslike Munisipaliteit">
Kagisano Plaaslike Munisipaliteit

Die Kagisano Plaaslike Munisipaliteit was een van die plaaslike munisipaliteite in die Dr. Ruth Segomotsi Mompati-distriksmunisipaliteit in Noordwes, Suid-Afrika. Na afloop van die Suid-Afrikaanse munisipale verkiesing van 2011 is die Kagisano en Molopo Plaaslike Munisipaliteite saamgesmelt met die kode NW397 om die Kagisano-Molopo Plaaslike Munisipaliteit te vorm.


</doc>
<doc id="55278" url="https://af.wikipedia.org/wiki?curid=55278" title="Molopo Plaaslike Munisipaliteit">
Molopo Plaaslike Munisipaliteit

Die Molopo Plaaslike Munisipaliteit was voorheen een van die plaaslike munisipaliteite in die Dr. Ruth Segomotsi Mompati-distriksmunisipaliteit in Noordwes, Suid-Afrika. Na afloop van die Suid-Afrikaanse munisipale verkiesing van 2011 is die Kagisano en Molopo Plaaslike Munisipaliteite saamgesmelt met die kode NW397 om die Kagisano-Molopo Plaaslike Munisipaliteit te vorm.


</doc>
<doc id="55280" url="https://af.wikipedia.org/wiki?curid=55280" title="Dundee (dubbelsinnig)">
Dundee (dubbelsinnig)

Dundee kan wees:



</doc>
<doc id="55282" url="https://af.wikipedia.org/wiki?curid=55282" title="Dundee">
Dundee

Dundee is 'n dorp in noordelike KwaZulu-Natal, Suid-Afrika, aan die noordelike kant van die Biggarsberg. Volgens die 2011-sensus het die dorp 'n bevolking van 34 924 gehad, van wie 2 500 (7.16%) blank was.

KwaZulu-Natal se steenkoolnywerheid het hier ontstaan. Reeds gedurende die 1850's het reisigers steenkool opgetel en dit ook in strome gevind. In 1862 het Peter Smith, eienaar van die plaas Talana, begin om steenkool per ossewa in Pietermaritzburg te bemark. Gedurende 1880 is die steenkoolreserwes, na afloop van 'n geologiese opname, bevestig. Mynboubedrywighede het vinnig toegeneem. In 1879 is 'n fort hier gebou en die behoefte aan 'n dorp het dringend geword. Peter Smith het 'n dorp in 1882 op sy plaas uitgelê. 'n Taklyn vanaf die Durban–Johannesburg-spoorlyn tussen Glencoe en Dundee, om die steenkool weg te voer, het die dorp in 1889 bereik.

Die distrik is 1 700 km² groot. Die belangrikste bedrywighede is bees- en skaapboerdery en mielieverbouing. Slegs een steenkoolmyn is nog in bedryf. Daar is nog ongeveer 2 700 miljoen ton se steenkoolreserwes in die Dundee- en Vryheid-omgewing.



</doc>
<doc id="55283" url="https://af.wikipedia.org/wiki?curid=55283" title="Wasbank">
Wasbank

Wasbank is 'n dorp in KwaZulu-Natal, Suid-Afrika. Daar word aanvaar dat die dorpie se naam afgelei is van die plat klippe in die rivier wat die Zoeloevroue as wasplek gebruik het. Daar is ook 'n spoorweghalte hier. Volgens oorlewering het Andries Pretorius sy belofte aan God hier naby gemaak net voor die Slag van Bloedrivier.



</doc>
<doc id="55288" url="https://af.wikipedia.org/wiki?curid=55288" title="Setsoto Plaaslike Munisipaliteit">
Setsoto Plaaslike Munisipaliteit

Die Setsoto Plaaslike Munisipaliteit is een van die plaaslike munisipaliteite in die Thabo Mofutsanyana-distriksmunisipaliteit in die Vrystaat, Suid-Afrika.

Nedersettings in die munisipaliteit:


</doc>
<doc id="55289" url="https://af.wikipedia.org/wiki?curid=55289" title="Karl Jaspers">
Karl Jaspers

Karl Theodor Jaspers (* 23 Februarie 1883 in Oldenburg; † 26 Februarie 1969 in Basel) was 'n Duitse psigiater wat as filosoof ook buite Duitsland bekendheid verwerf het. In 1967 het hy Switserse burgerskap aanvaar.

Jaspers word as een van die belangrikste verteenwoordigers van eksistensiële filosofie beskou - 'n wysgerige opvatting wat hy duidelik van Jean-Paul Sartre se eksistensialisme afgebaken het. Jaspers het hom aanvanklik as onderwyser bekwaam. Hy was sy lewe lank deur vriendskapsbande aan Hannah Arendt geheg en het dekades lank briewe met haar gewissel. Sy briefwisseling met Martin Heidegger is deur die Tweede Wêreldoorlog onderbroke en later net sporadies hervat. Langdurige vriendskappe is met Max Weber, Hans Walter Gruhle en Kurt Schneider gesluit.
Jaspers het oorspronklik 'n opleiding as geneeskundige gevolg en later 'n grondleggende bydrae tot die ontwikkeling van die psigiatrie gelewer. Sy filosofiese werk het vakgebiede soos godsdiensfilosofie, geskiedenisfilosofie en interkulturele filosofie geraak. Sy inleidende werke oor filosofie het 'n basiese verwysingsraamwerk vir dié wetenskap gegee en ook by die breë publiek gewild geraak.


</doc>
<doc id="55290" url="https://af.wikipedia.org/wiki?curid=55290" title="Dihlabeng Plaaslike Munisipaliteit">
Dihlabeng Plaaslike Munisipaliteit

Die Dihlabeng Plaaslike Munisipaliteit is een van die plaaslike munisipaliteite in die Thabo Mofutsanyana-distriksmunisipaliteit in die Vrystaat, Suid-Afrika.

Nedersettings in die munisipaliteit:


</doc>
<doc id="55291" url="https://af.wikipedia.org/wiki?curid=55291" title="Phumelela Plaaslike Munisipaliteit">
Phumelela Plaaslike Munisipaliteit

Die Phumelela Plaaslike Munisipaliteit is een van die plaaslike munisipaliteite in die Thabo Mofutsanyana-distriksmunisipaliteit in die Vrystaat, Suid-Afrika.

Nedersettings in die munisipaliteit:


</doc>
<doc id="55292" url="https://af.wikipedia.org/wiki?curid=55292" title="Stefan Kuryłowicz">
Stefan Kuryłowicz

Stefan Marian Kuryłowicz (* 26 Maart 1949 in Warskou; † 6 Junie 2011 in Asturië, Spanje) was een van die mees toonaangewende argitekte in post-kommunistiese Pole.

Kuryłowicz, wat as dosent by die Warskouse Universiteit van Tegnologie werksaam was, het veral bekendheid met sy moderne sakegeboue van staal en glas verwerf wat die stadshorison van Warskou ná dekades van monotone kommunistiese argitektuur ingrypend verander het. In die vroeë 21ste eeu het hy ook 'n aantal woonstelblokke ontwerp.

Kuryŀowicz het in 1972 sy graad in argitektuur aan die Warskouse Universiteit van Tegnologie behaal. In 1983 het hy sy eie ateljee gestig en in die 1990's en vroeë 21ste eeu een van Pole se invloedrykste argitekte geword. Hy was 'n lid van die Raad vir Argitektuur en Ontwikkeling wat advies aan die burgemeesteres van Warskou, Hanna Gronkiewicz-Waltz, gelewer het.

Kuryłowicz is op 6 Junie 2011 saam met drie ander Poolse burgers in 'n vliegtuigongeluk in Asturië dood. Hy is oorleef deur sy vrou en twee seuns.



</doc>
<doc id="55293" url="https://af.wikipedia.org/wiki?curid=55293" title="Die Doelgerigte Lewe">
Die Doelgerigte Lewe

Die Doelgerigte Lewe is die Afrikaanse 2003-vertaling van The Purpose Driven Life (2002), wat 'n Bybelstudieboek is wat deur die Amerikaanse Christelike skrywer, Rick Warren, neergepen is en deur "Zondervan" uitgegee word. Die oorspronklike Engelse vertaling is een van die boeke wat die langste op die "New York Times", "Wall Street Journal" en "Publishers Weekly" se topverkoperlyste gepryk het. Teen 2007 is meer as 30 miljoen eksemplare verkoop. 
Die boek bied die leser ’n persoonlike reis van 40 dae en gee, volgens Warren, God se vyf doelstellings vir die mens se lewe hier op aarde weer.
" Die Doelgerigte Lewe " word omskryf as 

Die boek is geskryf om vir daaglikse besieling gelees te word, met 40 hoofstukke wat vir 40 agtereenvolgende dae bedoel is. Aan die einde van elke hoofstuk is daar 'n toepassingsafdeling genaamd "Dink aan my doel na", met "Iets om oor na te dink", "‘n Vers om te onthou" en ’n "Besprekingsvraag" om deur die loop van daardie dag te bepeins. Rick Warren stel dit duidelik in sy boek dat dit nie ’n "selfhelp-boek" is nie. Die eerste sin lui: "Dit gaan nie om jou nie", terwyl die res van die eerste hoofstuk verduidelik hoe die soeke na selfverwesenliking, tevredenheid en die sin van die lewe slegs vervul en beantwoord kan word as jy eers verstaan om watter rede God jou geskep het en dan sy wil en doel in jou lewe uit te voer. Die boek se 40 hoofstukke word in ses seksies verdeel, naamlik: 

George Barna se meningspeiling in Mei 2005 het Amerikaanse pastore en dominees gevra om boeke te lys wat die meeste invloed op hul lewens en bediening gehad het. "The Purpose Driven Life" is die meeste benoem. "The Purpose Driven Church", Warren se vorige boek, was tweede. Billy Graham en Franklin Graham sê dat 

Nadat die gyselaar, Ashley Smith, Hoofstuk 32 vir haar aanhouer, Brian Nichols (wat op 11 Maart 2005 vier mense in Atlanta geskiet het), voorgelees het, het die boek die topverkoper op verskeie godsdiens– en adviesboekranglyste geword, wat "The New York Times", "The Wall Street Journal", "USA Today" en "Publishers Weekly "insluit.



</doc>
<doc id="55297" url="https://af.wikipedia.org/wiki?curid=55297" title="Ray-Ban Aviator">
Ray-Ban Aviator

’n Aviator-sonbril is ’n traandruppelvormige tipe sonbrilstyl wat deur Bausch & Lomb ontwikkel en onder die Ray-Ban handelsnaam verkoop is. Dit word gekenmerk deur die donker, dikwels weerkaatsende lense met ’n oppervlak wat twee tot drie keer die grootte van ’n oogkas is. Die groot lense is nie gelyk nie, maar ietwat bolrondig. Die ontwerp het ten doel om die ooggebied te bedek en om soveel lig vanuit enige hoek moontlik te keer om die oog binne te dring. 


</doc>
<doc id="55299" url="https://af.wikipedia.org/wiki?curid=55299" title="Willem II Tilburg">
Willem II Tilburg

Willem II is 'n sokkerspan in Tilburg (Nederland) wat in die Eredivisie speel. Die "tricolores" (die span se bynaam) speel in die Koning Willem II-stadion (kapasiteit: 14 637 sitplekke). "Willem II" was al drie keer kampioen van Nederland gewees en het twee keer die KNVB-Beker gewen. In seisoen 2013/14 het die klub die kampioenskap van die Eerste divisie (vir die derde maal) gewen en het hulle promosie na die "Eredivisie" verdien.





</doc>
<doc id="55301" url="https://af.wikipedia.org/wiki?curid=55301" title="Nketoana Plaaslike Munisipaliteit">
Nketoana Plaaslike Munisipaliteit

Die Nketoana Plaaslike Munisipaliteit is een van die plaaslike munisipaliteite in die Thabo Mofutsanyana-distriksmunisipaliteit in die Vrystaat, Suid-Afrika.

Nedersettings in die munisipaliteit:


</doc>
<doc id="55302" url="https://af.wikipedia.org/wiki?curid=55302" title="Sanipas">
Sanipas

Die Sanipas is 'n bergpas in die Drakensberge wat begin in Suid-Afrika en eindig in Lesotho. Dit is die enigste toegangspad met Lesotho se oostekant. Dit is die hoogste bergpas in Suidelike Afrika wat deur motorvoertuie gebruik kan word; al is dit slegs vierwiel-aangedrewe voertuie.

Hierdie pas gaan tussen "Hodgson se Piek" en die "Twaalf Apostels" oor die Drakensberg en is eerste deur die Boesmans gebaan. Later het veewagters die roete gevolg wat vee gebring het om mee handel te dryf. Daarna het pakdiere gevolg, hoofsaaklik Basoetoponies wat gebruik is om produkte en noodsaaklike voorraad na die Sothovolk te neem.

Die eerste groot verbetering op die voetpad was in 1912 toe 'n pad van 2 m breed gebou is. Dit het die roete aansienlik makliker gemaak vir pakdiere en dit het so gebly tot na die Tweede Wêreldoorlog. In 1949 het David Alexander 'n vervoerdiens met jeeps ingestel om vrag tussen Himeville en Mokhotlong te vervoer. Die pad is weer in 1958 verbeter.

Die pas verbind Himeville en Mokhotlong oor 'n afstand van 93 km. Die afdraai na die pas is 3 km noord van Himeville. Van die voet van die pas (2 255 m), 23 km van Himeville af, klim die pad 600 m oor 14 km langs die boloop van die Mkomazanarivier tot by die grenspos, ook genoem Sanipas, op die grens van Lesotho (2 865 m). Die kruin van die Drakensberg word 3 km verder bereik. Van hier af styg die pad steeds oor die Saniplato tot by die kruin van Swartberg (3 200 m). Die piek is 10 km suid van Thabana Ntlenyana (3 482 m) wat die hoogste punt van die Drakensberg en in Suidelike Afrika is. Hiervandaan daal die pad met die loop van die Sehonghongrivier tot by Mokhotlong.



</doc>
<doc id="55306" url="https://af.wikipedia.org/wiki?curid=55306" title="Mokhotlong">
Mokhotlong

Mokhotlong is 'n dorpie aan die oostelike kant van Lesotho. Dit was altyd bekend vir sy ontoeganklikheid. Daar is slegs een teerpad van die westekant wat die dorp met die res van Lesotho verbind. 'n Paar kilometers vanaf Mokhotlong op die teerpad is die afdraaipad na die Sanipas. Die teerpad na die weste gaan verby die Letseng-la-Terai diamantmyn.


</doc>
<doc id="55309" url="https://af.wikipedia.org/wiki?curid=55309" title="Attakwaskloofpas">
Attakwaskloofpas

Die Attakwaskloofpas is die eerste bergpas oor die Outeniekwaberge. Die pas was alreeds in 1689 besoek en beskryf deur Isaac Schrijver. Dit het hom vier dae geneem om die berg oor te steek. Die pas is gebruik vir nog 'n 180 jaar en was nooit verbeter nie. Toe die Montagupas voltooi is het die pas in onbruik geval. Die Robinsonpas is net 6km oos van die pas. Die pas is as 'n nasionale monument verklaar. Die jaarlikse Attakwas Maraton Bergfiets wedren vind hier plaas. 



</doc>
<doc id="55310" url="https://af.wikipedia.org/wiki?curid=55310" title="Christendom in Wit-Rusland">
Christendom in Wit-Rusland

Met meer as 100 etniese en godsdienstige groepe word na Wit-Rusland as 'n multi-etniese en multi-religieuse land verwys. In die 9de eeu het Wit-Rusland onder die heerskappy van Kiëf-Roes gekom en is vervolgens gekersten. Sy veelsydigheid en kulturele rykdom het sy oorsprong onder meer in die land se verlede as 'n deel van die Grootvorstedom Litaue en die Pools-Litause Gemenebes - so het die Litause heersers reeds in die laat 14de eeu die immigrasie van Islamitiese Tatare bevorder. Later het groot Joodse gemeenskappe voordeel uit dié land se religieuse verdraagsaamheid getrek.

Vanweë die huidige politieke situasie - Wit-Rusland word as die laaste Europese land met 'n diktatoriese bewind beskou - is godsdiensvryheid net soos ander menseregte destyds nie gewaarborg nie. President Aleksander Loekasjenko, wat in 1994 aan die bewind gekom het, verwys na homself as "ortodokse ateïs".

Die meerderheid van Wit-Rusland se bevolking van sowat tien miljoen is egter aanhangers van inheemse Oosters-Ortodokse Kerke en ander Christelike en nie-Christelike denominasies. Volgens die gevolmagtigde verteenwoordiger van religieuse sake en aangeleenthede van nasionale minderhede beloop die aandeel religieuse Wit-Russe sowat 60 persent. 

Hiervan is sowat 82 persent lidmate van die Ortodokse Kerk van Wit-Rusland wat aan die Moskouse Patriargaat ondergeskik is. Die kerk se besondere status word deur die Wit-Russiese staat erken, alhoewel dit in die praktyk geen voorregte geniet nie. Daar is ook 'n Witrussiese Onafhanklike (Outokefale) Ortodokse Kerk wat nie amptelik geregistreerd is nie.

Sowat twaalf persent is Rooms-Katolieke wat in die aartsdiosese van Minsk en Mahiljou georganiseer is (met drie dioseses in Hrodna, Pinsk en Witebsk), en vier persent aanhangers van religieuse verenigings soos Hare Krisjna en Baha'i. Die aandeel Protestantse Christene beloop maar sowat twee persent. Baptiste-gemeentes, wat aan die Baptiste-Wêreldalliansie gekoppel is, het in 1998 meer as 11 000 lidmate gehad. Daar was 170 Pinkstergemeentes in 1993. Lutherane vorm deel van die Evangelies-Lutherse Kerk in Rusland en ander state.

Alle religieuse denominasies word deur die staat gereglementeer. Al waarborg die Wit-Russiese grondwet hulle gelykheid voor die reg en vrye beoefening van hul gelowe, maak dit nogtans voorsiening vir staatsinmenging wat "hulle invloed op die vorming van geestelike, kulturele en staatstradisies van die Wit-Russiese volk" betref.

Volgens die wet oor geloofsgemeenskappe van 2002 word tradisionele gelowe deur die staat erken mits hulle volgens 'n ingewikkelde prosedure amptelik geregistreer is; hieronder val die Ortodokse, Rooms-Katolieke en Lutherse Kerke net soos Islam en Jodedom. Die wet word nie toegepas op nuwe religieuse bewegings nie - die owerhede weier gewoon "om tegniese redes" om hulle te registreer. So is byvoorbeeld 'n verbod op Sciëntologie geplaas. 

Maar selfs enkele Christelike gemeenskappe, wat reeds sedert die 17de eeu in Wit-Rusland bestaan soos Russiese Ougelowiges en die Evangeliese Kerk van die Helvetiese Belydenis (Calviniste), word amptelik nie erken nie. Dit is onwettig om nie-erkende gelowe te beoefen, insluitende aanbidding tuis. Die invoer en verspreiding van religieuse literatuur moet deur die staat goedgekeur word. 

Vir die Loekasjenko-bewind skep veral religieuse groeperings, wat hulle vir die agting van menseregte beywer, probleme. Die "Nuwe Lewe"-gemeente het in 2006 'n hongerstaking georganiseer om 'n wysiging van die wet oor religieuse gemeenskappe af te dwing. Ook 'n aantal leidende persoonlikhede van Wit-Rusland se politieke opposisie is belydende Christene. Daar is 'n Christen-Demokratiese beweging van Wit-Russiese vroue en 'n Christen-Demokratiese Party wat die tradisie van Wit-Russiese Christen-Demokrate van die vroeë 20ste eeu voortsit, maar nie amptelik geregistreer word nie.


</doc>
<doc id="55311" url="https://af.wikipedia.org/wiki?curid=55311" title="Quthing">
Quthing

Quthing is 'n dorp in die suide van Lesotho met ongeveer 15 000 inwoners. Dit is ongeveer 13 km van die grens met Suid-Afrika en suid van die Senqurivier (Oranjerivier in Suid-Afrika) geleë.

Quthing is 'n landelike nedersetting in Lesotho so ongeveer 400 km vanaf die hoofstad Maseru af. Die Telebrug-grenspos bied toegang tot die dorpie en is 'n klein grenspos in die Oos-Kaapse provinsie. Vroeër is die grenspos slegs deur lede van die Suid-Afrikaanse Polisiediens beman. Quthing is ongeveer 1200 km vanaf Kaapstad af geleë. Gastehuise en winkels is ook in die dorpie gevestig wat deur oorwegend Suid-Sothosprekende mense bewoon word. Die grondpad vanaf die naaste dorp aan Suid-Afrikaanse kant is begaanbaar maar in 'n slegte toestand.


</doc>
<doc id="55312" url="https://af.wikipedia.org/wiki?curid=55312" title="Butha-Buthe">
Butha-Buthe

Butha-Buthe is 'n dorp in die noorde van Lesotho. Dit is net suid van die Caledonrivier en 18 km vanaf Fouriesburg wat aan die Suid-Afrikaanse kant is. Caledonspoort, die doeanepos, is tussen die twee lande. Moshoeshoe, 'n opperhoof en stigter van die Basotho-volk is naby Butha-Buthe gebore.


</doc>
<doc id="55314" url="https://af.wikipedia.org/wiki?curid=55314" title="Aymara">
Aymara

Aymara ("Aymar aru") is naas Quechua en Guaraní die belangrikste inheemse taal van Suid-Amerika wat deur sowat 2,8 miljoen mense in die sentrale Andesstreek van Bolivië, Chili en Peru gepraat word. Dit word veral deur die Aymara gepraat en vorm saam met Guaraní, Quechua en Spaans die amptelike tale van Bolivië asook saam met Quechua en Spaans die amptelike tale van Peru. Daarbenewens is Aymara 'n erkende minderheidstaal in Chili.

Aymara word oorwegend in die sentrale weste van Bolivië en aangrensende streke van Chili en Peru gepraat. Dit vorm saam met Kawki (amper uitgestorwe) en Jaqaru (700 sprekers) die Aymara-taalfamilie.



</doc>
<doc id="55316" url="https://af.wikipedia.org/wiki?curid=55316" title="Kampdorp (Lesotho)">
Kampdorp (Lesotho)

'n Kampdorp is 'n hoofstad van een van die tien distrikte van Lesotho. 'n Kampdorp is gewoonlik die kommersiële spilpunt van die distrik en die regering se distrikskantore is hier geleë. Die grootste kampdorp is die stad van Maseru in die Maseru-distrik.

Die kampdorp se naam is meestal dieselfde as die distrik waarin dit geleë is se naam. Die kampdorp Maseru is byvoorbeeld in die Maseru-distrik geleë en die kampdorp Thaba-Tseka is in die Thaba-Tseka-distrik. Daar is twee uitsonderings, Teyateyaneng lê in die Berea-distrik en Hlotse in die Leribe-distrik.

Die woord "kampdorp" is vermoedelik afgelei van die 19de eeuse polisiekampe, in Sesotho "likampo" genoem.


</doc>
<doc id="55318" url="https://af.wikipedia.org/wiki?curid=55318" title="Mafeteng">
Mafeteng

Mafeteng is 'n stad in die suidweste van Lesotho en is die kampdorp (hoofstad) van die land se Mafeteng-distrik. Die dorp se naam beteken "Plek van Ongetroude Vroue". Dit was ook die toneel van gevegte in die Geweeroorlog van 1880.

Mafeteng is sowat 76 kilometer suid van die land se hoofstad, Maseru geleë en het 'n bevolking van ongeveer 61 000 mense.

Die Suid-Afrikaanse grensdorp naaste aan Mafeteng is Wepener via die Van Rooyenshek doeanepos.


</doc>
<doc id="55319" url="https://af.wikipedia.org/wiki?curid=55319" title="Mohaleshoek">
Mohaleshoek

Mohaleshoek is 'n dorp in die suide van Lesotho en vernoem na 'n vroeëre hoofman. In 1858 was dit die toneel van 'n hinderlaag waarin die Boere swaar verliese teen die Basoeto's gelei het.


</doc>
<doc id="55322" url="https://af.wikipedia.org/wiki?curid=55322" title="LibreOffice">
LibreOffice

LibreOffice is 'n vrye sagteware kantoorpakket ontwikkel deur die Document Foundation as 'n vertakking van OpenOffice.org. Dit is versoenbaar met ander bekende kantoorpakkette insluitend Microsoft Office en IBM Lotus, en is beskikbaar op 'n verskeidenheid bedryfstelsels. Die ontwikkelaars se doel is om 'n ondernemer-onafhanklike kantoorpakket met ODF-ondersteuning te verskaf. Die naam is 'n saamgestelde woord met die eerste deel Libre, wat vry beteken (soos in vryheid) in beide Spaans en Frans, en die Engelse woord Office. Die Document Foundation beoog om nuwe weergawes van LibreOffice vry te stel een keer elke ses maande en uiteindelik in lyn met die Maart / September skedule van die ander belangrike vrye sagteware projekte.

LibreOffice 3.3 is reeds meer as 1,3 miljoen keer afgelaai van die internet en is die standaard-kantoorpakket van Ubuntu, Linux Mint, Fedora en openSUSE.

Die komponente van LibreOffice is dieselfde as dié van OpenOffice.org, en bestaan uit onder meer die volgende:

LibreOffice Writer is die woordverwerker in LibreOffice, met 'n soortgelyke funksie as dié van Microsoft Word of Word Perfect. Dit kan ook dien as 'n basiese "WYSIWYG"-redigeerder vir HTML.

LibreOffice Calc is die sigbladprogram, soortgelyk aan Microsoft Excel of Lotus 1-2-3. Dit het 'n aantal unieke eienskappe, insluitend 'n stelsel wat outomaties 'n reeks grafieke definieer, gebaseer op beskikbare inligting vanaf die gebruiker.

LibreOffice Impress is die voorleggingsprogram in die pakket, wat lyk en funksioneer soos Microsoft Powerpoint. Voorleggings kan uitgevoer word as PDF en ook SWF-lêers, wat hulle toelaat om besigtig te word op 'n rekenaar met Adobe Flash daarop geïnstalleer.

LibreOffice Base is die pakket se databasisprogram, soortgelyk aan Microsoft Access. LibreOffice Base laat die opstel en bestuur van databasisse toe, sowel as die voorbereiding van vorms en verslae wat gebruikers maklike toegang tot data verskaf. Soos Access, kan dit gebruik word as 'n "front-end" vir verskillende databasisstelsels, insluitend die Access-databasisse (JET), ODBC-databronne, en MySQL of PostgreSQL.

Op 28 September 2010 het verskeie lede van die OpenOffice.org-projek saamgekom om 'n nuwe groep genaamd die "Document Foundation" te stig. Die Document Foundation skep LibreOffice vanuit die OpenOffice.org-projek, oor kommer dat Oracle Corporation verdere ontwikkeling op die OpenOffice.org-projek sou staak, of beperkings sou plaas daarop as gevolg van die oopbron-aard daarvan, soos dit die geval was met die OpenSolaris-projek.

Daar is oorspronklik gehoop dat die LibreOffice naam tydelik sou wees. Oracle is genooi om 'n lid van die Document Foundation te word, maar het die uitnodiging verwerp en weier om die OpenOffice.org naam te skenk aan die projek. Oracle het ook verder daarop aangedring dat al die lede van die OpenOffice.org Gemeenskapsraad betrokke by die Document Foundation bedank uit die raad, met verwysing na 'n konflik van belange.

As gevolg van die vertakking van OpenOffice.org na LibreOffice, en die gevolglike verlies van die ontwikkelaars, het Oracle in April 2011 aangekondig dat dit die kommersiële ontwikkeling van OpenOffice.org beëindiging het.

Die lêerformaat van OpenOffice.org is deur die Organisasie vir die Bevordering van Gestruktureerde Inligingstandaarde (OASIS) as basis vir die nuwe uitruilformaat, OpenDocument, gebruik, wat ook die standaardformaat van LibreOffice is. Die XML-lêers is saamgepers. LibreOffice se voorganger, OpenOffice.org, het in Europa 'n aantal belangrike suksesse behaal; tans skakel steeds meer openbare Europese instellings oor na OpenOffice.org en LibreOffice. So het die Franse polisie byvoorbeeld aangekondig dat hulle 80 000 lessenaarrekenaars van Microsoft Office na OpenOffice.org gaan migreer. Die Europese Unie het ook beplan om die OASIS-dokumentformaat as amptelike norm voor te skryf, waarna alle owerhede in Europa verplig sal wees om hulle dokumente in hierdie formaat te stoor. Microsoft Office 2010 kan ook die ODF-lêerformaat lees en daarin stoor as gevolg van druk op Microsoft vanaf die Europese Unie.



</doc>
<doc id="55325" url="https://af.wikipedia.org/wiki?curid=55325" title="Godsdiens in Denemarke">
Godsdiens in Denemarke

Die Evangelies-Lutherse Kerk van Denemarke is die geloof in Denemarke wat die meeste beoefen word en ook die amptelike staatsgodsdiens is.
Klein minderheidsgroepe van feitlik alle godsdienste kan egter ook onder die bevolking bespeur word. Islam is die tweede grootste godsdiens, vanweë die massatoestroming na die land in die 1980’s en 1990’s. Oor die algemeen is die Dene nie baie godsdienstig nie en is die bywoning van kerke maar laag. Volgens Zuckerman se opname in 2005 is daar na raming tussen 43% en 80% van die Deense bevolking wat ateïste en agnostici is, wat dit die derde hoogste ter wêreld maak.

Die Eurobarometermeningsopname van 2005 berig dat 31% van die Deense burgers aanvoer dat “hulle glo daar is ’n god”, terwyl 49% geantwoord het dat “hulle glo daar is ’n sekere geestelike of lewensmag” en 19% sê dat “hulle glo nie dat daar enige sekere gees, god of lewensmag is nie”. Hoewel Kersfees (Joelfees) beskou word as die heilige feesdae wat die meeste gevier word, draai die vieringe eerder om kulturele as godsdiensredes.

Die getal lidmate van die Evangelies-Lutherse Kerk het vanaf 82,1% aan die einde van 2007 tot 81,5% in 2008 gedaal.
Soortgelyk aan die res van Skandinawië, Noordwes-Europa en Brittanje woon egter slegs ’n kleine minderheid (minder as 10% van die hele bevolking) Sondageredienste in die kerke by. In 2008 het die lidmaatskap van die Deense Staatskerk in Kopenhagen tot 65% gedaal.

Die aantal Moslems in Denemarke beslaan minder as 4% van die bevolking en is die land se tweede grootste godsdiensgroep. Volgens die Deense Kantoor vir Buitelandse Sake maak ander gelowe individueel minder as 1% van die bevolking uit en ongeveer 2% indien hulle saamgereken sou word. Ongeveer 15% Deense burgers behoort aan geen denominasie nie.

Volgens Jørn Borup (Departement van Godsdienskunde aan die Universiteit van Aarhus, Denemarke) is daar omtrent 20 000 Boeddhiste in Denemarke. Daar is ook 500 geregistreerde heidene (0,01% van die bevolking) wat die ou Noorse gelowe aanhang.

Buiten die Minister van Kerksake (en ook net enkeles onder hulle) sal politici nie sommer godsdiens by argumente en redenering betrek nie, veral nie die staatsministers nie. Die Christen-Demokrate is die enigste groot politieke party wat dikwels godsdiens betrek en word sedert 2001, omrede hul nie die nodige 2%-stem verwerf het nie, nie in die Folketing verteenwoordig nie.

Die Grondwet van Denemarke bestaan uit ’n aantal seksies wat op godsdiens betrekking het:





</doc>
<doc id="55328" url="https://af.wikipedia.org/wiki?curid=55328" title="Godsdiensvryheid in Denemarke">
Godsdiensvryheid in Denemarke

Denemarke laat vryheid van aanbidding en die uitleef van godsdiens ten volle toe, terwyl die staat die Deense Volkskerk as die nasionale kerk bekragtig.

Die Grondwet van Denemarke beskerm godsdiensvryheid in die volgende seksies:




</doc>
<doc id="55329" url="https://af.wikipedia.org/wiki?curid=55329" title="HBS-Craeyenhout">
HBS-Craeyenhout

HBS is 'n Nederlandse sokkerklub wat in die Topklasse speel. Naas sokker speel die klub ook krieket en hokkie. Vroeër het hulle drie keer die nasionale titel gewen en ook twee keer die KNVB-Beker.





</doc>
<doc id="55330" url="https://af.wikipedia.org/wiki?curid=55330" title="Letseng-la-Terai">
Letseng-la-Terai

Letseng-la-Terai is 'n diamantmyn in Lesotho. Dit is wes van Mokhotlong, 3 100 meter bo seevlak geleë in die Malutiberge. 

Die hoof- en satellietpype was deur Peter Nixon ontdek gedurende 1957 terwyl hy in die omgewing gewerk het. Die pyp is as 'n staatsmyn verklaar gedurende 1957 en teen 1967 was daar ongeveer 6000 plaaslike delwers. Daar word bereken dat die myn tot op daardie stadium 63 000 karaat diamante gelewer het insluitende die "Lesotho Brown" van 601 karaat. Die pyp is bekend daarvoor dat dit groot, hoëkwaliteit stene oplewer.

Rio Tinto Exploration (Pty) Ltd het 'n kontrak verkry om die pype verder te ondersoek en 'n lewensvatbaarheidstudie te doen. Vanaf die tyd tot 1972 het Rio Tinto toetsgate geboor, ondergrondse toetse gedoen, baie groot hoë kwaliteit diamante gekry maar tog aktiwiteite gestaak omrede die opbrengs per ton erts (3.5 karaat per ton) te laag was. 

Die regering van Lesotho het 'n ooreenkoms met De Beers aangegaan gedurende 1976 vir verder toetsing en om 'n myn te vestig. Die myn is geopen gedurende 1977 en gesluit gedurende 1982 omrede die diamantmark in 'n resessie gegaan het. In die tyd is 272 840 karaat diamante gevind. 

Die myn is tans in bedryf nadat dit weer geopen is gedurende die 1900's. Die Lesothoregering besit 30% in die myn en Gem Diamonds 70%.

In 2011 is ’n diamant van 550 karaat – die "Letseng Star" – ontdek. Dit is die 14de grootste wit diamant in die wêreld. Die die "Lesotho Promise" van 603 karaat is in 2006 ontdek en is tans die 13de grootste wit diamant in die wêreld. In 2014 is nog 'n wit diamant van 198 karaat hier gekry.

Op 15 Januarie 2018 kondig Gem Diamonds die ontdekking aan van 'n 910 karaat diamant by hierdie myn.


</doc>
<doc id="55335" url="https://af.wikipedia.org/wiki?curid=55335" title="Jorge Semprún">
Jorge Semprún

Jorge Semprún Maura (* 10 Desember 1923 in Madrid; † 7 Junie 2011 in Parys) was 'n Spaanse skrywer en politikus wat die grootste deel van sy lewe in Frankryk gebly en ook sy werke oorwegend in Frans geskryf het.

Met sy literêre werke het Semprún die herinnering aan die Spaanse diktatuur onder Francisco Franco wakker gehou en 'n passievolle pleidooi teen die onmenslikheid van ballingskap, oorlog en deportasie gelewer.


</doc>
<doc id="55337" url="https://af.wikipedia.org/wiki?curid=55337" title="Thaba Bosigo">
Thaba Bosigo

Thaba Bosigo (ook "Thaba Bosiu" gespel) is 'n tafelkopberg in Lesotho. Die naam beteken "Berg van die nagte".

Die opperhoof van die Basoeto's Moshoeshoe het in 1832 sy hoofkraal bo-op die berg opgerig. Dit is deur die Zoeloes en ander stamme aangeval, maar is nooit oorwin nie. Gedurende die 1865 Basoeto-oorlog het die Vrystaatse burgers onder Louw Wepener probeer om die kraal in te neem. Hulle aanval is egter afgeslaan en Wepener is gedood. Die meeste Basoeto hoofmanne is op Thaba Bosigo begrawe.


</doc>
<doc id="55339" url="https://af.wikipedia.org/wiki?curid=55339" title="Misdaad in Denemarke">
Misdaad in Denemarke

Misdaad in Denemarke word deur die Deense Polisie en ander agentskappe bekamp.

Denemarke het “betreklike lae geweldsmisdaadkoerse”.

Die 2011-misdaadstatistiek van Kopenhagen toon ’n 26% daling van inhegtenisneming van gewelddadige aanvalle en bedreigings, sowel as ’n 22% daling in dwelmverwante arrestasies sedert 2009. Die misdaadsyfers toon egter ’n 24% styging van aangemelde inbrake en huisrooftogte sedert 2009.

Glostrup, ’n blouboordjie voorstad in Kopenhagen is as die gewelddadigste gebied in 2009 geïdentifiseer. Die plek met die minste aangemelde geweld was Christiansø, ’n klein eilandjie noordwes van Bornholm geleë.

Gedurende Mei 2011 het Denemarke die kontrole langs sy grense van Duitsland en Swede hervat, wat vroeër onder die EU se Schengensone-ooreenkoms oop was. Die Deense regering probeer hierdeur oorgrensmisdaad, onwettige immigrasie en dwelmhandel te voorkom.

Die hoeveelheid misdaad wat onlangs by die polisie aangemeld word is vier keer hoër as in 1950. Die gemeenskapswelsyn, leë huise gedurende die dag, veranderde versekeringvoorwaardes en die groter bereidheid om te rapporteer is van hierdie redes. Sedert die 1990's het die hoeveelheid misdaad egter afgeneem, hoofsaaklik omdat minder eiendomsmisdaad aangegee is. Ander die ander kant het die getal geweldsmisdaad toegeneem.

In 2010 is altesaam 417 000 oortredings aangemeld wat gelyk staan aan 1 oortreding vir elke 10 Dene wat 15 jaar of ouer is.

Die getal misdaad wissel natuurlik waar 'n mens bly, hetsy platteland of stedelike gebied. Die metropolitaanse gebied en groot stede soos Odens, Vejle en Aarhus het die hoogste hoeveelheid misdaad per capita, terwyl klein eilandjies soos Læsø en Samsø die minste deurloop.

In 2010 het die getal vervalsings tot 'n slegs vyfde van dié in 1980 gedaal. Dit is grootliks te danke aan die gebruik van kredietkaarte pleks van tjeks.


</doc>
<doc id="55340" url="https://af.wikipedia.org/wiki?curid=55340" title="Mantsopa Plaaslike Munisipaliteit">
Mantsopa Plaaslike Munisipaliteit

Die Mantsopa Plaaslike Munisipaliteit is een van die plaaslike munisipaliteite in die Thabo Mofutsanyana-distriksmunisipaliteit in die Vrystaat, Suid-Afrika.

Nedersettings in die munisipaliteit:


</doc>
<doc id="55342" url="https://af.wikipedia.org/wiki?curid=55342" title="Nokeng tsa Taemane Plaaslike Munisipaliteit">
Nokeng tsa Taemane Plaaslike Munisipaliteit

Die Nokeng tsa Taemane Plaaslike Munisipaliteit was een van die plaaslike munisipaliteite in die Metsweding-distriksmunisipaliteit in Gauteng, Suid-Afrika. Na afloop van die Suid-Afrikaanse munisipale verkiesing van 2011 is die Metsweding-distriksmunisipaliteit en die plaaslike munisipaliteite daaronder ontbind en by Stad Tshwane ingelyf.


</doc>
<doc id="55343" url="https://af.wikipedia.org/wiki?curid=55343" title="Kungwini Plaaslike Munisipaliteit">
Kungwini Plaaslike Munisipaliteit

Die Kungwini Plaaslike Munisipaliteit was een van die plaaslike munisipaliteite in die Metsweding-distriksmunisipaliteit in Gauteng, Suid-Afrika. Na afloop van die Suid-Afrikaanse munisipale verkiesing van 2011 is die Metsweding-distriksmunisipaliteit en die plaaslike munisipaliteite daaronder ontbind en by Stad Tshwane ingelyf.


</doc>
<doc id="55344" url="https://af.wikipedia.org/wiki?curid=55344" title="Klimvis">
Klimvis

"Periophthalmus" is 'n genus van visse met amfibiese gewoontes, ook bekend as klimvisse. Die verskillende soorte varieer tussen 15 tot 30 sentimeter in grootte. Die langste geregistreerde leeftyd is 6 jaar.

Die vis het 'n stomp kop met 'n grondelvormige langwerpige liggaam. Die oë staan bo op de kop geplaas en die borsvinne staan laag geleë en funksioneer as staanvoete. Deur middel van kiewe en haarvate kan hy in water sowel as op land suurstof inasem.

Die klimvis leef in brak water op land en in die see in baie dele van die wêreld, van Afrika tot Australië en Suidoos-Asië.

Die Suid-Afrikaanse variant (Latyn "Periophthalmus kolreuteri") kom naby Port St. Johns in die Oos-Kaap voor, sowel as in Oos-Afrika en in die Stille Oseaan. Sy Latynse naam "Periophthalmus kolreuteri" is ter ere van Joseph Gottlieb Kölreuter, 'n Duitse botanis, benoem.

Die klimvis is merkwaardig vanweë sy amfibiese gewoonte om bokant die watervlak aan rotse of stamme of stingels as te klou. Vandaar ook sy naam. Dan spring hy weer terug en gly oor die oppervlakte in 'n reeks spronge om daarna in die modder weg te kruip of weg te swem.

Hy verkies mangrovebosse, moerasse en souterige kuswater waar hy op die land na voedsel soek. Die vis kan wel in water swem, maar doen dit nie dikwels nie. Met behulp van 'n buigsame ruggraat kan die klimvis sy rug krom maak en daarmee spronge van omtrent 'n halwe meter maak, om sodoende prooi te vang, of van poel tot poel te beweeg.

Die klimvis leef van krappe en insekte.





</doc>
<doc id="55346" url="https://af.wikipedia.org/wiki?curid=55346" title="Oos-Afrika">
Oos-Afrika

Oos-Afrika of Oostelike Afrika is die oostelike gedeelte van die kontinent van Afrika. Die gebied sluit die lande Comore-eilande, Djiboeti, Eritrea, Ethiopië, Kenia, Mauritius, Seychelle, Somalië, Tanzanië, Uganda en dikwels ook Burundi, Madagaskar, Malawi, Mosambiek, Rwanda, Soedan en Suid-Soedan in.

Een van die geografiese kenmerke van Oos-Afrika is die Groot Skeurvallei en die groot mere wat regdeur die gebied strek. Die Assalmeer in die Djiboeti is die laagste punt van Afrika - 155 m onder seevlak. Kilimandjaro op 5 895 m bo seevlak is die hoogste punt in Afrika.

Die presiese gebied word nie altyd presies dieselfde afgebaken nie. 


</doc>
<doc id="55350" url="https://af.wikipedia.org/wiki?curid=55350" title="Namakwalandse klipmuis">
Namakwalandse klipmuis

Die Namakwalandse Klipmuis ("Aethomys namaquensis") is 'n knaagdier van ongeveer 16 sentimeter lank, wat in Namakwaland aangetref word, en in 'n baie droë klimaat kan bestaan. Dit leef van verpotte plante en kan maklik mak gemaak word.





</doc>
<doc id="55352" url="https://af.wikipedia.org/wiki?curid=55352" title="Klipsweet">
Klipsweet

Die woord Klipsweet verwys na die stof wat op klippe of rotse ontstaan as gevolg van die versteende uitwerpsels van dassies.

Nadat dit verouder het oor 'n tydperk van honderde, of selfs duisende, jare, vorm dit 'n gesogte stof met waardevolle geneeskundige hoedanighede wat gebruik word in die voorbereiding van tradisionele Suid-Afrikaanse medisyne vir sekere niermoeilikhede.

Dit was aan die Boere bekend as dassiepis.



</doc>
<doc id="55356" url="https://af.wikipedia.org/wiki?curid=55356" title="Marburg">
Marburg

Marburg is 'n klein dorpie in KwaZulu-Natal, Suid-Afrika. Dit het begin as 'n Noorweegse nedersetting naby Port Shepstone aan die KwaZulu-Natalse Suidkus. Die dorpie is in 1882 gestig deur 'n groep immigrante vanaf Bergen en elders. Die plek het sy karakter behou; daar is onder meer 'n Noorweegse kerk en ander inrigtings.

Die dorpie huisves hoofsaaklik Suid-Afrikaners van Indiër-herkoms (87%).



</doc>
<doc id="55357" url="https://af.wikipedia.org/wiki?curid=55357" title="Morija">
Morija

Morija is 'n dorpie in die weste van Lesotho. Dit is in 1833 gestig as 'n Franse Protestantse sendingstasie. Dit was die toneel van gevegte in 1858 tydens die oorlog tussen die Oranje-Vrystaat en die Basoeto's. Die naam is afgelei uit die Engelse bybel, die Engelse weergawe is "Moriah". Morija is bekend vir sy uitstekende sendingpers wat kliënte van oral lok.



</doc>
<doc id="55358" url="https://af.wikipedia.org/wiki?curid=55358" title="Nelspoort">
Nelspoort

Nelspoort is 'n klein dorpie in die Wes-Kaap, Suid-Afrika. Dit is 50 km noordoos van Beaufort-Wes net langs die N1 nasionale pad. Die destydse Unie-Regering het in 1920 'n tuberkulose-sanatorium hier opgerig op die plaas Soutrivier. Dit was die eerste sodanige instansie in Suid-Afrika. Mnr. John Garlick van Kaapstad het 'n skenking van £25 000 daartoe gemaak. Die sanatorium is deur die Prins van Wallis in 1925 geopen. In 1947 was daar reeds 460 pasiënte toe die Britse koninklike familie daar besoek afgelê het.




</doc>
<doc id="55363" url="https://af.wikipedia.org/wiki?curid=55363" title="Pelmeni">
Pelmeni

Pelmeni (Russies: пельмени) is deegbolletjies met 'n vulsel van vleis wat in water of vleisaftreksel gekook word. Hulle word by 'n sop gevoeg of as hoofgereg geniet. Pelmeni het hulle oorsprong heel waarskynlik in die kookkuns van Tatarstan of Siberië en word lankal as een van die nasionale geregte van Rusland en Oekraïne beskou.

Nou verwante geregte in ander dele van Europa is Italiaanse "ravioli" en "tortellini" of Swabiese "Maultaschen" in Suidwes-Duitsland, maar ook Sjinese "jiaozi" en "wan tan" kan as soortgelyke geregte beskou word.

Die deeg vir pelmeni word van meel, water en sout berei, soms word ook enkele eiers bygevoeg. Die deeg word glad geknie en met gemaalde vark-, bees-, lam-, bees- of kalkoenvleis, vis of sampioene gevul. Dikwels is die vulsel ook 'n mengsel van verskillende soorte vleis. Vir die tradisionele Oedmoertiese metode word 'n mengsel van 45 persent bees-, 35 persent skaap- en 20 persent varkvleis gebruik.

In Perm, 'n stad wes van die Oeralgebergte, word pelmeni dikwels met sampioene, uie, rape of suurkool in plaas van vleis gevul. By dié vulsels word dan 'n verskeidenheid speserye soos swart peper en uie gevoeg.

Die woord "pelmeni" is afgelei van "pel'nyan"' (пельнянь) – 'n term uit die Fins-Oegriese Komi-taal, Oedmoerties en Mansi wat letterlik "oorvormige brood" beteken.

Dit is nie bekend wanneer pelmeni 'n deel van die kookkuns van inheemse Siberiese volke geword het of wanneer die gereg deur die Russe oorgeneem is nie. Een hipotese is dat pelmeni, of gevulde deegbolletjies in die algemeen, hulle oorsprong in China het.

Dit verklaar dan ook die gebruik van vreemde speserye soos swart peper wat nie inheems aan Rusland is en in elk geval ingevoer moet word. Pelmeni is dan moontlik deur Mongole in Siberië en later ook in die Oeral-gebied bekend gemaak en het vervolgens ook in Oos-Europa gewild geraak.

Pelmeni was besonder gewild onder jagters aangesien hulle 'n ligte en voedsame kos is wat maklik berei kan word. Op lang jagtoere tydens die winter kon pelmeni in bevrore toestand saamgeneem word.

"Pilmän" - die Tataarse eweknie van pelmeni - is daarnaas ook 'n tradisionele gereg in die Tataarse kookkuns waar dit steeds met sop bedien word.

Deesdae word industrieel vervaardigde bevrore pelmeni in Russiese, Oos-Europese en Duitse supermarkte verkoop. In Rusland en Oekraïne word bevrore pelmeni as kitskos veral met die leefstyl en kookkuns van studente en vrygeselle vereenselwig.


</doc>
<doc id="55364" url="https://af.wikipedia.org/wiki?curid=55364" title="Celtic FC">
Celtic FC

Celtic FC is 'n Skotse sokkerklub uit Glasgow, wat in die Scottish Premier League speel. Die span se tuisveld is Celtic Park (kapasiteit: 60 000 sitplekke).
Die klub is oorspronklik katoliek en is bekend vir die derby teen hulle protestantse mededinger, Glasgow Rangers. Hierdie wedstryd is bekend as die Old Firm. Celtic het 43 keer die Skotse titel gewen (tans is hulle kampioen) en een keer die Europese beker verower (in 1967).








</doc>
<doc id="55365" url="https://af.wikipedia.org/wiki?curid=55365" title="Eerste klasse (sokker België)">
Eerste klasse (sokker België)

Die Eerste klasse is die hoogste sokkerafdeling in België en word georganiseer deur die KBVB. Die kompetisie heet amptelik die Jupiler Pro League, vernoem na die hoofborg Jupiler (dis 'n ander kompetisie as die Jupiler League, wat Nederland se tweede sokkerliga is).

Die Eerste klasse bestaan uit 16 klubs. Elke klub speel twee keer per seisoen teen mekaar. Teen die einde van die seisoen speel die ses beste spanne in 'n nuwe kompetisie (waarby hulle die helfte van die punte uit die oorspronklike kompetisie saamneem) teen mekaar om die kampioenskap van België. Die onderste twee spanne speel sewe keer teen mekaar om te besluit wie na die Tweede klasse relegeer. Die wenner speel teen die wenner van die nakompetisie vir die Tweede klasse vir 'n plekkie in die Eerste klasse. Dus, elk seisoen relegeer een of twee spanne na die Tweede klasse. Die andere spanne uit die Eerste klasse speel ook na die oorspronklike kompetisie in verskillende opvolg kompetisies teen mekaar vir moontlike plasing vir die Europa League.

Deur hierdie moeilik kompetisie organisasie, verstaan min ondersteuners vinnig wie kampioen is en wie relegeer.


Van die sestien spanne is elf Vlaams en net vier Waals. Brussel het een span in die hoogste sokkerafdeling.


</doc>
<doc id="55366" url="https://af.wikipedia.org/wiki?curid=55366" title="KV Mechelen">
KV Mechelen

KV Mechelen is 'n sokkerklub in België wat in die Eerste klasse (hoogste afdeling) speel. Die span se tuisveld is Achter de Kazerne, 'n ou stadion wat bekend is vir sy aangename atmosfeer. Die klub het vier keer die kampioenskap van België gewen en een keer die UEFA Bekerwinner-beker (in 1988).








</doc>
<doc id="55367" url="https://af.wikipedia.org/wiki?curid=55367" title="Mans se gesondheidsrisiko's">
Mans se gesondheidsrisiko's

Syfers vir die 15 hoof-sterfteoorsake van die algehele Amerikaanse bevolking is hoër onder mans as onder vroue. Mans sterf gemiddeld bykans sewe jaar vroeër as vroue. Mans is ook meer vatbaar vir kroniese siektes en troumatiese breinbeserings; of om van verworwe immuniteitsgebreksindroom (vigs) om te kom. Mans is geneig om minder oefening in te kry en om oor die algemeen oorgewig te wees. Hulle sal ook nie sommige aanvullingsmiddels, soos vitamiene, inneem nie en skenk ook minder aandag aan hul gesondheid as vroue. Die rede wat soms aangevoer word, is dat mans “toegelaat” word om oorgewig te wees. Die media kan ’n bonkige man steeds as manlik en selfs aantreklik voorstel. Die gedrag en groter gesondheidsbewustheid wat deur vroue geopenbaar word, geskied weens die klem wat die samelewing op voorkoms en ’n slanke lyf van vroue plaas. Indien 'n vrou oorgewig is word sy deur die Westerse samelewing as minder vroulik gesien. Om hierdie rede sal vroue probeer om gesonder te leef en hulself te versorg. 

Hoewel hoogs debatteerbaar, glo wetenskaplikes dat gedrag die belangrikste faktor is wat gesondheid beïnvloed en dat gedragsveranderinge die doeltreffendste manier is om siektes te voorkom. Party gedragspatrone wat met hegemoniese manlikheid vereenselwig word, sluit in ambisie, ’n suksesgeoriënteerde ingesteldheid, onafhanklikheid en om onkwesbaar, emosioneel kalm en soms waaghalsig op te tree. Dit is wél die aanvaarde gedrag en karaktereienskappe vir mans in die Westerse samelewing, maar indien dit na die uiterste oorhel, kan dit gedragspatrone skep wat skadelik is.

Mans is minder geneig om ’n geneesheer te besoek om voorsorgondersoeke te ondergaan. Amerikaanse mans maak 134,5 miljoen minder afsprake met dokters as vroue en maak slegs 40,8% van al die doktersbesoeke uit. Mans versuim om vir ’n jaarlikse hartroetine-ondersoek te gaan. Mans tussen 25 en 65 jaar oud staan ’n vier keer groter kans om aan kardiovaskulêre siektes te sterf as vroue van dieselfde ouderdom.

Dit is ook meer waarskynlik dat mans op ’n latere stadium met ’n terminale siekte gediagnoseer sal word, weens hul teensinnigheid om vroeër ’n dokter te gaan spreek. Dit kan moontlik toegeskryf word aan die geneigdheid van mans om nie die simptome so vinnig soos vroue op te merk nie. Jerry Kaiser, ’n gesondheidsorgkonsultant, dink dat “mans eintlik steeds jagters en krygers is…Hulle is geneig om nie te let daarop wat onsigbaar of inwendig is nie. As daar nie ’n duidelike uitwendige stimulus is nie, is daar geen reaksie nie.”

Van die redes waarom mans nie jaarliks vir ’n roetine-ondersoek gaan nie is vrees, ontkenning, verleentheid en die vermyding van situasies wat buite hul beheer is. Hierdie negatiewe gevoelens word veroorsaak deur die wanopneming omtrent manwees en manlikheid; meer spesifiek om altyd onafhanklik, in beheer van sake en onkwesbaar te wees.

Party mans is onder spanning deur die samelewing se druk om manlik op te tree. Hierdie mans verkeer onder die indruk dat hulle in situasies wat fisieke krag en fiksheid verg die hef in die hand moet behou. Om effens swakkerig, emosioneel of seksueel onvoldoende te wees is ’n enorme bedreiging vir hul selfbeeld. Om selfvoldaan te wees moet hierdie mans die gevoel kry dat húlle diegene is wat die besluite neem, selfversekerd is en rasioneel voorkom. Hierdie genderrolstres ontstaan sodra ’n man voel dat hy miskien onmanlik optree.

Eisler en Skidmore het in 1987 navorsing omtrent manlikheidstresvlakke gedoen. Hulle het vyf manlikheidsmeganismes vasgestel wat met genderrolstres verband hou. Dit sluit in:


Manlikheidsstandaarde veroorsaak nie slegs stres by party mans nie, maar perk ook die mans in om hierdie druk te verlig. Mans en vroue het verskeie maniere om stres te hanteer. Heelparty mans volg wat hulle dink die “manlike manier” is eerder as om ’n objektiewe benadering te kies wat vir hulle die beste is.

Mans word dus beperk tot ’n sekere stel “goedgekeurde” vorme van streshantering. Vanweë hierdie beperkende stel reëls kan baie mans nie stres so goed soos vroue hanteer nie. Vroue raak neerslagtig, stort hul emosies uit en praat met ’n vriend daaroor. Na dese voel hulle beter. Mans is egter geneig om stres op te krop (internalisering) en nie die probleem op te los nie – wat oplaas hul gesondheid affekteer.

Elke samelewing stel sy eie reëls (wat voortdurend verander) hoe mans en vroue hulself moet uitdruk. Mans word daar byvoorbeeld van verwag om vertroosting en ondersteuning te bied. Sodra hul wel swik, in trane uitbars of vertroosting soek kan hulle dalk in aansien daal. Tegelykertyd gun die samelewing (vroue en ander mans) nie die mans kans om hul hartseer, moegheid, swakheid, neerslagtigheid, onbekwaamheid, behoeftigheid of eensaamheid uit te druk sonder dat laasgenoemde hul manlikheid moet opoffer nie.

Die waarskynlikheid dat mans selfmoord sal pleeg, is vier keer so hoog as dié van vroue. Dikwels het familie en vriende geensins onraad vermoed nie.
Mans probeer dikwels om depressie op eie houtjie te hanteer, sonder om raad van ’n deskundige te vra, wat baie keer sodoende op die dood uitdraai. 

Baie meer mans as vroue dra nie hul sitplekgordel nie, bestuur dronk, is aggressief en raak in gevegte betrokke of ry vinnig en roekeloos. Mans staan ’n groter kans om by manslag, motorongelukke en ander ongelukke betrokke te raak. Trouens, die kans is drie keer groter dat mans as vroue in ongelukke sal sterf. Hoewel daar aangevoer word dat gevaarlike arbeid (soos in die mynwese) meestal deur mans verrig word en 93% van die werkpleksterftesyfer mans is, glo ander dat waaghalsigheid tog ’n rol moes gespeel het.

Mans sal gewoonlik meer kanse met hul gesondheid waag as vroue. Waaghalsigheid word as aanvaarbaar by mans, en in ’n sekere mate selfs as manlik, beskou. Mans loop dubbel die risiko om aan kanker te sterf as vroue. Mans is ook meer geneig om te rook, nie sonbrandmiddel aan te wend nie, ongesond te eet en nie oefeninge te doen nie.

Die redes vir hierdie bereidwilligheid om risiko’s te loop word oraloor beredeneer. Party is van mening dat die risikogedrag meestal of geheel en al deur die samelewing se verwagting en aanvaarding daarvan veroorsaak word. Ander glo weer dat mans, veral jong mans, geneties vatbaar is om minder risikovermydend as vroue te wees omdat, sou die voortplantingskapasiteit van ’n groep in berekening gebring word, die dood van ’n jong man minder skade inhou as die verlies van ’n jong vrou. Dit plaas klaarblyklik ’n soort ewolusionêre druk op mans om meer risiko’s te loop en hul lewens in gevaar te stel. Daarby word ook genoem hoe wydverspreid en kultuuronafhanklik sekere raakpunte omtrent manlike identiteit is, in die sin dat, sou manlikheid suiwer aangeleerde gedrag gewees het, verskillende samelewings uit verskillende tydperke heeltemal verskillende idees rakende manlike genderrolle sou gehad het – wat deur die verloop van die geskiedenis egter betreklik dieselfde gebly het.

Volgens Arran Stibbe kan mans se gesondheidsprobleme verbind word aan die sosiale genderrol van ons kultuur. Deur tydskrifte deur te blaai, het hy bevind dat die media “tradisionele manlikheid” aanmoedig. Die tydskrifte besing “manlike” goed, soos om te hou van gewere, vinnige motors, wulpse vroue asook die gereelde lees van pornografie. In hierdie tydskrifte word verskeie “ideale” mans uitgebeeld. Die probleem: al die mans plaas hul gesondheid op die spel.

Die spierbouer wat uitgebeeld word, gaan gewoonlik gepaard met swak oefening wat nie op kardiovaskulêre oefening of op die hele liggaam van toepassing is nie. Die “steak en tjips”-beeld word verbind aan hoë cholesterol. 

Die oormatige bierdrinkerbeeld kan aanleiding gee tot dronkbestuur. Die kits- en kafkosliefhebber skep ’n presedent vir vetsug. Die beeld van 'n sekskampioen kan meebring dat die manslesers ’n groter risiko loop om seksueel-oordraagbare siektes op te doen. Laastens skep die idee van ’n man as ’n sportbehepte televisiekyker taaiheid en aggressie.

Navorsing oor bierreklame deur Strate (Postman, Nystrom, Strate en Weingartner 1987; Strate 1989,1990) en deur Wenner (1991) het sekere interessante resultate opgelewer. In bieradvertensies word die manlikheids-ideologie (veral waaghalsigheid) vertoon en aangemoedig. Die advertensie kan fokus op ’n situasie waar ’n man ’n hindernis binne ’n groep moet oorkom. Die mans kan ook hetsy hard werk of speel, soos waar fisieke arbeiders soos cowboys, bouers of plaaswerkers ingespan word. Die bier word as ’n beloning vir ’n knap stukkie werk voorgehou.

’n Bier word vereenselwig met die oorskakeling van werk na ontspanning. Bierreklame met spel tussen vriende as die sentrale tema betrek oormeestering (hetsy oor die natuur of medemens), risiko en avontuur. Die mans kan byvoorbeeld visvang, kampeer, aan sport deelneem of in kroeë uithang. Daar is gewoonlik ’n element van gevaar sowel as ’n toespitsing op beweging en spoed. Dit beklemtoon die denkbeeld dat ware mans gevaar oorkom en van spoed hou (byvoorbeeld vinnige motors/om vinnig te bestuur). Die kroeg dien as ’n plek waar manlikheid getoets word (vaardighede soos potspel, armdruk en drankuithouvermoë), maar is vir mans ook ’n plek van samekoms. Bier word ook met die natuur verbind – die gedagte dat bier natuurlik, suiwer, nie skadelik en miskien selfs gesond is - word ten sterkste gesuggereer.

Mans verbruik meer alkohol as vroue, wat teruggevoer kan word na die uitbeelding daarvan in die media saam met die “spiertier”-houding.
Mans drink drie keer meer as vroue. Hulle raak by durfal-aktiwiteite soos fuifsuipery betrokke. Volgens Rorabaugh se studie is mansstudente die kwaaiste drinkers van die Amerikaanse gemeenskap. Daar is die algemene opvatting dat mansstudente na avontuur opsoek is en dat hul studentedae deur alkoholmisbruik deurtrek is.

Volgens Green is drankspeletjies ’n belangrike faktor by die sosialisering van nuwe studente wat swaar op gesteun word. Drankverbruik word as ’n avontuur op sigself beskou, sowel vir die feit dat dit mans bevry om geslagsomgang, geweld en ander avontuurlike gedrag te ervaar. In ruil vir hierdie risiko wat geloop word, glo mansstudente dat hulle deur hul portuurgroep aanvaar sal word.
Alkohol is nie alleen op sigself ’n risiko in hierdie mans se lewens nie, maar party studenterituele en –tradisies vereis mans om gevaar met hul alkoholverbruik te meng. Hierdie jong mans dink dat hul manlikheid slegs kan ontwikkel binne ’n oomblik wat sosiaal deur alkohol oorheers word.




</doc>
<doc id="55368" url="https://af.wikipedia.org/wiki?curid=55368" title="Karaat">
Karaat

Karaat is 'n eenheid van massa vir edelstene en pêrels waarby 1 karaat = 200mg (3.085 grein). Diamante se massa (of gewig) word in karaat bepaal. Die grootste diamant ooit gevind is die Cullinan-diamant van 3 024.75 karaat. 

Karaat is ook die bepaling van die suiwerheid van goud en silwer: 24 karaat is suiwer (100%) goud. 18 karaat goud bevat 18 dele suiwer goud uit die 24 dele. 

Die woord karaat kom van "Karob". Daar is geglo dat die karobsaad (saad van die Johannesbroodboom) altyd dieselfde gewig het, daarom is dié saad jare gelede gebruik om meetskale te kalibreer.


</doc>
<doc id="55369" url="https://af.wikipedia.org/wiki?curid=55369" title="De Wildt">
De Wildt

De Wildt is 'n dorpie in die Noordwes, Suid-Afrika. Dit is 18 km oos van Brits. Die dorpie is vernoem na E de Wildt, ingenieur van die Nederlandse spoorwegmaatskappy NZASM, wat in 1905 die spoorlyn van Pretoria na Rustenburg opgemeet het.

Op 7 Desember 1912 het generaal J.B.M. Hertzog sy toespraak hier gelewer wat regstreeks aanleiding gegee het tot die stigting van die Nasionale Party. Destyds het hy verskil van sy kollegas genls. Smuts en Botha oor die toekomstige verhouding tussen Engels- en Afrikaanssprekende Suid-Afrikaners.

Naby De Wildt is 'n navorsingstasie oor jagluiperds waar die eerste jagluiperd ooit in gevangeskap geteel is. Margaret Roberts, internasionaal erkende kundige op die gebied van kruie, het ook 'n kruiesentrum hier gehad waar sy kruie gekweek en lesings en demonstrasies gegee het.




</doc>
<doc id="55370" url="https://af.wikipedia.org/wiki?curid=55370" title="Groot Marico">
Groot Marico

Groot Marico is 'n dorp in die Noordwesprovinsie van Suid-Afrika. Die dorp is eers in 1948 gestig deur AJM van Aardt en 'n paar vriende op die plaas Wonderfontein. Die Voortrekkers het hulle reeds in 1845 in die omgewing begin vestig. In 1871 is Groot Marico as deel van Zeerust as 'n nuwe distrik verklaar deur die destydse Transvaalse republiek. Groot Marico het veral bekend geword vir die stories wat deur Herman Charles Bosman oor die dorp, sy omgewing en mense geskryf is. Die N4 nasionale pad gaan deur Groot Marico.

Die Slag van Kleinfontein het op 24 Oktober 1901 tydens die Tweede Vryheidsoorlog tien kilometer wes van die dorp plaasgevind. Die Boere het die Britse opmars tydelik gestuit; die Britte het 400 man en 'n groot aantal waens verloor terwyl die Boere slegs 60 ongevalle gehad het. Daar is 'n gedenkteken opgerig wat die plek aandui waar die slag plaasgevind het.

Daar is ook baie dolomietgrotte in die omgewing waarvan sommige fossieloorblyfsels van diere bevat. Daar is ook drie damme in die omgewing: Marico-Bosvelddam, Kromellenboogdam en die Klein-Maricodam.




</doc>
<doc id="55371" url="https://af.wikipedia.org/wiki?curid=55371" title="Königs Wusterhausen">
Königs Wusterhausen

Königs Wusterhausen (tot 1718 "Wendisch Wusterhausen", Neder-Sorbies: "Parsk") is 'n stad in die distrik Dahme-Spreewald van die Duitse deelstaat Brandenburg met 'n oppervlakte van 95,83 vierkante kilometer en 'n bevolking van 34 240 (soos op 31 Desember 2013). Die stad is veral bekend vir die kasteel Königs Wusterhausen met die "Tabakskollegium" van Frederik I van Pruise in die 18de eeu, die uitvinding van die draadlose telekommunikasie op die "Funkerberg" en in die stadsdeel Zeesen op 22 Desember 1920 en as spoorwegknooppunt in die suidooste van Berlyn met direkte verbindings na Berlyn, Cottbus, Frankfurt (Oder), Rathenow en Senftenberg.

Die stad bestaan uit die sewe stadsdele Königs Wusterhausen met Deutsch Wusterhausen (sedert 1 Januarie 1974) en Neue Mühle (1898), Diepensee (29 Februarie 2004), Kablow (26 Oktober 2003), Niederlehme met Ziegenhals (26 Oktober 2003), Senzig met Bindowbrück en Siedlung Waldesruh (26 Oktober 2003), Wernsdorf met Ziegenhals (26 Oktober 2003), Zeesen met Körbiskrug, Am Steinberg, Neu Kamerun, Steinbergsiedlung, Bürgerswalde (26 Oktober 2003) en Zernsdorf met Kablow-Ziegelei en Uckley (26 Oktober 2003).

Königs Wusterhausen lê in die suidooste van Berlyn en grens in die noordooste aan Gosen-Neu Zittau en Spreenhagen, in die suidooste aan Heidesee, in die suide aan Bestensee, in die suidweste aan Mittenwalde, in die weste aan Wildau en Zeuthen en in die noordweste aan Schönefeld (veral bekend vir die Berlyn-Brandenburg Internasionale Lughawe).

Königs Wusterhausen het die volgende Susterstede:




</doc>
<doc id="55374" url="https://af.wikipedia.org/wiki?curid=55374" title="Maquassi Hills Plaaslike Munisipaliteit">
Maquassi Hills Plaaslike Munisipaliteit

Maquassi Hills, Makwassieheuwels of Makwassieberg is 'n plaaslike munisipaliteit in die Dr. Kenneth Kaunda-distriksmunisipaliteit in Noordwes, Suid-Afrika.

Nedersettings in die munisipaliteit sluit in:


</doc>
<doc id="55377" url="https://af.wikipedia.org/wiki?curid=55377" title="Darius Dhlomo">
Darius Dhlomo

Darius Mfana Temba Dhlomo (* 9 Augustus 1931, † 13 Junie 2015) was 'n Suid-Afrikaanse voormalige sokkerspeler, akteur, bokser, musikant en politieke aktivis.

Naas sy boksloopbaan het hy uitgedraf as kaptein van die Baumannville City Blacks en die Natalse nasionale sokkerspan. In 1958 het hy na Nederland verhuis om vir SC Heracles te speel. By Heracles was hy saam met Steve Mokone die eerste swart Suid-Afrikane in 'n Europese sokkerliga.

Met sy debuutwedstryd teen Rigtersbleek het hy onder die paviljoen verklee. Hy het nie besef dat Nederland nie 'n apartheidsbeleid toepas nie. Die aanvaller Joop Schuman het hom ingelig dat hy saam met sy wit medespelers kan aantrek.

In Nederland het hy ook vir Vitesse Arnhem, DHC Delft, HVV Tubantia en Enschedese Boys gespeel. By die Enschedese Boys het hy saam met die Nederlandse sokkerlegende Abe Lenstra uitgedraf.

Dhlomo was ook 'n aktiewe lid van die African National Congress. Daarom kon hy nie voor 1992 na Suid-Afrika terugkeer nie. Hy het in Enschede aangebly en was 'n aktiewe lid van die Partij van de Arbeid.

In die Nederlandse rolprent "De Zwarte Meteoor" (oor die lewe van Steve Mokone, 2000) het Dhlomo die rol van Steve Mokone vertolk.



</doc>
<doc id="55380" url="https://af.wikipedia.org/wiki?curid=55380" title="Hlabisa Plaaslike Munisipaliteit">
Hlabisa Plaaslike Munisipaliteit

Die Hlabisa Plaaslike Munisipaliteit was een van die plaaslike munisipaliteite in die Umkhanyakude-distriksmunisipaliteit in KwaZulu-Natal, Suid-Afrika.

Op 8 Aug 2016 het dit met Die Groot Vyf Valsbaai Plaaslike Munisipaliteit saamgesmelt, dit staan nou as die Groot Vyf Hlabisa Plaaslike Munisipaliteit bekend.


</doc>
<doc id="55381" url="https://af.wikipedia.org/wiki?curid=55381" title="Mtubatuba Plaaslike Munisipaliteit">
Mtubatuba Plaaslike Munisipaliteit

Die Mtubatuba Plaaslike Munisipaliteit is een van die plaaslike munisipaliteite in die Umkhanyakude-distriksmunisipaliteit in KwaZulu-Natal, Suid-Afrika.

Nedersettings in die munisipaliteit:


</doc>
<doc id="55382" url="https://af.wikipedia.org/wiki?curid=55382" title="Die Groot Vyf Valsbaai Plaaslike Munisipaliteit">
Die Groot Vyf Valsbaai Plaaslike Munisipaliteit

Die Groot Vyf Valsbaai Plaaslike Munisipaliteit was een van die plaaslike munisipaliteite in die Umkhanyakude-distriksmunisipaliteit in KwaZulu-Natal, Suid-Afrika.

Op 8 Aug 2016 het dit met Hlabisa Plaaslike Munisipaliteit saamgesmelt, en staan nou as die Groot Vyf Hlabisa Plaaslike Munisipaliteit bekend.


</doc>
<doc id="55383" url="https://af.wikipedia.org/wiki?curid=55383" title="UMhlabuyalingana Plaaslike Munisipaliteit">
UMhlabuyalingana Plaaslike Munisipaliteit

Die uMhlabuyalingana Plaaslike Munisipaliteit is een van die plaaslike munisipaliteite in die Umkhanyakude-distriksmunisipaliteit in KwaZulu-Natal, Suid-Afrika.


</doc>
<doc id="55384" url="https://af.wikipedia.org/wiki?curid=55384" title="Nasionale Aukštaitija-park">
Nasionale Aukštaitija-park

Die Nasionale Aukštaitija-park is 'n nasionale park in die noord-ooste van Litaue, sowat 100 kilometer noord van die hoofstad Vilnius, met 'n oppervlakte van 40 574 hektaar waarvan vyftien persent deur mere beslaan word. Die park is een van Litaue se belangrikste toeristetrekpleisters.

Die park - die oudste van Litaue se huidige vyf nasionale parke - is in 1974 as "Nasionale Park van die Litause SSR" gestig en het sy oorsprong in 'n natuurbewaringsgebied wat reeds sedert 1960 bestaan het. Die naam is in 1991 tot sy huidige vorm gewysig. Net soos die ander vier nasionale parke is dit na sy etnografiese gebied, Aukštaitija of Bo-Litaue, vernoem.

In administratiewe opsig maak die park deel uit van drie distriksmunisipaliteite: Ignalina (50 persent van die totale oppervlakte), Utena en Švenčionys (25 persent elk). Bosgebiede beslaan meer as 70 persent van die park se oppervlakte. Hier oorheers dennebome, waarvan sommige 200 jaar oud is, met 80 persent die toneel. Sowat 2,1 persent van die nasionale park is streng beheerde bewaringsgebiede en mag slegs deur besoekers betree word as hulle deur park-personeel vergesel word.

Die Nasionale Aukštaitija-park staan bekend vir sy biodiversiteit - alhoewel dit minder as een persent van Litaue se totale oppervlakte beslaan, huisves dit meer as 700 of 59 persent van alle inheemse plantspesies en is dit die natuurlike habitat van 64 plant-, agt swam- en 48 voëlspesies wat in Litaue se Rooi Boek van bedreigde spesies gelys word.

126 mere met 'n totale wateroppervlak van 59,3 km² maak deel uit van die nasionale park se bos- en heuwellandskap. Hulle word dikwels deur klein riviere en spruite met mekaar verbind en het danksy die goed ontwikkelde infrastruktuur met rusplekke en bootverhuurders lankal 'n gewilde bestemming vir watersportentoesiaste soos kajakvaarders geword.

Die grootste meer in die park is Kretuonas met 8,29 km². Tauragnas-meer is die diepste in Litaue met 60,5 m. Altesaam veertien mere is groter as 1 km². Ses mere beslaan tussen 0,5 en 1 km² en 35 mere het 'n oppervlak van tussen 5 en 50 ha. Die res is kleiner as vyf ha. Sommige van die kleiner mere verander geleidelik tot moerasse.

Die Baluošas-meer spog met sewe eilande waarvan een oor sy eie klein meer beskik. 'n Klein spruit vloei vanaf dié meer na Baluošas en maak dit uniek in Litaue. Die grootste rivier in die parkgebied is Žeimena met 'n totale lengte van 114 km, waarvan 22 km binne die nasionale park. Dit mond in die Neris uit. Alle riviere en mere in die parkgebied maak deel uit van die Žeimena-bekken.

Die Ladakalnis-heuwel, wat tot geomorfologiese monument verklaar is, is bekend vir sy uitsig oor ses van die park se mere.

Daar is altesaam 116 nedersettings met 'n bevolking van sowat 2 300 in die nasionale park wat volgens sy bevolkingsdigtheid in drie dele verdeel kan word: die yl bevolkte noordelike deel waar klein dorpies in bosgebiede naby mere en riviere geleë is, en die digter bevolkte sentrale en suidelike dele met hul hoër ontwikkelde landbou en groter nedersettings.

Die kleinste nedersettings is gehugte met vyf of minder inwoners. Hulle bestaan gewoonlik uit een of meer plaashuise wat deur bosse of waterliggame van mekaar geskei word. Hierdie klein dorpies, waaronder Pažeimenys, Pelekas, Skroblai, Aukštaglėjus en Gineitiškis, vorm sowat 'n derde van alle nedersettings in die park en is ook die mees tipiese dorpsvorm in die plaaslike landskap.

Slegs 'n klein aantal nedersettings het bevolkings van tussen 100 en 200 soos byvoorbeeld Antalksnė, Palūšė en Reškutėnai. Kaltanėnai is die grootste dorp met meer as 300 inwoners.

Hoe kleiner 'n nedersetting, hoe ouer is sy bewoners. 71 persent van die bevolking in 49 dorpe met tien of minder inwoners is afgetredenes. Jonger mense woon gewoonlik in die groter nedersettings. Die persentasie kinders is baie klein - jong gesinne het meestal een of twee kinders.

Die park staan bekend vir die hoë lewensverwagting van sy bewoners - so was in 1992 32 inwoners ouer as 90 jaar. Die verhoogde lewensverwagting word aan die aktiewe lewenswyse en natuurlik ook aan die skoon omgewing toegeskryf.



</doc>
<doc id="55385" url="https://af.wikipedia.org/wiki?curid=55385" title="Son Doong">
Son Doong

Die Sơn Đoòng-grot (in Viëtnamees: "Hang Sơn Đoòng", of Bergriviergrot) is 'n massiewe grot wat as die grootste grot ter wêreld beskou word. Hierdie grot is in die Phong Nha-Ke Bang Nasionale Park in die provinsie Quang Binh in Viëtnam geleë, naby die grens met Laos.

Ondanks die grot se grootte is dit eers in 1991 ontdek en in 2009 aan die publiek bekend gestel. Die Son Doong-grot bestaan uit 'n lang tonnel van meer as vier kilometer in lengte. Hierdie tonnel is op plekke tot 180 meter hoog en 90 meter breed.

Die Son Doong-rivier, 'n groot, vinnig vloeiende ondergrondse rivier loop deur die grot.



</doc>
<doc id="55391" url="https://af.wikipedia.org/wiki?curid=55391" title="Dwaalkoeël">
Dwaalkoeël

'n Dwaalkoeël is 'n koeël wat nie sy bedoelde teiken tref nie. Dwaalkoeëls word gewoonlik veroorsaak deur kruisgeskut (oor en weer geskietery) of die afvuur van wapens tydens feestelikhede. Dwaalkoeëls is uiters gevaarlik en kan mense en diere noodlottig wond.



</doc>
<doc id="55392" url="https://af.wikipedia.org/wiki?curid=55392" title="Tugela Ferry">
Tugela Ferry

Tugela Ferry is 'n dorp geleë in die middel van KwaZulu-Natal, Suid-Afrika. Die nedersetting, wat een van die armste in die land is, is ook in die voormalige tuisland KwaZulu geleë. Die dorpie is 30 km suid van Pomeroy en langs die Tugelarivier. Die naam is ontleen aan die pont wat gebruik is om oor die Tugelarivier te gaan voor die enkellaanstaalbrug gebou is.




</doc>
<doc id="55393" url="https://af.wikipedia.org/wiki?curid=55393" title="Hlabisa">
Hlabisa

Hlabisa is 'n dorp in die Groot Vyf Hlabisa Plaaslike Munisipaliteit, Umkhanyakude-distriksmunisipaliteit in oostelike KwaZulu-Natal, Suid-Afrika.



</doc>
<doc id="55394" url="https://af.wikipedia.org/wiki?curid=55394" title="Jozini">
Jozini

Jozini is 'n dorp in die Umkhanyakude-distriksmunisipaliteit in die noordooste van KwaZulu-Natal, Suid-Afrika. Die Pongolapoortdam (ook bekend as die "Jozinidam") is naby geleë.




</doc>
<doc id="55395" url="https://af.wikipedia.org/wiki?curid=55395" title="Mtubatuba">
Mtubatuba

Mtubatuba is 'n dorp in noordoostelike KwaZulu-Natal, Suid-Afrika. Die dorp is naby die N2 nasionale pad en die pad na St. Lucia draai uit Mtubatuba, sowel as die pad na die Hluhluwe-natuurreservaat. Daar is ook 'n halte op die spoorlyn vanaf Durban met die naam Mthubuthubu - genoem na 'n Zoeloehoofman. Die naam beteken "hy wat uitgeklop moes word", na aanleiding van die hoofman wat eers met 'n gesukkel deur die vroedvroue uit sy moeder se skoot bevry is.

Die dorp het ontstaan in 1911 toe albei kante van die Mfolozirivier oopgestel is vir suikerrietplantasies. 'n Suikermeule is in 1916 geopen. Die meule is egter in 1918 deur vloedwater vernietig en weer in 1924. Die meule is op hoërliggende grond herbou en produksie is in 1927 hervat.




</doc>
<doc id="55396" url="https://af.wikipedia.org/wiki?curid=55396" title="Umzimkhulu">
Umzimkhulu

Umzimkhulu is 'n dorpie in KwaZulu-Natal, Suid-Afrika. Die dorpie lê op die R52-hoofweg in die suide van die provinsie. Die dorp was voor 1994 in die tuisland van Transkei. 

Umzimkhulu was reeds 'n belangrike handelspos voor dit amptelik in 1884 uitgelê is. Die naam is van Zoeloeoorsprong en beteken "groot dorp".




</doc>
<doc id="55399" url="https://af.wikipedia.org/wiki?curid=55399" title="Creighton">
Creighton

Creighton is 'n klein dorpie in suidelike KwaZulu-Natal, Suid-Afrika. Volgens die 2011-sensus het die dorp 'n bevolking van 900 gehad, waarvan 86 (9.6%) blankes was.



</doc>
<doc id="55400" url="https://af.wikipedia.org/wiki?curid=55400" title="Mandeni">
Mandeni

Mandeni is 'n dorp naby die noordkus, in die middel van KwaZulu-Natal, Suid-Afrika. Die dorp is 22 km van KwaDukuza (Stanger) en 96 km vanaf Durban geleë.

Die Tugelarivier vloei deur Mandeni. Die mond van die rivier is 10 km vanaf die middedorp.

Die dorp het verskeie fabrieke en trek werkers van vêr. Die grootste werkverskaffer is Sappi, Suid-Afrika se grootse papiervervaardiger.



</doc>
<doc id="55405" url="https://af.wikipedia.org/wiki?curid=55405" title="Arabinform">
Arabinform

Arabinform - bied nuus in die Arabiese streek, is gestig in Oktober 2007. Dek gebeure in die politieke, ekonomiese en sosiale lewe van die Arabiese lande. Prioriteit vir die "Arabinform" is die sosio-politieke en sosio-ekonomiese situasie van die lande en die streek as 'n geheel te monitor.



</doc>
<doc id="55408" url="https://af.wikipedia.org/wiki?curid=55408" title="Hoërskool Vrede">
Hoërskool Vrede

Hoërskool Vrede is 'n Afrikaans-medium sekondêre skool wat in Reynekestraat in Vrede, Vrystaat, Suid-Afrika geleë is. Hulle posadres is Privaatsak X7, Vrede, 9835. Die skool se leuse is "Mik Hoog".




</doc>
<doc id="55410" url="https://af.wikipedia.org/wiki?curid=55410" title="Maluti-a-Phofung Plaaslike Munisipaliteit">
Maluti-a-Phofung Plaaslike Munisipaliteit

Die Maluti-a-Phofung Plaaslike Munisipaliteit is een van die Plaaslike Munisipaliteite in die Thabo Mofutsanyana-distriksmunisipaliteit in die Vrystaat, Suid-Afrika.

Nedersettings in die munisipaliteit:


</doc>
<doc id="55412" url="https://af.wikipedia.org/wiki?curid=55412" title="Kwa Sani Plaaslike Munisipaliteit">
Kwa Sani Plaaslike Munisipaliteit

Die Kwa Sani Plaaslike Munisipaliteit is 'n voormalige plaaslike munisipaliteit in die Harry Gwala-distriksmunisipaliteit in KwaZulu-Natal, Suid-Afrika. Dit het in Augustus 2016 met Ingwe Plaaslike Munisipaliteit saamgesmelt om die Nkosazana Dlamini-Zuma Plaaslike Munisipaliteit te vorm.

Nedersettings in die munisipaliteit:


</doc>
<doc id="55414" url="https://af.wikipedia.org/wiki?curid=55414" title="Meänkieli">
Meänkieli

Meänkieli of Tornedal-Fins (Sweeds: "meänkieli" of "tornedalsfinska"; letterlik "ons taal") is 'n Fins-Oegriese taal wat in die Tornedal, 'n vallei van die Sweeds-Finse grensrivier Torneälv (Fins: "Tornionjoki") in Noord-Swede, gepraat word. Die taal, wat nou verwant aan Fins is en waarna dikwels as 'n variant of dialek van Fins verwys word, word in Swede sedert April 2000 naas Fins, Romani, Jiddisj en Samies amptelik as minderheidstaal erken.

Die woordeskat van Meänkieli is sterk deur leenwoorde uit Sweeds beïnvloed. Dit het ook nie deelgeneem aan die ontwikkelinge waaraan die Finse taal in die 19de en 20ste eeu blootgestel is nie.


</doc>
<doc id="55415" url="https://af.wikipedia.org/wiki?curid=55415" title="Nasionale Dag van Rusland">
Nasionale Dag van Rusland

Die Nasionale Dag van Rusland word in die Russiese Federasie op 12 Junie gevier en is 'n openbare vakansiedag.

Die eerste Kongres van Volksafgevaardigdes van die RSFSR het op 12 Junie 1990 die Deklarasie van Onafhanklikheid aanvaar waardeur Rusland as 'n soewereine staat gevestig is. Alhoewel Rusland sedert die middeleeue as 'n onafhanklike land bestaan het, was die RSFSR in formele opsig 'n deelstaat van die Sowjetunie en sodoende aan die Sowjet-regering in die Moskouse Kremlin ondergeskik.

Die uitroeping van 'n Russiese staat, wat onafhanklik van die destydse Moskouse bewind sou wees, was aan 'n inisiatief van Boris Jeltsin te danke en het in 'n tyd plaasgevind toe die magsmonopool van die Sowjet-Russiese Kommunistiese Party deur demokratiese bewegings bevraagteken is.

Presies een jaar ná die Russiese onafhanklikheidsverklaring is die eerste vrye presidensiële verkiesings in Rusland gehou. Hierdie datum word sedert 1994 as openbare vakansiedag gevier. Dit het in 2001 sy huidige amptelike naam "Dag van Rusland" (День России) gekry.


</doc>
<doc id="55417" url="https://af.wikipedia.org/wiki?curid=55417" title="Plombir">
Plombir

Plombir (Russies Пломбир) is 'n gewilde Russiese vanieljegeur-roomys wat tradisioneel in 'n wafelbeker aangebied word. Alhoewel die Russiese naam van die Franse "glace Plombières" afgelei is, is dit nie dieselfde ding nie: die Franse variant word met kirsch en versuikerde vrugte bedien.

Plombir word deur 'n besonder gladde, sagte en romerige tekstuur gekenmerk wat aan sy bestanddele (vars volmelk, room, suiker, soms ook soet kondensmelk) te danke is. 

Plombir het as gevolg van Russiese immigrasie lankal ook in lande soos Duitsland gewild geraak waar dit plaaslik vervaardig en in supermarkte aangebied word. 



</doc>
<doc id="55418" url="https://af.wikipedia.org/wiki?curid=55418" title="Bosbokrand">
Bosbokrand

Bosbokrand is 'n nedersetting in noordoostelike Mpumalanga, Suid-Afrika en die setel van die Bosbokrand Plaaslike Munisipaliteit. Die naam verwys na die baie bosbokke wat in die verlede hier geloop het. 

Die eerste handelspos is in 1884 geopen. 




</doc>
<doc id="55420" url="https://af.wikipedia.org/wiki?curid=55420" title="Belfast, Mpumalanga">
Belfast, Mpumalanga

Belfast is 'n dorp in Mpumalanga, Suid-Afrika. Die dorp is ook bekend as een van die koudste nedersettings in Suid-Afrika omrede dit op 2 025 m bo seevlak op die Drakensbergse platorand geleë is. Belfast dien sedert 2010 as administratiewe setel vir die Emakhazeni Plaaslike Munisipaliteit. Die amptelike dorpsnaam is eweneens gewysig tot eMakhazeni.

Die dorp is op 30 Junie 1890 gestig op die plaas Tweefontein – volgens oorlewering deur Richard Charles O'Neill, 'n boorling van Belfast in Noord-Ierland. Sommige bronne verwys na sy plaas wat hy "Belfast" genoem het en waarop die nedersetting ontstaan het.

Die munisipale gebied is 4 736 km groot. Bees-, suiwel- en skaapboerdery is van die belangrikste ekonomiese aktiwiteite in die distrik.




</doc>
<doc id="55421" url="https://af.wikipedia.org/wiki?curid=55421" title="Beleg van Leningrad">
Beleg van Leningrad

Die term Beleg van Leningrad (Russies блокада Ленинграда) verwys na die beleg van die tweede grootste stad van die Sowjetunie, die huidige Sint Petersburg, deur die Duitse weermag en Finse troepe gedurende die Tweede Wêreldoorlog. Die beleg het op 8 September 1941 begin, toe 2,5 miljoen inwoners (waaronder 400 000 kinders) sonder kos- en brandstofvoorrade in die stad vasgevang was, en het voortgeduur tot 27 Januarie 1944.

Volgens beramings het meer as 1,1 miljoen Leningraders van honger en koue gesterf.

Die beleg was nie daarop gemik om die stad in te neem nie, maar om sy bevolking stelselmatig van honger te laat sterf. Dit word by die afskuwelikste oorlogsmisdade gereken wat deur die Duitse weermag tydens die oorlog teen die Sowjetunie gepleeg is.

Die inname van Leningrad was een van drie strategiese doelwitte van die Duitse "Operasie Barbarossa", die kodewoord vir die aanval op Sowjet-Rusland, en die militêre hoofdoelwit van die Duitse "Heeresgruppe Nord" ("Leërgroep Noord"). Hierdie strategie is aangemoedig deur Leningrad se politieke status as voormalige hoofstad van Rusland en as simboliese hoofstad van die Russiese Rewolusie in 1917, sy militêre betekenis as een van die hoofbasisse van die Sowjet-Russiese Oosseevloot en sy belangrikheid as nywerheidstad wat 'n groot aantal wapenfabrieke gehuisves het. In 1939 het Leningrad elf persent van die Sowjetunie se nywerheidsproduksie opgelewer.

Volgens berigte was Adolf Hitler so hoopvol dat die inname van Leningrad binne kort tyd sou slaag dat hy die uitnodigings vir die seëviering, wat in die Leningradse Hotel Astoria sou plaasvind, vooraf laat druk het. Die Duitsers het egter nog geen planne vir Leningrad se uiteindelike lot gesmee nie - daar was voorstelle om die stad tot "Adolfsburg" te hernoem en dit - volgens die sogenaamde "Generalplan Ost" - tot hoofstad van die Duitse Ryk se nuwe provinsie Ingermanland te maak. Ander planne het voorsiening vir die stad se uitwissing en die aftreding van groot gebiede noord van die Newa-rivier aan Finland gemaak.


</doc>
<doc id="55424" url="https://af.wikipedia.org/wiki?curid=55424" title="Sacramento">
Sacramento

Sacramento is die hoofstad en met 'n bevolking van 489 676 ook die sesde grootste stad in Kalifornië (VSA). 



</doc>
<doc id="55426" url="https://af.wikipedia.org/wiki?curid=55426" title="Aleppo">
Aleppo

Aleppo (Arabies: حلب, uitgespreek [ˈħalæb]) is met sowat 2,3 miljoen inwoners die grootste stad van Sirië‎. Dit word in Arabies "Halab" en dikwels ook "ash-Shahba" ("die grys stad") genoem. Aleppo was die eerste stad wat in 2006 met die titel "Kulturele hoofstad van die Islam" vereer is.

Aleppo, wat vroeër nog as moderner en meer vooruitstrewend as die Siriese hoofstad beskou is, wedywer met Damaskus om die titel "oudste deurgaans bewoonde nedersetting ter wêreld". In elk geval kry die gebied van Aleppo meer jaarlikse reën as die oasestad Damaskus sodat dit al vroeg in die geskiedenis tot 'n belangrike landbougebied ontwikkel het waar geen besproeiing benodig is nie.

Die stad het daarnaas voordeel uit sy strategiese ligging langs die Syroete getrek wat China met die Mediterreense wêreld verbind het en was 'n belangrike handelsplek en gerieflike oorstaanplek vir karavane op die roete tussen Europa en Indië. Aleppo was ook by die kruispunt van die handelsroetes geleë wat Istanboel met Kairo en Mekka verbind het. Vanaf die 16de eeu het Aleppo 'n sentrale rol in die handel met Europese stede gespeel en is sodoende al vroeg in die wêreldekonomie geïntegreer. Ná die opening van die Suezkanaal in 1869 het Aleppo as handelstad ietwat aan belangrikheid ingeboet, maar is tans naas Istanboel en Kairo steeds een van die leidende handelsmetropole in die Midde-Ooste.

Dit was veral Christelike families wat hul ekonomiese welvaart aan die internasionale handel te danke gehad het. Statige burgerhuise in Aleppo se Christelike kwartier getuig van hierdie periode in die plaaslike geskiedenis. Omstreeks 1920 het sowat 40 000 Armeense vlugtelinge uit Anatolië na Aleppo gestroom waar 'n Armeens-Christelike gemeente hulle al eeue vroeër gevestig het. Tans beloop die aandeel Christelike bewoners sowat dertig persent - drie keer so veel as in Damaskus.

Aleppo se ou stad met sy oosterse basaar (die sogenaamde Soeks) is deur UNESCO as wêrelderfenisgebied gelys. In September 2012 is groot dele van die Soeks ná 'n aanval, wat deur die gewapende opposisiegroep Vrye Siriese Leër geloods is, deur 'n brandramp vernietig.

Aleppo is die naam wat tans in die meeste Europese tale vir die stad gebruik word. In die antieke tydperk het dit bekend gestaan as "Khalpe" en "Khalibon", terwyl Grieke en Romeine dit "Beroea" (Griekse skryfwyse: Βέροια) genoem het. Gedurende die Kruistogte, en nog eens gedurende die Franse Mandaat vir Sirië en Libanon is na die stad as "Alep" verwys; "Aleppo" is die Italiaanse ekwivalent van dié naam.

Die antieke naam "Halab" word ook in moderne Arabies gebruik. Sy etimologiese oorsprong is onbekend. Sommige bronne assosieer die naam met die Amoritiese woorde vir "yster" of "koper", twee metale wat in die antieke periode hier ontgin is. In Aramees beteken "Halaba" "wit" sodat die stadsnaam moontlik 'n verwysing na die kleur van die grond en die marmergroewe van die gebied.

'n Ander voorgestelde etimologie beweer dat Halab as "hy het melk gegee" vertaal kan word - 'n verwysing na die tradisionele oorlewering waarvolgens Abraham melk aan reisigers gegee het wat deur die gebied getrek het. Sy koeie was asgrys (Arabies: "shaheb") sodat Aleppo soms ook "Halab ash-Shahba" ("hy het die asgrys [koeie] gemelk") genoem word.

Vanaf die 11de eeu het Joodse rabbyne na die gebied van Aleppo as "Aram Zobah" verwys, 'n naam wat deur Siriese Jode steeds gebruik word. Daar is tenminste dertien verwysings na "Zobah" in die Bybel.



</doc>
<doc id="55429" url="https://af.wikipedia.org/wiki?curid=55429" title="Idlib">
Idlib

Idlib (Arabies: ادلب) is 'n stad in noordwestelike Sirië‎.


</doc>
<doc id="55455" url="https://af.wikipedia.org/wiki?curid=55455" title="Devon">
Devon

Devon (uitgespreek /ˈdɛvən/) is 'n graafskap in suidwestelike Engeland, in die Verenigde Koninkryk. Die graafskap sluit in die stede van Exeter, Plymouth en Torquay. Devon het 'n bevolking van 1 141 600 en is dus die 11de grootste graafskap in die land.



</doc>
<doc id="55456" url="https://af.wikipedia.org/wiki?curid=55456" title="Max Euwe">
Max Euwe

Machgielis (Max) Euwe (Amsterdam, 20 Mei 1901 – Amsterdam, 26 November 1981) was 'n Nederlandse skaakspeler en wiskundeonderwyser. Hy was wêreldkampioen van 1935 tot 1937. Van ongeveer 1920 tot in die jare vyftig was hy die sterkste Nederlandse skaakspeler.

Max Euwe het homself besonder verdienstelik gemaak vir die skaaksport en was president van FIDE tydens die wedstryd tussen Spassky en Fischer. Tewens, hy was 'n bekende skaakskrywer: hy skryf talle teksboeke, waaronder die internasionaal bekende "Teorie van Schaakopeningen" en die "Losbladige schaakberichten".
Hy word geroem om sy toepassing van wiskundige insigte en logika in skaak. Hy het daarin geslaag om staande te bly in komplekse stellings waarin hy die beste taktiek akkuraat kon uitlê.
Euwe word deur sommige gesien as die swakste wêreldkampioen, omdat hy die wedstryd om die Wêreldbeker teen Aleksandr Aljechin net-net gewen met 'n halwe punt verskil en 2 jaar later die titel verloor het na 'n groot nederlaag, en in die toernooi van 1948 laaste geëindig het. Ander, soos Hans Ree,
Cecil Purdy en Reuben Fine is van mening dat Euwe ernstig onderskat word.

Max Euwe was die seun van Cornelis Euwe (onderwyser) en Elizabeth van der Meer. Euwe trou in 1926 met Carolina Bergman. Toe Euwe vier jaar oud was, het sy ouers hom leer skaak speel. Vanaf die begin van die jare twintig oorheers hy skaak in Nederland. So wen hy van 1921 tot 1952 alle Nederlandse kampioenskappe waaraan hy deelgeneem het.
In die loop van die jare twintig dring hy geleidelik deur tot die wêreld top orde. Hy wen die toernooi van Hastings in 1923 en speel in 1926–1927 'n wedstryd teen Aljechin wat hy net-net verloor met 4 ½ -5 ½.

In 1928 word hy in Den Haag vir die eerste keer wêreldkampioen deur die Amateur Wêreldbeker Skaak te wen. Hierdie titel het nie veel beteken nie omdat die top spelers nie daaraan deelgeneem het nie. Van meer belang was die twee wedstryde wat Euwe in dieselfde tyd gespeel het in Nederland teen die FIDE-wêreldkampioen Efim Bogoljoebov. Euwe verloor beide met 4 ½ -5 ½. Ook by twee groot toernooie, in Bad Kissingen, 1928 en Karlovy Vary, 1929, bewys Euwe dat hy in die top liga hoort.
In 1930 en 1934 wen Euwe die Hastings-toernooi. In 1931 het hy 'n wedstryd teen José Raúl Capablanca met 4-6 verloor.
Wat Euwe onderskei van die meeste topskakers was dat hy amateur gebly het.
Euwe studeer in Amsterdam wiskunde vanaf 1918. In November 1923 behaal Euwe sy meestersgraad in die wiskunde (cum laude). Hy word wiskundeonderwyser. Aanvanklik was Euwe waarnemer, daarna was hy gedurende twee jaar in Rotterdam wiskundeonderwyser aan die "Hogereburgerschool", en dan wiskundeonderwyser aan die "Gemeentelijk Meisjeslyceum" in Amsterdam. In 1926 promoveer hy by prof R.W. Weitzenböck, weer "cum laude", met 'n tesis met die titel "Differentiaalvarianten van twee covariante-vectorvelden met vier veranderlijken". In 1929 publiseer hy 'n spelteoretiese verhandeling oor skaak vanuit 'n intuïtionistiese perspektief. Die titel was "Mengentheoretische Betrachtungen über das Schachspiel".

In 1935 nooi die heersende wêreldkampioen Aljechin vir Euwe uit om 'n wedstryd om die Wêreldbeker te speel. Euwe, wat eintlik opgehou het met skaak, het die uitnodiging aanvaar en wen op 15 Desember 1935 na 80 dae, 30 spelle en 13 stede en dorpe versprei oor Nederland, met die eindtelling 15 ½ -14 ½ .

Die beroemdste party uit hierdie tweestryd is die 26ste, wat bekend staan as "De Parel van Zandvoort".

Die wêreldkampioenskap van Euwe het baie belangstelling vir skaak in Nederland aangewakker. Baie Nederlandse skaakklubs het in 1935 as gevolg daarvan opgeskiet.

Euwe verloor die titel in 1937 weer in 'n terug-wedtryd met Aljechin (9 ½ -15 ½). Daar is voorts skaakspelers wat na analise van die partye tot die gevolgtrekking gekom het dat hy in 1935 eintlik minder sterk was as Aljechin, en in 1937 eintlik juis beter gespeel het.

In 1938 neem Euwe deel mee aan die AVRO-toernooi, die sterkste verteenwoordige toernooi tot dan toe. Hy behaal 7 uit 14.

In 1940 bedank hy as onderwyser by die "Gemeentelijke Meisjeslyceum" in Amsterdam en tree hy toe tot die Raad van die voedselvervaardiger Van Amerongen.

Euwe eindig tweede in die eerste groot toernooi wat na die Tweede Wêreldoorlog gehou word, die Staunton toernooi in Groningen in 1946. Aangemoedig deur hierdie sukses het hy 'n aantal jare vanaf 1947 professioneel skaak gespeel, in diens van die "Koninklijke Nederlandse Schaakbond" (KNSB). Die bedoeling was dat hy hom so beter kon voorberei en meer kans sou kry om die wêreldkampioenskap terug te wen. Dit was geen sukses nie en Euwe se deelname aan die toernooi om die Wêreldbeker in 1948 is 'n fiasko. Met 4 uit 20 eindig hy laaste. In 1949 gaan hy terug na die onderwys en word weer amateurspeler. In 1953 speel hy sy laaste groot toernooi. In die kandidatetoernooi van 1953 kom hy met 11 ½ uit 28 tweedelaaste. In 1957 verslaan hy nog in 'n tweestryd die veertienjarige Bobby Fischer met 1 ½ - ½.

 Euwe staan bekend as 'n skaakspeler met' n groot en grondige kennis van die opening. Hy het baie skaakboeke geskryf, waaronder 'n reeks oor die opening, die reeks "Praktische Schaaklessen" en die boek "Oordeel en Plan". Hierdie boeke is op groot skaal vertaal. Miskien wel die bekendste boek vir leke is egter "Oom Jan leert zijn neefje schaken", wat vir baie die eerste kennismaking met die spel was. Daarbenewens het hy skaakrubrieke vir tydskrifte geskrywe. Dit het dikwels gebeur tydens wedstryde dat Euwe, teen die relatief swak teenstand, sy oortollige dinktyd gebruik het om tydens die spel sy stukkies te skryf. Dit het natuurlik, of hy nou wou of nie, 'n sielkundige impak op sy teenstanders gehad.

Hy het homself fiks gehou en was amateur-bokser. Na 1950 wy Euwe hom weer meer aan die wiskunde en die opkomende rekenaarwetenskap.
Vanaf 1956 was hy wetenskaplik adviseur van die Amerikaanse firma Remington Rand, waar hy bygedra het tot die ontwikkeling van die rekenaar. Van 1959 tot 1963 was hy direkteur van die "Studiecentrum Automatische Dataverwerking".
In 1964 word hy benoem tot buitegewoon professor in die metodologie van die outomatiese informasieverwerking aan die Erasmus Universiteit in Rotterdam en tot professor aan die Universiteit van Tilburg .

Van 1970 tot 1978 was Euwe president van die wêreldskaakbond FIDE. Hy speel 'n belangrike rol by die totstandkoming van die wedstryd om die wêreldkampioen Spassky – Fischer in 1972 te Reykjavik. In 1975 het hy 'n rondreis van meer as 'n maand deur Afrika, met as doel Afrikalande te werf as nuwe lede vir die FIDE. Hy besoek agtereenvolgens Senegal, Ghana, Nigerië, Zambië en Zaïre. Euwe was toe 74. Hy het daar gepraat met ministers en staatshoofde, maar ook vertoonwedstryde gespeel en lesings gegee.

In 1981 begin Max Euwe deelneem aan die 10de Nederlands kampioenskap korrespondensie-skaak. Hy het hierdie toernooi nie voltooi nie. Die nog uitstaande spelle is gearbitreer, en hy eindig postuum as vierde na Gert Timmerman, Kier Nienhuis en Joop van Oosterom.
Euwe is oorlede op 80-jarige ouderdom te Amsterdam. Hy was getroud met Carolina Elisabeth Bergman. Uit hierdie huwelik word 3 dogters gebore, onder wie Caroline Euwe.

Daar is 'n skaakprys na Euwe vernoem, die Euwe-ring. In 2001 verskyn 'n blokkie van twee posseëls met 'n beeltenis van Euwe. Behalwe Nederlandse seëls het daar ook seëls met sy beeltenis in Mongolië en Joegoslawië verskyn. In 1982 is in Amsterdam die "Max Euwe Centrum" gestig. Daar is in Amsterdam ook 'n plein na Euwe vernoem. Op 7 Mei 2004 is op die plein 'n standbeeld van Euwe onthul. Dit is vervaardig deur beeldend kunstenares José Fijnaut en is 'n inisiatief van die "Ondernemersvereniging Max Euweplein". In Arnhem is in die distrik Stadseiland 'n straat na hom vernoem. Ook is die skaakfilm "Lang leve de koningin" deur sy kleindogter Esmé Lammers aan hom opgedra.

In die skaakdatabank van Chessgames.com staan 1423 spelle wat deur Max Euwe gespeel is. Daarvan het hy 707 spelle gewen, 231 verloor en 480 eindig in remise. Sy winspersentasie is 66.8%.

Euwe het honderde werke oor skaak geskryf.
Bekende titels is:

Hierdie artikel is vertaal uit die Nederlandse Wikipedia met Url: 



</doc>
<doc id="55457" url="https://af.wikipedia.org/wiki?curid=55457" title="John Keats">
John Keats

John Keats (uitgespreek as ˈkiːts; * 31 Oktober 1795, † 23 Februarie 1821) was 'n Engelse Romantiese digter. Hy was naas Lord Byron en Percy Bysshe Shelley een van die sleutelfigure van die Romantiese beweging se tweede generasie, ongeag die feit dat sy literêre loopbaan vanweë sy ontydige afsterwe in die ouderdom van 25 jaar slegs vier jaar geduur het. "Verse, Fame, and Beauty are intense indeed, / But Death intenser - Death is Life's high meed" het hy in sy gedig "Why Did I Laugh" in 1819 geskryf. In 1820 het hy opgemerk dat sy siel "die mees ontevrede en mees onrustige is wat ooit in 'n liggaam geplaas is wat té klein is daarvoor".

John Keats is op 31 Oktober 1795 in Londen gebore. Sy moeder, Frances Jennings, was die dogter van 'n welgestelde man wat 'n herberg en stalle in Londen besit het. Sy is met die hoofstalkneg Thomas Keats getroud, wat later die onderneming bestuur het. Hy is dood in 'n ongeluk toe Keats 8 jaar oud was. Sy moeder is kort daarná weer getroud en John, sy twee broers en 'n suster is na hulle ouma op Edmonton, Middlesex, gestuur, waar hulle in Enfield op skool was. 

Op 15-jarige ouderdom het John 'n leerling en assistent van die gesin se huisdokter geword. In dié tyd het hy sy eerste gedig, "Imitation of Spenser," geskryf. Nadat hy 'n groepie amateur-digters ontmoet het, het hy nog gedigte geskryf. In 1815 het hy hom ingeskryf as student aan die Guy's Hospital in Londen. Sy belangstelling in die poësie het in dié tyd al hoe sterker op die voorgrond getree en in Mei 1816 is sy sonnet "O Solitude" in die digter Leigh Hunt se "The Examiner" gepubliseer. 

Later dieselfde jaar het hy Hunt en die digters Percy Bysshe Shelley en J.H. Reynolds ontmoet. In November 1816, kort ná sy 21e verjaardag, het hy besluit om sy mediese loopbaan te laat vaar en 'n digter te word. 

Talle persoonlike probleme het Keats se lewe in dié tyd bemoeilik. Sy eerste digbundel het swak verkoop en sy broer George het na die VSA geëmigreer, terwyl sy broer Tom ernstig siek was aan tering. Hy het ook ernstige finansiële probleme gehad. Terwyl hy Tom van Maart tot Mei 1818 versorg het, het hy onder meer die verhalende gedig "Isabella; or the Pot of Basil," asook verskeie briewe aan onder andere J.H. Reynolds geskryf.

Ná Tom se dood later dieselfde jaar het Keats by die digter Charles Brown in Hampstead gaan woon en baie tyd in die geselskap van Frances (Fanny) Brawne deurgebring. In dié tyd het hy onder meer "La Belle Dame Sans Merci" en die bekende odes, wat oor die verganklikheid handel, geskryf.

In Oktober 1819 het hy en Fanny Brawne verloof geraak. Met die verskyning van sy bundel in die somer van 1820 was Keats reeds ernstig siek aan tering. Hy het na Italië vertrek in die hoop om daar gesond te word, maar op 23 Februarie 1821 is hy in Rome oorlede. Hy is in die Engelse begraafplaas in dié stad begrawe. 

Keats se digkuns - hy het veral sonette en odes geskryf - is gedurende sy leeftyd deur literêre kritici allesbehalwe entoesiasties ontvang. Eers ná sy afsterwe het sy reputasie gegroei tot die punt dat hy teen die einde van die 19de eeu as een van die gewildste Engelse digters gevier is en beslissende invloed op 'n wye verskeidenheid latere digters en skrywers sou uitoefen. So het die Argentynse skrywer Jorge Luis Borges na sy eerste kennismaking met Keats se werk as die beduidendste literêre ervaring van sy lewe verwys.

Keats se eerste digbundel is in Maart 1817 gepubliseer. Die bundel, wat onder meer die gedigte "Sleep" en "On first looking into Chapman's Homer" ingesluit het, was nie baie gewild nie. Keats het egter wel 'n opdrag van 'n ander uitgewer gekry vir 'n lang gedig, wat hy geruime tyd lank al beplan het, oor die klassieke legende van die maangodin Cynthia se liefde vir die sterfling Endymion. Keats het die gedig "Endymion," wat uit 4 000 reëls bestaan, in net meer as 7 maande voltooi. Dit is in 1818 gepubliseer, maar die kritici het dit swak ontvang. 

Sy tweede bundel versamelde werk, "Lamia, Isabella, The Eve of St. Agnes and Other Poems," is in die somer van 1820 gepubliseer en is goed ontvang. Verskeie van die gedigte wat hy in dié bundel opgeneem het, het vroeër in tydskrifte verskyn.

'n Intensiewe studie van Shakespeare, Milton en Dante het 'n groot invloed op Keats se styl gehad. In die kort tyd van 1817 tot 1820 het hy verskeie meesterstukke geskryf, onder meer die bekende odes, waarvan "Ode to a Nightingale, Ode on a Grecian Urn" en "Ode to Autumn" die beroemdstes is. Ná 1848, toe 'n biografie oor sy lewe en sy interessante briewe verskyn het, het Keats se invloed op die Victoriaanse letterkunde al hoe groter geword.

Die digkuns van John Keats word deur sinlike beeldspraak gekenmerk, veral in sy reeks odes wat in 1819 ontstaan het. Vandag word sy gedigte en briewe by die gewildste en mees besproke werke in die Engelse letterkunde gereken.

Wêreldspektrum, Vol. 14, 100-101, ISBN 0 908409 55 9


</doc>
<doc id="55458" url="https://af.wikipedia.org/wiki?curid=55458" title="Demografie van Denemarke">
Demografie van Denemarke

Hierdie artikel handel oor die bevolkingsyfers met betrekking tot die Deense bevolking, wat bevolkingsdigtheid, volkere, opvoedingspeil, volksgesondheid, ekonomiese status, godsdiensgroepe en ander bevolkingsaspekte insluit.

Die oorgrote meerderheid van die 5 miljoen Dene voer hul oorsprong terug tot by die prehistoriese (Ystertydperk) Germaanse bevolkingsgroepe.

Etniese minderheidsgroepe sluit onder meer in die:

Daar is ’n handjie vol inheemse etniese minderheidsgroepe binne Denemarke.

Sowat 15 000 mense in Denemarke behoort aan die Duitse bevolkingsgroep wat plaaslik in Deens as hjemmetyskere (wat “Heemduitsers” beteken) en in Duits as Nordschleswiger bekend staan. Hierdie minderheidsgroepe behou Deense burgerskap en beskou hulself as Duitsers. Baie van hulle praat Duits as moedertaal. Daar is ook etlike duisende Duitse burgers en ander lede van die Duitse volk wat wel in Denemarke woon wat geen geskiedkundige verband met die hjemmetyskere het nie.

Daar woon na raming 23 000 mense in Denemarke wat van suiwere Faroëse afkoms is, terwyl 19 000 Groenlanders permanent in Denemarke woon. Baie besig hetsy Faroëse of Groenlandse tale as moedertaal. Al die inwoners van "Rigsfællesskabet" (die Deense eienaam vir die Faroëreilande en Groenland as eenheid) het gewoonlik Deense burgerskap, tensy hulle buitelandse burgerskap erf of verkry.

Hierdie Deense godsdiensgroep staan sowat 7 000 lede sterk . Deense Jode wat verwêreldlik het of aan geen godsdiensgroep behoort nie bestaan ook uit ’n paar duisend.

Daar is sowat 15 000 – 20 000 sigeuners wat historiese verbintenisse met Denemarke het, wat die onlangse immigrante en hul direkte afstammelinge uitsluit.

Selfs met die toenemende landverhuising oor die afgelope dekades bly die Deense bevolking steeds meer homogeen as die meeste ander Wes-Europese lande. Soos op 2009 is 526 000 persone (9,5% van die Deense bevolking) óf self immigrante óf afstammeling van onlangse landverhuisers. Die meeste van hulle (54%) is vanuit ander Europese lande afkomstig, terwyl die oorblywende gedeelte hoofsaaklik uit Suidwes-Asië, veral Turkye, na Denemarke verhuis het.

Die Evangelies-Lutherse Kerk ("Den danske folkekirk", oftewel Die Deense Volkskerk) word deur die staat onderhou en is, volgens die statistiek van Januarie 2006, die grootste denominasie waaraan 83% van die Deense bevolking behoort. Godsdiensvryheid word deur die Grondwet sedert 1849 beskerm en talle ander godsdienste word amptelik erken, wat ook vele ander Christelike denominasies, Moslem, Joodse, Boeddhistiese, Hindoe en ander gemeentes insluit, sowel as Ásatrú, ’n herlewing van ’n ou Skandinawiese heidengeloof. Die Departement van Kerksake erken naasteby eenhonderd godsdiensgemeentes wat belasting en wetlike praktyke handhaaf, soos troues. Om geskiedkundige redes word daar ’n formele onderskeid getref tussen “toegestaande” ("godkendte") en “erkende” ("anerkendte") gemeentes. Laasgenoemde bestaan uit 11 tradisionele denominasies, soos die Rooms-Katolieke kerk, die Hervormde Kerk, die Mosaïese Gemeente, Metodiste en Baptiste, van wie sekeres se voorregte honderde jare terugdateer. Hierdie voorregte sluit in om priesters deur koninklike beslissing aan te stel en om kinders te doop/kersten/doopname te gee wat wetlik van krag is.

Denemarke se bevolking van 1769 tot 2007.

Die volgende bevolkingspreidingstatistiek kom uit die CIA World Factbook, tensy anders vermeld.

Bevolking: (2009 beraming)

Ouderdomstruktuur: (2009 beraming)

Mediaanouderdom: (2009 beraming)

Bevolkingsgroeikoers::

Swerfsyfer:

Verstedeliking:

Geslagsverhouding: (2009 beraming)

Kindersterftesyfer: (2009 beraming)

Lewensverwagting by geboorte: (2009 beraming)

Vrugbaarheidsyfer: (2009 beraming)

MIV/vigs – koers onder volwassenes: 

Nasionaliteit:

Etniese groepe:

Gelowe:

Tale:

Geletterdheid: (2003 beraming)

Skoollewensverwagting (primêr tot tersiêre onderwys) (2006)

Onderwysbegroting



</doc>
<doc id="55459" url="https://af.wikipedia.org/wiki?curid=55459" title="Wes-Afrika">
Wes-Afrika

Wes-Afrika of Westelike Afrika is die westelike gedeelte van die kontinent van Afrika. Die presiese gebied word nie altyd presies dieselfde afgebaken nie. Wes-Afrika (ongeveer 5,1 miljoen km² en meer as 380 miljoen inwoners) is suid van die Sahara en wes van Kameroen geleë. Tussen die 11de en die 16de eeu het groot koninkryke oor die gebied geheers.

Hul bloei was te danke aan die handel met die Arabiere wat deur die Sahara na die savannes getrek het. Die koms van die Europeërs en die verowering van Noord-Afrika deur die Turke het 'n einde aan sowel die koninkryke as die handel gemaak. Aan die einde van die 19de eeu was die grootste deel van Wes-Afrika in Britse en Franse besit.

Die 16 onafhanklike lande wat weens die dekolonisasie ná die Tweede Wêreldoorlog tot stand gekom het, verskil grootliks wat inwonertal, oppervlakte en ekonomiese potensiaal betref. In 'n paar gevalle is die bestaansmoontlikhede twyfelagtig en Wes-Afrika kan oor die algemeen as een van die armste gebiede ter wêreld beskou word. Die pogings tot ekonomiese samewerking tussen die lande word bemoeilik deur talle faktore, waarvan die meeste ’n erfenis van koloniale oorheersing is.

Politieke wrywing speel egter ook ’n belangrike rol. Die 16 lande van Wes-Afrika is Nigerië, Ghana, Ivoorkus, Niger, Senegal, Sierra Leone, Burkina Faso, Togo, Benin, Liberië, Guinee, Guinee-Bissau, Gambië, Mali, Mauritanië en Kaap Verde. Die gebied wat as Wes-Afrika aangedui word, is suid van die Sahara en wes van Kameroen geleë. Afgesien van Liberië was al die lande wat deel uitmaak van die gebied, voorheen Britse, Franse of Portugese kolonies.

Die gebied word op natuurlike wyse begrens deur die Atlantiese Oseaan, Kameroenberg (4 070 m) en die Adamawa-hoogland (tot 2 400 m). Die hoogland word ooswaarts tot in die Soedan en noordwaarts tot in Libië en Algerië voortgesit. Wes-Afrika bestaan uit 'n gebied langs die kus (0–200 m) en 'n agterland wat nêrens hoër as 500 m bo seespieël is nie.

Die reliëf is beperk tot die Bauchi- en die Jos-plato (tot 2 010 m) in Nigerië en die Futa Dalon (hoogste punt Jurugal, 1 515 m) en die Lomagebergte (1 948 m) in Guinee. Wes-Afrika het 'n moesonklimaat. Die temperatuur wissel deur die jaar van 25 tot 30 °C. Tussen November en Mei is dit oorwegend droog en dan waai die harmattan soms. Dit is 'n relatief keel, droë wind wat in die warm, vogtige kusgebied (2 000–3 000 mm reënval per jaar) as die "dokter" bekend staan. In die binneland is die harmattan dikwels belaai met stof en sand en kan dit baie onaangenaam wees. Die reënseisoen, waartydens die aanlandige suidwesmoeson waai, is tussen Mei en November. Na die binneland neem die reënval geleidelik af. Tussen die savannegebied en die woestyn is die sogenaamde Sahelsone, die noordelike deel van Wes-Afrika, wat berug is vir die langdurige droogtes wat soms daar voorkom.

Die groot riviere in Wes-Afrika is die Niger, die Volta, die Sénégal en die Gambië. In die noordelike dele is die riviere van lewensbelang omdat die landerye daaruit besproei word. Die riviere is ook die belangrikste verkeersweë en sal dit nog 'n lang tyd wees. Die infrastruktuur is baie beperk en byna uitsluitlik op die kusgebiede gerig. Wes-Afrika bestaan uit 16 lande met landbouekonomieë. Vyf van die lande tel onder die 29 armste lande ter wêreld.

Die jong lande, met groot interne politieke en ekonomiese probleme, is genoodsaak om saam te werk. Die riviere, wat vir besproeiing en die ontwikkeling van energie gebruik kan word, loop deur verskillende lande. Om die riviere ten volle te beheer en te benut, sal hulle hul politieke en ander konflikte opsy moet skuif en saamwerk. Dieselfde geld vir die ontginning van die grondstowwe. Wes-Afrika beskik oor twee derdes van die wêreld se bauxietreserwes (Guinee), Ghana is die wêreld se voorste kakao-produsent en die Ivoorkus die vierde, Sierra Leone het diamante, Nigerië ruolie en Liberië yster. Die Ekonomiese Kommissie vir Afrika het voorgestel dat yster- en staalwerke in Liberië opgerig word vir voorsiening aan al die lande van Wes-Afrika, maar die plan is in die wiele gery deur die ander lande se wens om elkeen sy eie klein yster en staalfabriek te hê.

'n Ekonomiese samewerkingsooreenkoms wat redelik suksesvol is, is die Benin-Sahel Entente (1959) tussen die destydse Bo-Volta, die Ivoorkus, Niger en Benin. Die sukses van die samewerking is egter nie so skouspelagtig nie as in aanmerking geneem word dat dit gebaseer is op samewerking wat reeds tussen Bo-Volta en die Ivoorkus aan die een kant, en Niger en Benin aan die ander kant, bestaan het.

Burkina Faso en Niger is van die see afgesny en is vir hul in-en uitvoer van die hawens Abidjan en Cotonou afhanklik. Buitendien het seisoenstrekke van arbeiders uit die twee lande na die kusplantasies reeds in die koloniale tyd voorgekom. In 1966 het Togo hom by die Entente aangesluit met die bedoeling om ter gelegener tyd ’n konfederasie te stig. Teen die einde van die sewentigerjare het die Entente egter tekens van verbrokkeling begin toon: Niger, Benin en Togo het steeds grater klem begin plaas op ekonomiese samewerking in 'n groter verband.

Burkina Faso was ekonomies al so sterk aan die Ivoorkus gebonde dat noue samewerking noodsaaklik gebly het. In 1961 het die voormalige Franse kolonies die Ivoorkus, Burkina Faso, Niger, Senegal en Benin, en twee jaar later Togo, die Union Monetaire Quest Africaine (Wes-Afrikaanse Monetêre Unie) gestig, wat spesiale monetêre voorsieninge tussen die Afrikalande en Frankryk reël. In 1964 is 'n vryhandelsone tussen die Ivoorkus, Sierra Leone, Liberië en Guinee tot stand gebring.

'n Tolunie wat twee jaar later vir die hele Wes-Afrika opgerig is, is in 1970 ontbind omdat dit geen resultate gelewer het nie. Op 1 Januarie 1974 is die Communaute Economique de l'Afrique de l'Ouest (CEAO) deur Mali, die Ivoorkus, Mauritanië, Niger, Burkina Faso en Senegal gestig met die doel om dit op die hele Wes-Afrika van toepassing te maak. Hoewel Togo en Benin net soos die CEAO-lande voormalige Franse kolonies is, het hulle hulle nie by die CEAO aangesluit nie uit solidariteit met Nigerië en Ghana, wat tot die Britse Statebond behoort.

Die solidariteit het Nigerië aangespoor om vorm te gee aan sy eie ambisieuse planne vir Wes-Afrika, naamlik 'n Wes-Afrikaanse ekonomiese gemeenskap onder sy leiding. In 1975 is die Economic Organisation of West-African States (Ecowas) deur al 15 lande opgerig. Die doel van Ecowas, soos omskryf in die stigtingsverdrag, is die "bevordering van samewerking en ontwikkeling op alle terreine van die ekonomie, vernaamlik op die gebied van die nywerheid, vervoer, telekommunikasie, energie, landbou, natuurlike rykdomme, monetêre en finansiële sake, en op alle terreine van sosiale en kulturele aangeleenthede, met die doel om die lewenstandaard van die lidlande te verhoog, die ekonomiese stabiliteit te vergroot en te handhaaf, nouer betrekkinge tussen die lidlande te bevorder en byte dra tot die vooruitgang van die vasteland van Afrika.

Die opkoms van 'n bloeiende handel tussen die lidlande van Ecowas word belemmer deur die geringe moontlikhede vir die uitruiling van produkte. In baie gevalle lewer die lande dieselfde produkte, soos grondboontjies, palmolie, kakao, rys en koffie. Die mark van die olieryk Nigerië bied die meeste perspektief. In ruil vir landbouprodukte wil Nigerië die ander lidlande van petrochemiese en ander nywerheidsprodukte voorsien. Ander faktore wat die intensivering van wedersydse handel bemoeilik, is die verskillende geldeenhede, amptelike tale, wette, bestuursorganisasies, ensovoorts.

Die Fransgerigte lande (Senegal, Mauritanië, Mali, Niger, Burkina Faso, Ivoorkus, Togo en Benin) is geassosieerde lede van die Europese Unie, terwyl Nigerië met sy Brits-koloniale verlede na 'n spesiale verhouding met die EEG streef. 'n Koloniale erfenis wat deur al die state van Wes-Afrika gedeel word, is die infrastruktuur, wat nie op wedersydse handel gerig is nie, maar op die uitvoer van grondstowwe na Europa.

Afgesien van die ekonomiese moeilikhede heers daar ook politieke spanning in die Ecowas. Daar is byvoorbeeld van oudsher ’n seisoenstrek van arbeiders uit die savannegebied na die plantasies in die kuslande. Die arbeiders vorm minderheidsgroepe in die kuslande, wat tot spanning tussen die lande lei. Nog 'n faktor is die lidlande se vrees vir ekonomiese oorheersing deur Nigerië. Die Nigeriese bevolking van amper 182 miljoen is meer as die gesamentlike bevolking van die ander lande. Die wantroue word vererger deur die optrede van Nigeriese sakelui en deur Nigerië se toenemende militêre rol.

Boonop het Nigerië in die loop van die sewentigerjare sy olieprys selfs hoër as die van die Midde-Oosterse lande gehou. 'n Ekonomiese probleem wat tot groot politieke reperkussies kan lei indien dit aangepak word, is die uitgebreide smokkelhandel tussen die lande. Die onwettige handel is so diep gewortel omdat die volke reeds eeue lank vreedsaam langs mekaar woon. Die groot koninkryke wat tussen die 11de en die 16de eeu in Wes-Afrika ontstaan het, het juis uit die vrye wisseling van idees, tegnieke en produkte tussen die bewoners van die savannegebied ontwikkel.

Die grense van die nuwe onafhanklike lande is tydens die koloniale tydperk willekeurig vasgestel, sodat etniese eenhede van mekaar geskei en tradisionele handelsroetes onderbreek is. Die uitruiling van produkte het skielik onwettig geword. Die owerhede is magteloos omdat die doeltreffende bewaking van die grense prakties onmoontlik is. Boonop is die gemiddelde inkomste so laag dat grensbeamptes maklik omgekoop kan word.

'n Organisasie wat in 1968 deur Guinee, Mali, Senegal en Mauritanië vir die ontwikkeling van die Sénégalrivier gestig is, het finansiële hulp van die Verenigde Nasies ontvang, maar is in 1971 om politieke redes ontbind.



</doc>
<doc id="55460" url="https://af.wikipedia.org/wiki?curid=55460" title="Noord-Afrika">
Noord-Afrika

Noord-Afrika of Noordelike Afrika is die noordelike gedeelte van die kontinent van Afrika. Die gebied sluit die lande Algerië, Egipte, Libië, Marokko, Soedan, Suid-Soedan, Tunisië, Wes-Sahara en dikwels ook Mali, Mauritanië, Niger en Tsjad in. Die belangrikste inheemse taal is Arabies en die religie is die Islam.

Die presiese gebied word nie altyd presies dieselfde afgebaken nie. 


</doc>
<doc id="55461" url="https://af.wikipedia.org/wiki?curid=55461" title=".jm">
.jm

.jm is die Internettopvlakdomein vir Jamaika.




</doc>
<doc id="55462" url="https://af.wikipedia.org/wiki?curid=55462" title=".ht">
.ht

.ht is die Internettopvlakdomein vir Haïti.




</doc>
<doc id="55463" url="https://af.wikipedia.org/wiki?curid=55463" title=".hu">
.hu

.ht is die Internettopvlakdomein vir Hongarye.




</doc>
<doc id="55464" url="https://af.wikipedia.org/wiki?curid=55464" title=".id">
.id

.id is die Internettopvlakdomein vir Indonesië.




</doc>
<doc id="55465" url="https://af.wikipedia.org/wiki?curid=55465" title=".ie">
.ie

.ht is die Internettopvlakdomein vir die Republiek van Ierland.




</doc>
<doc id="55466" url="https://af.wikipedia.org/wiki?curid=55466" title=".sv">
.sv

.sv is die Internettopvlakdomein vir El Salvador.




</doc>
<doc id="55467" url="https://af.wikipedia.org/wiki?curid=55467" title=".je">
.je

.je is die Internettopvlakdomein vir Jersey (VK).




</doc>
<doc id="55468" url="https://af.wikipedia.org/wiki?curid=55468" title=".nr">
.nr

.nr is die Internettopvlakdomein vir Nauru.




</doc>
<doc id="55469" url="https://af.wikipedia.org/wiki?curid=55469" title=".pt">
.pt

.pt is die Internettopvlakdomein vir Portugal.




</doc>
<doc id="55470" url="https://af.wikipedia.org/wiki?curid=55470" title=".ps">
.ps

.ps is die Internettopvlakdomein vir Palestina.




</doc>
<doc id="55471" url="https://af.wikipedia.org/wiki?curid=55471" title=".tv">
.tv

.tv is die Internettopvlakdomein vir Tuvalu. In onlangse jare het Tuvalu vir die verhuring van sy topvlakdomein .tv aan veral televisiestasies bekend geword en 'n nuwe bron van inkomste verkry.




</doc>
<doc id="55472" url="https://af.wikipedia.org/wiki?curid=55472" title=".il">
.il

.il is die Internettopvlakdomein vir Israel.




</doc>
<doc id="55473" url="https://af.wikipedia.org/wiki?curid=55473" title=".tt">
.tt

.tt is die Internettopvlakdomein vir Trinidad en Tobago.




</doc>
<doc id="55474" url="https://af.wikipedia.org/wiki?curid=55474" title=".se">
.se

.se is die Internettopvlakdomein vir Swede.




</doc>
<doc id="55499" url="https://af.wikipedia.org/wiki?curid=55499" title="St. James Kerk, Kaapstad">
St. James Kerk, Kaapstad

Die St. James Kerk in Kaapstad, Suid-Afrika, is ’n groot kerk wat in 1900 gebou is. Dit staan ook as die St. James Church, Kenilworth, bekend.

Dit was die ligging van die St. James-bloedbad op Sondag, 25 Julie 1993 waartydens vier gewapende APLA-lede 'n aanval tydens die erediens geloods het. Elf kerkgangers is in die slagting gedood en 58 is gewond.


</doc>
<doc id="55500" url="https://af.wikipedia.org/wiki?curid=55500" title="Vryheidsparty (Denemarke)">
Vryheidsparty (Denemarke)

Die Vryheidsparty (Deens: "Frihedspartiet", FP) is ’n Deense Christen-demokratiese politieke party.

Die party is op 7 Julie 2007 deur Ruth Evensen gestig, wat vroeër ’n pastoor van die "Faderhuset" evangeliese sekte was, Eivind Fønss en Agner Dalgaard. Hul hoofkwartier is in 8 Jernbanevej 4230 Skælskor gestasioneer.

Een van die party se kernbeleide is die teenkanting van vrye aborsies. Dit is trouens dieselfde dag in die lewe geroep toe die Christen-Demokrate aangekondig het dat hul nie meer vrye aborsie teenstaan nie.


</doc>
<doc id="55501" url="https://af.wikipedia.org/wiki?curid=55501" title=".ve">
.ve

.ve is die Internettopvlakdomein vir Venezuela.




</doc>
<doc id="55502" url="https://af.wikipedia.org/wiki?curid=55502" title=".nu">
.nu

.nu is die Internettopvlakdomein vir Niue.




</doc>
<doc id="55503" url="https://af.wikipedia.org/wiki?curid=55503" title=".la">
.la

.la is die Internettopvlakdomein vir Laos.




</doc>
<doc id="55504" url="https://af.wikipedia.org/wiki?curid=55504" title=".it">
.it

.it is die Internettopvlakdomein vir Italië.




</doc>
<doc id="55505" url="https://af.wikipedia.org/wiki?curid=55505" title=".pe">
.pe

.pe is die Internettopvlakdomein vir Peru.




</doc>
<doc id="55506" url="https://af.wikipedia.org/wiki?curid=55506" title="Deense Seemans- en Uitlandskerk">
Deense Seemans- en Uitlandskerk

Die Deense Seemans- en Uitlandskerk (Deens: "Danske Sømands- og Udlandskirker") is ’n Protestante kerk. Dit is op 1 Januarie 2004 in die lewe geroep deur ’n samesmelting van die "Deense Uitlandskerk" en die "Deense Seemanskerk" by buitelandse hawens. Dit is gestig om Dene te help wat in die buiteland rondreis, veral seelui en trekarbeiders.

Daar is 53 Deense seemans- en uitlands kerke dwarsoor die wêreld. Etlike kerke is werksaam op ’n Skandinawiese basis met Sweedse en Noorse kerke. Die Deense Kerk in Suidelike Sleeswyk behoort ook aan hierdie kerk.

Die Deense Seemans- en Uitlandskerk werk vanaf ’n Evangelies-Lutherse grondslag en in samewerking met die Deense Volkskerk in Denemarke.






</doc>
<doc id="55507" url="https://af.wikipedia.org/wiki?curid=55507" title="Deense Kerk in Suid-Sleeswyk">
Deense Kerk in Suid-Sleeswyk

Die Deense Kerk van Suid-Sleeswyk (Deens: "Dansk Kirke i Sydslesvig") is ’n Protestantse kerk in Suid-Sleeswyk, 'n streek in die Noord-Duitse deelstaat Sleeswyk-Holstein. Die kerk het ongeveer 6 500 geregistreerde lidmate in 35 gemeentes met 24 priesters. Die hoofkerk is die Kerk van die Heilige Gees in Flensburg (Deens: " Flensborg ").

Deense Kerk van Suid-Sleeswyk werk vanaf ’n Evangelies-Lutherse grondslag en in samewerking met die Deense Uitlandskerk Deense Volkskerk in Denemarke.
Vroue-ordinasie word toegelaat.



</doc>
<doc id="55530" url="https://af.wikipedia.org/wiki?curid=55530" title="Lys van Deense kerkministers">
Lys van Deense kerkministers

Hier volg ’n Lys van Deense Kerkministers sedertdien die Staatsdepartement van Kerksake in 1916 gestig is.



</doc>
<doc id="55532" url="https://af.wikipedia.org/wiki?curid=55532" title="Shenzhoupterus chaoyangensis">
Shenzhoupterus chaoyangensis

Shenzhoupterus chaoyangensis is 'n pterosourus wat tydens die Vroeë Kryt-periode geleef het in die gebied van die huidige Volksrepubliek China.

Die spesie is in 2008 beskryf deur Lü, Unwin en Zhang op grond van 'n volledige fossiel uit die Jiufotang-formasie (vroeë Aptium, ongeveer 120 miljoen jaar gelede) in die provinsie Liaoning. Die genusnaam verbind 'n ou naam vir China, 神州 of "Shenzhou", "die Goddelike land", met die Griekse "pteron", "vlerk", wat baie in pterosourusname gebruik word. Die spesienaam verwys na die Sjinese distrik Tsjaojang, waar die fossiel gevind is.

Die holotipe, HGM 41HIII-305A (in die Henan-geologiemuseum in Zhengzhou), bestaan uit 'n enkele plaat, wat baie goed bewaar is, van 'n ongeskonde geraamte insluitende die skedel. Die geheel rus op sy kant wat tot gevolg gehad het dat vlerke, rompdele en pote deurmekaar lê. Die beendere is baie platgedruk.

"Shenzoupterus" het 'n vlerkspan van 140 cm gehad en was tandloos. Die skedel was relatief groot, 225 mm en langer as die hele werwelkolom, en het 'n groot en hoë fenestra nasoantorbitalis (opening vir die oogbank), wat van die punt van die snawel deurloop tot aan die eweneens hoë plato; tesame vorm hulle 'n bol en hoë kamvormige struktuur op die kop wat in 'n skerp punt eindig. Die snawel was redelik kort en spits. Die oogkasse was klein en redelik laag geleë. Die nekwerwels was saam langer as die romp. Die rugwerwels was nie vergroei in 'n notarium nie. Die vlerkvingers was kort. Die pote was 32 cm lank. Die vergroeiing van die bene dui op 'n taamlik jong, maar nie meer vinnig groeiende, eksemplaar.

"Senzhoupterus" is na 'n ontleding deur die beskrywers geplaas in 'n nuwe klade, Chaoyangopteridae, saam met "Chaoyangopterus", "Jidapterus", "Eoazhdarcho" en "Eopteranodon".



</doc>
<doc id="55533" url="https://af.wikipedia.org/wiki?curid=55533" title="Klade">
Klade

’n Klade (van die Griekse woord κλάδος "klados", "tak") is ’n term uit die kladistiek (’n wetenskaplike stelsel vir die indeling van biologiese organismes). ’n Ander naam vir ’n klade is monofiletiese groep.

’n Klade is ’n skematiese voorstelling van ’n groep organismes wat alle individue insluit wat afstam van ’n bepaalde gemeenskaplike voorsaat, plus die voorsaat self. Dit kan op verskeie maniere gedefinieer word, afhangende van die wyse waarop die voorsaat-soort aangewys word.

’n Klade kan ook beskou word as ’n wetenskaplike hipotese oor die ewolusionêre verhouding tussen die organismes wat in die analise teenwoordig is. Hierdie hipotese spruit uit ’n sekere datastel van die kenmerke van die organismes wat ontleed word. Die hipotese word getoets deur ’n volgende, verkieslik meer akkurate, datastel wat ’n heel ander verdeling in klades (’n kladogram) kan oplewer. ’n Klade moet eintlik altyd vergesel word van ’n vermelding van die datastel waarop dit gebaseer is. Dit is nie uitsonderlik dat ’n organisme in een analise volgens datastel 1 in klade A geklassifiseer word, terwyl dit in ’n ander analise volgens datastel 2 in klade B val nie.

In die praktyk word dikwels verskeie analises gekombineer en slegs as ’n klade robuust is (deur opgawes in verskeie analises) word hulle as geloofwaardig beskou.

’n Klade moet onderskei word van ’n takson, die tradisionele taksonomiese groepe wat gebruik word vir ’n wetenskaplike klassifikasie. Die meeste taksa wat deesdae gedefinieer word, is egter feitlik identies aan ’n bepaalde klade. Daar is ’n plan vir die stigting van ’n amptelike liggaam wat deur middel van die sogenaamde Phylo Code ’n prioriteitsregistrasie moontlik sal maak van name en definisies van klades. Die bedoeling is dat hierdie Phylo Code sal toelaat dat ’n klade op verskillende maniere gedefinieer kan word.



</doc>
<doc id="55535" url="https://af.wikipedia.org/wiki?curid=55535" title="Pentagon">
Pentagon

Die Pentagon is 'n gebou in Arlington County, Virginië, aan die grens van Washington, D.C. in die Verenigde State van Amerika.

Die gebou is die hoofkwartier van die Amerikaanse Ministerie van Verdediging en die naam Pentagon word gereeld metonimies vir dié departement gebruik. Die naam verwys na die vyfhoekige vorm van die gebou.


</doc>
<doc id="55536" url="https://af.wikipedia.org/wiki?curid=55536" title=".pa">
.pa

.pa is die Internettopvlakdomein vir Panama.




</doc>
<doc id="55537" url="https://af.wikipedia.org/wiki?curid=55537" title=".lt">
.lt

.lt is die Internettopvlakdomein vir Litaue.




</doc>
<doc id="55538" url="https://af.wikipedia.org/wiki?curid=55538" title=".nz">
.nz

.nz is die Internettopvlakdomein vir Nieu-Seeland.




</doc>
<doc id="55539" url="https://af.wikipedia.org/wiki?curid=55539" title=".om">
.om

.om is die Internettopvlakdomein vir Oman.




</doc>
<doc id="55540" url="https://af.wikipedia.org/wiki?curid=55540" title=".ir">
.ir

.ir is die Internettopvlakdomein vir Iran.




</doc>
<doc id="55541" url="https://af.wikipedia.org/wiki?curid=55541" title=".sg">
.sg

.sg is die Internettopvlakdomein vir Singapoer.




</doc>
<doc id="55542" url="https://af.wikipedia.org/wiki?curid=55542" title=".ws">
.ws

.ws is die Internettopvlakdomein vir Samoa (Wes-Samoa).




</doc>
<doc id="55549" url="https://af.wikipedia.org/wiki?curid=55549" title="Bybelgordel">
Bybelgordel

Die Bybelgordel (Nederlands: "Bijbelgordel") is die naam (gebaseer op die Bible Belt van die Verenigde State) wat gegee word aan ’n strook land in Nederland wat gekenmerk word deur 'n hoë konsentrasie Protestante. Die "Bybelgordel" strek van Seeland regdeur die Wes-Betuwe en Veluwe tot by die noordelike dele van die Overijsselprovinsie.

Daar is egter gemeenskappe met sterk konserwatiewe Protestantisme wat buite die gordel geleë is. Daar kan byvoorbeeld gekyk word na die voormalige eiland Urk, wat deur baie mense as een van die mees tradisievaste gemeenskappe in die land beskou word, sowel as sekere munisipaliteite van Friesland wat eienskappe soortgelyk aan dié binne die "Bybelgordel" het. Ander plekke van hierdie gebied sluit Yerseke, Tholen, Ouddorp, Opheusden, Kesteren, Barneveld, Nunspeet, Elspeet en Staphorst in. Die drie grootste stede wat as deel van die "Bybelgordel" gereken word, is Ede, Veenendaal en Kampen.

Toe Vlaandere en Noord-Brabant tydens die Tagtigjarige Oorlog deur die Spaanse weermag herower is, het die Protestante voor twee keuses te staan gekom: óf hulle moes tot Katolisisme bekeer óf hulle moes die plek verlaat. Baie het na die noorde van die grens getrek, veral gedurende die Twaalfjarige Wapenstilstand van 1609–1621. Baie van hulle het ook beginselvaste ondersteuners van die beweging bekend as die "nadere reformatie" ("verdere hervorming") geword. Na die 1832-skeuring bekend as die "Afscheiding" en die 1886-skeuring, "Doleantie" (doleansie – "treurende protes"), wat deur Abraham Kuyper gelei is, het hulle van die Nederlandse Hervormde Kerk afgestig en hul eie meer konserwatiewe gemeentes begin. Die bekendste hiervan is die "Christelijke Gereformeerde Kerken" en die "Gereformeerde Gemeenten", wat ook in die volksmond die "zwarte-kousenkerken" genoem word.

Die "Bybelgordel" verskil in vele opsigte (o.a. die gereelde kerkbywoning – dikwels twee keer op ’n Sondag) van die tradisionele Katolieke Noord-Brabant en Limburg provinsies sowel as die suidelike (waar kerkbywoning op ’n Sondag gemiddeld maar 2% tot 3% van die bevolking uitmaak) en die noordelike dele van Nederland wat tradisioneel hoofstroom Protestante is en wat toenemend aan die sekulariseer (met soortgelyke lae kerkbywoningsyfers) is.

Die kerk vorm die middelpunt van die "Bybelgordel"-gemeenskappe en laasgenoemde sal kenmerkend die hedendaagse liberale Nederlandse denkwyse, soos genadedood, gayregte, aborsie, ens. teenstaan. In die "Bybelgordel"-gemeenskappe gaan die sterk godsdienstige lewenswyse gepaard met ’n konserwatiewe lewensbeskouing, voorkeur vir groot gesinne (die streek het ’n redelike hoë vrugbaarheidsyfer, en die klem wat op tradisionele waardes geplaas word. Een aspek van die "Bybelgordel"-samelewing wat onlangs nog die algemene Nederlandse publiek se aandag getrek het, is die ouers se agterdog jeens staatsbeheerde inentingsprogramme (sodra die kommer oor die uitbreek van ’n maselsepidemie geopper word).

Die "Bybelgordel" verskaf groot steun aan die Christen-Demokratiese partye, veral die twee (klein) Christenpartye, naamlik die Staatkundig Gereformeerde Party en die ChristenUnie.



</doc>
<doc id="55551" url="https://af.wikipedia.org/wiki?curid=55551" title="Ezinqoleni Plaaslike Munisipaliteit">
Ezinqoleni Plaaslike Munisipaliteit

Die Ezinqoleni Plaaslike Munisipaliteit (ook bekend as Ezingoleni) is 'n voormalige Plaaslike Munisipaliteit in die Ugu-distriksmunisipaliteit in KwaZulu-Natal, Suid-Afrika. Dit het in Augustus 2016 saaamgesmelt met die Hibiscuskus Plaaslike Munisipaliteit om die Ray Nkonyeni Plaaslike Munisipaliteit te vorm.


</doc>
<doc id="55555" url="https://af.wikipedia.org/wiki?curid=55555" title=".pl">
.pl

.pl is die Internettopvlakdomein vir Pole.




</doc>
<doc id="55556" url="https://af.wikipedia.org/wiki?curid=55556" title=".lk">
.lk

.lk is die Internettopvlakdomein vir Sri Lanka.




</doc>
<doc id="55557" url="https://af.wikipedia.org/wiki?curid=55557" title=".rs">
.rs

.rs is die Internettopvlakdomein vir die Republiek van Serwië.




</doc>
<doc id="55558" url="https://af.wikipedia.org/wiki?curid=55558" title=".mt">
.mt

.mt is die Internettopvlakdomein vir Malta.




</doc>
<doc id="55559" url="https://af.wikipedia.org/wiki?curid=55559" title=".pk">
.pk

.pk is die Internettopvlakdomein vir Pakistan.




</doc>
<doc id="55564" url="https://af.wikipedia.org/wiki?curid=55564" title="Indre Mission">
Indre Mission

Die Kerklike Vereniging vir die Binnesending in Denemarke (Deens: "Kirkelig Forening for den Indre Mission i Danmark", ingekort tot Indre Mission) is ’n konserwatiewe Lutherse Christelike organisasie in Denemarke. Dit is die grootste herlewingsbeweging binne die Deense Volkskerk. Ongeag sy naam, is die lede van die "Indre Mission" nie afsonderlik van ander gemeentes nie. Pleks daarvan dien die liggaam eerder as grondslag om gemeentelike aktiwiteite te ondersteun.

Die beweging is op 13 September 1861 in die Stenlille-dorpie op Seeland gestig. Die naam "Indre Mission" het betrekking op plaaslike sendingwerk, wat m.a.w. op gekerstende mense van toepassing is, anders as die vele organisasies wat in die buiteland en die heidene bedien.

"Indre Mission" het ’n invloed gehad op drankbestryding, verskeie gesamentlike inisiatiewe binne landelike gemeenskappe en andersins ook die pogings om die 19de eeuse volk te beskaaf. Baie van die armes kon deur hierdie beweging ’n gemeenskap vind waar hul op gelyke voet met die meer welgesteldes kon verkeer. Dit is bewerkstellig deur die klem van die verskeidenheid groepsaktiwiteite op Christelike gemeenskaplikheid te plaas. Daar word beweer dat hierdie beweging, as liggaam binne die Deense Volkskerk, die uitstroming van lidmate na charismatiese vrykerke en sektes gestuit het. In Denemarke was die hoeveelheid lidmate van vrykerke en sektes nooit so talryk soos in ander lande, soos byvoorbeeld Swede, nie.

Die stigtersgesin van die LEGO-maatskappy, sowel as baie van die werknemers wat in die Sentraal-Jutlandse dorpie Billund gebly het, was aanhangers van die "Indre Mission"-beweging. In 1952 het die maatskappy ’n kruis gemaak wat in die donker kan gloei, wat een van sy enigste bekende godsdienskunswerke is.

’n Aansienlike getal volgelinge kan as Bybelfundamentaliste omskryf word. Daar word klem gelê op die Lutherse leerstellings en kan daarom nie as ’n ekumeniese beweging beskou word nie, hoewel dit ’n wyse is om versplintering van die gemeente te voorkom. Oor die afgelope paar jaar is minder eenvormige doktrines deurgevoer. Die tradisionele dogmas was gekant teen drankgebruik, dans, kaartspel, vloek en werk op Sondae.

"Indre Mission" het tradisioneel sy vesting in die landelike Wes-Jutland gehad, maar baie gemeenskappe dwarsoor Denemarke, onder andere Haslev op Seeland en dié van ander dorpe, het ook aanklank by die beweging gevind. "Indre Mission" was dwarsoor Denemarke eens 1 000 sendinghuise sterk, maar het egter tot 400 gekwyn wat vandag nog in gebruik is. Hierdie sendinghuise word gebruik vir Sondagskool, gebed, asook geestelike en herlewinglesings. Vandag is die hoofkwartier in Fredericia geleë.



</doc>
<doc id="55565" url="https://af.wikipedia.org/wiki?curid=55565" title="Waarheid-en-versoeningskommissie">
Waarheid-en-versoeningskommissie

Die Waarheid-en-versoeningskommissie (WVK) was 'n tipe hof wat gepoog het om geregtigheid na die afskaffing van apartheid in Suid-Afrika te herstel. Getuies wat as slagoffers van growwe menseregteskendings geïdentifiseer is, is uitgenooi om verslag oor hulle ervarings te doen. Sommige hiervan is as openbare verhore aangebied. Die oortreders kon ook getuienis lewer en aansoek doen vir amnestie teen siviele en strafregtelike vervolging.

Die WVK is deur baie beskou as 'n kritieke deel van die oorgang na 'n volle en vry demokrasie in Suid-Afrika. Ondanks foute. word die 
WVK oor die algemeen (maar nie universeel nie) as 'n sukses gesien.

Die Instituut vir Geregtigheid en Versoening is in 2000 gestig as die opvolger van die WVK.

Persone wat vir amnestie in aanmerking wou kom moes:

Geïnspireer deur die Chileense Rettigverslag, is die WVK ingevolge die Wet op die Bevordering van Nasionale Eenheid en Versoening, Nr. 34 van 1995, gestig en was in Kaaspstad gesetel. Die verhore het in 1996 begin. Die mandaat van die WVK was om getuienis aan te hoor, dit op rekord te plaas, en in sommige gevalle amnestie aan oortreders van misdade, wat verband hou met mensregteskending, toe te staan, asook om herstel en rehabilitasie te bewerkstellig.

Van die hoë-profiel lede van die WVK was onder meer: Aartsbiskop Desmond Tutu (voorsiter), Alex Boraine (adjunk-voorsitter), Sisi Khampepe, Wynand Malan en Emma Mashinini.

Die werksaamhede van die WVK is deur drie komitees verrig:

Openbare verhore van die Menseregteskendings- en die Amnestie-komitees is regoor Suid-Afrika gehou, onder meer in Kaapstad by die Universiteit van Wes-Kaapland, Johannesburg (Central Methodist Mission), en Randburg (Rhema Bybelskool).

Die WVK het die mag gehad om amnestie toe te staan vir wandade wat tydens die apartheidsera gepleeg is, op voorwaarde dit was polities gemotiveerd, proporsioneel, en dat daar 'n volle ontboeseming van die dade voor die WVK aangebied is. Verslae en getuienis van menseregteskendings is aangehoor, en die amnestie-aansoeke van oortreders van die apartheid-staat tot die bevrydingsbewegings en die African National Congress se aansoeke is oorweeg.

'n Totaal van 5 392 amnestie-aansoeke is geweier, en 849 mense het kwytskelding ontvang, uit die 7 112 aansoeke wat ontvang was. Dit sluit aansoeke uit bykomede kategorieë in, asook aansoeke wat "teruggetrek" is.

Die WVK se benadering tot versoening is in skerp kontras met die wyse wat die Neurenberg-verhore en ander de-Nazifikasie stappe hanteer is. Die versoeningsbenadering is as 'n suksesvolle manier gesien om die menseregteskendings met die politieke verandering in die land te hanteer. Ander lande het hierna Suid-Afrika se voorbeeld gevolg en soortgelyke kommissies ingestel, hoewel nie altyd met dieselfde oogmerke nie.

Daar bestaan uiteenlopende sieninge of die WVK se metode van herstellende geregtigheid (restorative justice) 'n beter, of slegter opsie, as die vergeldende geregtigheid (retributive justice), soos dit met die Neurenberg-verhore toegepas was. In een opnamestudie, is die doeltreffenheid van die WVK op verskeie vlakke opgeweeg:
Die menings van drie etniese groepe is met die opname gemeet: die Anglo-Afrikane, die Afrikaners en die Xhosas. Volgens die navorsers, het al die deelnemers die WVK as doeltreffend gesien om die waarheid uit te bring, maar die graad van sieninge het verskil van groep tot groep.

Die verskil in die menings oor hoe doeltreffend die WVK werklik was, kan toegeskryf word in watter lig elke groep die werksaamhede beskou het. Sommige het dit nie as heeltemal akkuraat gesien nie, aangesien baie mense sal lieg om hulself uit die moeilikheid te hou, terwyl hulle amnestie ontvang vir hul wandade. (In gevalle het die WVK amnestie aan sommige aansoekers toegestaan in oorweging van die erns van die misdade wat gepleeg is.) Sommiges het gesê die WVK-verhore het weer ou wonde oopgekrap waar hulle probeer het om te vergeet en wou aanbeweeg. Dus, die vraag of die WVK in sy doel geslaag het om werklik die waarheid uit te bring en sodoende versoening te bewerkstellig, is debateerbaar.

Die verhore sou aanvanklik "in camera" wees, maar met die ingryping van 23 nie-regeringsorganisasies, is die media uiteindelik toegelaat om dit by te woon en oor die verrigtige te rapporteer. Op 15 April 1996, saai die SABC die eerste twee ure van die eerste menseregteskendings-verhoor lewendig uit. Met fondse van die Noorweegse regering kon daar voortgegaan word met deurlopende radio-uitsendings van WVK-verhore. Bykomende hoë-profiel getuienis soos die van Winnie Madikizela-Mandela, is ook regstreeks oor televisie uitgesaai.

Die res van die verhore is elke Sondag op televisie gewys. Van April 1996 tot Junie 1998 is eenuurlange episodes, Truth Commission Special Report, deur Max du Preez, voormalige redakteur van Vrye Weekblad aangebied. Die regisseurs was Anneliese Burgess, Jann Turner, Benedict Motau, Gael Reagon, Rene Schiebe en Bronwyn Nicholson, produksie-assistent.

Verskeie films oor die WVK is vervaardig:



'n Navorsingstuk in 1998 deur die Suid-Afrikaanse Sentrum vir die Studie van Geweld en Versoening en die Khulumani Ondersteuningsgroep in 1998, wat etlike honderde gevallestudies van slagoffers van mensregte-vergrype gedurende die apartheidsera bestudeer het, het gevind dat die WVK nie daarin geslaag het om versoening tussen wit en swart gemeenskappe te bewerkstellig nie. Die meeste het geglo dat geregtigheid die voorvereiste vir versoening moet wees, eerder as 'n alternatief, en dat die WVK se simpatie eerder by die daders van die wandade was.

Hoewel die voormalige president FW de Klerk voor die WVK verskyn en om verskoning gevra het vir die lyding wat apartheid veroorsaak het, was baie swartes woedend omdat daar amnestie aan die apartheidsregering gegee is vir die wandade wat gepleeg is. Die BBC het hierdie kritiek as 'n "basiese misverstand" beskryf oor die WVK se mandaat, wat die waarheid oor wandade in die verlede moes ontbloot, eerder as om straf vir sulke dade uit te deel.

Onder die hoë-profiel mense wat ongelukkig was, en kritiek gelewer het, is die familie van die anti-apartheidsaktivis, Steve Biko, wat deur die veiligheidspolisie doodgemaak is, en oor wie se lewe die rolprent, Cry Freedom, gemaak is.

Aan die ander kant van die spektrum, het die gewese apartheidspresident PW Botha 'n subpoena om voor die WVK te verskyn, geïgnoreer. Hy het na die WVK as 'n "sirkus" verwys. Sy minagting het hom 'n boete en 'n opgeskorte vonnis in die hof gekos, maar dit is later op appèl nietig verklaar. 




</doc>
<doc id="55578" url="https://af.wikipedia.org/wiki?curid=55578" title=".pw">
.pw

.pw is die Internettopvlakdomein vir Palau.




</doc>
<doc id="55579" url="https://af.wikipedia.org/wiki?curid=55579" title=".im">
.im

.im is die Internettopvlakdomein vir die Britse kroonbesitting eiland Man.




</doc>
<doc id="55580" url="https://af.wikipedia.org/wiki?curid=55580" title=".in">
.in

.in is die Internettopvlakdomein vir Indië.




</doc>
<doc id="55581" url="https://af.wikipedia.org/wiki?curid=55581" title=".th">
.th

.th is die Internettopvlakdomein vir Thailand.




</doc>
<doc id="55582" url="https://af.wikipedia.org/wiki?curid=55582" title="Terreur">
Terreur

Terreur is 'n politiese en militêre strategie wat beoog om politiese doele te bereik deur met geweld angs onder die bevolking te saai.

Terreur word meestal as negatief en verwerplik gesien, maar dit is nie altyd objektief nie. Dit is moontlik dat die een se terroris die ander se vryheidsvegter kan wees. Byvoorbeeld, die verset teen die Duitse besetting in Nederland in die jare 1940-'45 is deur die besetters as "terrorisme" bestempel.

Vóór die aanvang van moderne terrorisme is die woorde "terreur" en "terrorisme" in afwisseling gebruik. Die hedendaagse definisie van terrorisme verwys na kriminele of onwettige gewelddade gemik op lukrake teikens met die doel om vrees op te jaag. Dit word deur ekstremistegroepe met beperkte politieke basisse of partye aan die swakker kant van asimmetriese oorlogvoering beoefen. Terreur, daarteenoor, word deur regerings en wetstoepassers gewoonlik binne die staatsraamwerk beoefen.



</doc>
<doc id="55583" url="https://af.wikipedia.org/wiki?curid=55583" title=".sr">
.sr

.sr is die Internettopvlakdomein vir Suriname.




</doc>
<doc id="55584" url="https://af.wikipedia.org/wiki?curid=55584" title=".io">
.io

.io is die Internettopvlakdomein vir die Britse Indiese Oseaangebied.




</doc>
<doc id="55585" url="https://af.wikipedia.org/wiki?curid=55585" title=".iq">
.iq

.iq is die Internettopvlakdomein vir die Irak.




</doc>
<doc id="55586" url="https://af.wikipedia.org/wiki?curid=55586" title=".is">
.is

.is is die Internettopvlakdomein vir Ysland.




</doc>
<doc id="55587" url="https://af.wikipedia.org/wiki?curid=55587" title=".jo">
.jo

.jo is die Internettopvlakdomein vir Jordanië.




</doc>
<doc id="55588" url="https://af.wikipedia.org/wiki?curid=55588" title=".jp">
.jp

.jp is die Internettopvlakdomein vir Japan.




</doc>
<doc id="55590" url="https://af.wikipedia.org/wiki?curid=55590" title=".kg">
.kg

.kg is die Internettopvlakdomein vir Kirgisië.




</doc>
<doc id="55591" url="https://af.wikipedia.org/wiki?curid=55591" title=".kh">
.kh

.kh is die Internettopvlakdomein vir Kambodja.




</doc>
<doc id="55599" url="https://af.wikipedia.org/wiki?curid=55599" title=".ki">
.ki

.ki is die Internettopvlakdomein vir Kiribati.




</doc>
<doc id="55604" url="https://af.wikipedia.org/wiki?curid=55604" title=".py">
.py

.py is die Internettopvlakdomein vir Paraguay.




</doc>
<doc id="55605" url="https://af.wikipedia.org/wiki?curid=55605" title=".sy">
.sy

.sy is die Internettopvlakdomein vir Sirië.




</doc>
<doc id="55606" url="https://af.wikipedia.org/wiki?curid=55606" title=".kn">
.kn

.kn is die Internettopvlakdomein vir St. Kitts en Nevis.




</doc>
<doc id="55607" url="https://af.wikipedia.org/wiki?curid=55607" title=".kp">
.kp

.kp is die Internettopvlakdomein vir Noord-Korea.




</doc>
<doc id="55608" url="https://af.wikipedia.org/wiki?curid=55608" title="Polisie van Denemarke">
Polisie van Denemarke

Die Polisie van Denemarke (: " Politiet ") vorm die interne deel van die Deense wetstoepassers (met die Deense militêre diens wat die eksterne deel uitmaak). Die polisie word bemagtig om die wet af te dwing en om publieke en sosiale orde te handhaaf.

Die openbare Deense polisiediens bestaan uit 12 distrikte, wat elk deur ’n direkteur bestuur word en twee kleiner wyke in Groenland en die Faroëreilande wat elk deur die plaaslike polisiehoof beheer word. Die Kopenhagendistrik word ietwat anders georganiseer weens sy grootte en take.

Behalwe die gewone distrikte bestaan daar ook ander organisasies wat buitekant die algemene polisie werk:

Die algemene polisiedrag bestaan uit ’n ligblou hemp met die polisie-insinje op die mou. Gewoonlik word ’n das gedra. Waardigheidstekens word op die skouers gedra. Die broek is donkerblou, met terugkaatsende stroke. Swart skoene vorm ook deel van die standaard polisie-uniform. Spesiale taktiese pakke word van brandwerende materiaal gemaak en word in situasies gebruik wat sulke toerusting vereis. Die taktiese pak sluit ook ’n veiligheidshelm in.

Vir die daaglikse dienste is die patrolliemotors wit en die honde-eenheidvoertuie meestal donkerblou. Hulle het ’n blou stroboskooplig en die woord “POLITI” wat op die kant in weerkaatsende en helder verf aangebring is. Die patrolliemotors wat die meeste gebruik word, is die Ford Mondeo, Volkswagen Passat en Opel Vectra, met 2,0 en 2,2-ℓ enjins. In 2009 is die 3,6-ℓ Skoda Superb by die vloot toegevoeg. Die ongemerkte motors is gewoonlik met enjins tussen 1,6 tot 2,2-ℓ toegerus. Kleiner voertuie soos die Peugeot 307, Opel Astra, Ford Focus en Toyota Yaris – met 1,2 tot 1,6-ℓ-enjins – word ook ingespan. Die Peugeot 607 word vir die veiligheid van kabinetslede en die koninklike hof ingespan. Toyota Land Cruisers en Volkswagen Touaregs word vir spesiale take gebruik. Klein afdelings sal kenmerklik VW Transporters gebruik, terwyl Volkswagen LT’s en Ford Transit minibusse tydens groter operasies gebruik word, wanneer groot mannekrag vereis word (bv. optogte, sokkerwedstryde, groot skarebeheer). By buitengewone voorvalle word ’n variasie van die Mercedes-Benz Vario gebruik. Dit staan as die Hollanderwa (in Deens, " Hollændervogn ") bekend. Hierdie naam is afkomstig van die feit dat hierdie voertuie in Nederland as ligte pantsermotors met versterkte sye en brandbestande bedekkingslaag toegerus word. Hulle word gebruik as ligte pantsermotors by optogte of openbare oproerigheid en vir die algemene vervoer van groot getalle gearresteerdes.

Die Mercedes-Benz Vito word vir straatwaarneming gebruik en die Nissan Patrol (met perdesleepwa) deur die ruiterpolisie.

Die verkeerspolisie gebruik burgerlike goederewaens soos VW Transporters, Mercedes-Benz Vito’s en Toyota Hiaces.

Vir verkeerbeheer en die vergesel van baie belangrike persone word die Yamaha FJR1300A en Honda ST1300A-motorfietse, asook die BMW K1200RS en BMW K1200GT gebruik (waar laasgenoemde stadig besig is om die ou BMW K1100LT en BMW R1100RT te vervang).

Die standaard polisiediens-handgeweer is die Heckler & Koch USP Compact 9 mm pistool. Vir spesiale take word die Heckler & Koch MP5 submasjiengeweer gebruik. Konstabels word ook met knuppels en pepersproeikannetjies toegerus.

Die openbare vervolging is deel van die Deense polisie. Sedert 2014 net die Hoofaanklaers dra uniform. Ander aanklaers, met die grade van aanklaer klerk, aanklaer, senior aanklaer, spesiale aanklaer en advocaaturhoof, is sonder uniform.
Die operasies van die Deense polisie word deur die " Polisiehandhawingswet " ( " Lov om politiets virksamhed ") beter bekend as " Die Polisiewet " (: " politiloven ") van 9 Julie 2004.

Die wet het op 1 Augustus 2004 in werking getree en die eerste seksie verklaar dat:

" Die polisie moet werk om sekerheid, veiligheid, vrede en orde in die samelewing te handhaaf. Die polisie moet hierdie doel deur voorkoming, hulp en bekragtiging in die hand werk. "

Di tweede seksie verklaar dat ander areas van die polisieregsbevoedheid insluit:

Laastens verklaar die derde seksie:
"Die polisie mag in ander situasies as dié wat in die wet voorgeskrywe staan slegs met burgers tussenbeide tree onder hierdie Wet." 

Die militêre polisie (MP) in Denemarke is polisie-eenhede binne die takke van die weermag. Elke tak het sy eie MP-korps, hoewel hulle dikwels saamwerk en soortgelyke insinjes dra.

Die MP-infanterie dra óf spesifieke uniforms met die MP-skouerkenteken op óf die tak se daaglikse gevegstenue met ’n rooi baret.

Die MP-infanterie het oor die algemeen geen wetlik gesag teenoor burgers in nie-militêre gebiede nie, maar slegs teenoor die militêre infanterie soos teenoor enigiemand by die militêre vestigings (ook die publiek-toeganklike gebiede soos die Holmen-vlootbasies in Kopenhagen), die geboue wat die Ministerie van Verdediging huisves en die koninklike paleise (soos die Amalienborgpaleis en gedeeltes van die Christiansborgpaleis). By sekere geleenthede kan die MP-infanterie aan die burgerlike polisie steun verleen, maar sal slegs oor effens meer wetlike gesag as die burgers beskik, wat dié van die burgerwag s’n ewenaar.

Die Deense polisie kan ’n seksie van die Deense burgerwag om hulp versoek, naamlik die " polisieburgerwag ". Die polisieburgerwag bestaan uit 47 vendels, wat elke deur professionele polisiebeamptes gelei word.

Die vrywilligers word hoofsaaklik vir verkeersbeheer by feeste ingespan, om slagoffers en vermiste persone te help opspoor en om gemeenskapsvestigings te bewaak, maar sal nooit gevra word om handjie by te sit met take waar direkte konfrontasie met burgers betrokke is (oproerbeheer of beplande arrestasies ens.) nie. Dit vorm deel van die Weermagburgerwag.

Hulle dra gevegstenue, groen barette en heldergeel onderbaadjies met die teks “POLITI HJEMMEVÆRNET” (POLISIEBURGERWAG) daarop.

Burgerwaglede het effens meer wetlike gesag as die burgers sou hul diens dit vereis, maar hulle bly altyd onderskik aan die burgerlike polisie.




</doc>
<doc id="55610" url="https://af.wikipedia.org/wiki?curid=55610" title="Koninklike Lyfwagte (Denemarke)">
Koninklike Lyfwagte (Denemarke)

Die Koninklike Lyfwagte ("Den Kongelige Livgarde") is ’n leërregiment van die Deense Weermag wat in 1658 deur Koning Frederik III op die been gebring is. 
Dit verrig twee take: eerstens dien dit as ’n frontlinie-gevegseenheid en tweedens as ’n wag/seremoniële eenheid vir die Deense monargie. Die Koninklike Lyfwagte bied beskerming as wagte by die Amalienborgpaleis, Kastellet (’n deel van die ou verskansing van Kopenhagen), Rosenborgkasteel/garnisoen van die Lyfwagte in Kopenhagen en die garnisoen in Høvelte. By geleentheid sal daar ook wag gehou word by Frederiksborg-paleis, Marselisborgpaleis, Gråstenpaleis, Christiansborgpaleis en ander plekke binne die Deense koninkryk. 
Die uniform wat die Koninklike Lyfwagte dra terwyl hulle in diens is, is donkerblou. Die volle mondering stem baie ooreen met dié van die Lyfwag te Voet-regimente van die Britse Weermag: ’n skarlakenrooi soldatebaadjie, blou broek en ’n beervelhooftooisel met die regiment se baretkenteken op (die son en Koninklike Wapenskild), saam met die simboliese infanteriesabel, wat deel is van die buit uit die Eerste Sleeswykoorlog (1848-1850) en oorspronklik ’n Franse infanteriesabel was.
Gedurende sy diens in die Deense Koninklike Lyfwagte het Kroonprins Frederik ’n Sersantrang beklee.



</doc>
<doc id="55611" url="https://af.wikipedia.org/wiki?curid=55611" title="Zack du Plessis">
Zack du Plessis

Zack du Plessis ( * 28 November 1949 - † 15 Junie 2011) was 'n Afrikaanse akteur, aanbieder, grapmaker, storieverteller en rolprentvervaardiger. Hy was veral bekend vir sy rolle in gewilde TV-programme soos "Vetkoekpaleis" en "Orkney Snork Nie".

Du Plessis het ’n dramagraad aan die Universiteit van Pretoria verwerf en by die destydse streekskunsteraad Truk gewerk. Met die koms van televisie in 1976 het hy homself hoofsaaklik op TV-werk toegespits. Hy het ook sy eie fliekmaatskappy gehad, wat onder meer die fliek Bosveldhotel (Die Moewie) en kinderprogramme vervaardig het.

Du Plessis was met die aktrise en TV-aanbieder, Magda van Biljon getroud.

Hy is op 15 Junie 2011 by sy huis in sy slaap aan longkanker oorlede. Hy word oorleef deur sy vrou, seun (Wénèf) en dogter (Bernice du Toiten).

Van die TV-programme waarin hy verskyn het:
En andere.

Van die rolprente waarin hy te siene was:


</doc>
<doc id="55612" url="https://af.wikipedia.org/wiki?curid=55612" title=".tm">
.tm

.tm is die Internettopvlakdomein vir Toerkmenistan.




</doc>
<doc id="55613" url="https://af.wikipedia.org/wiki?curid=55613" title=".mo">
.mo

.mo is die Internettopvlakdomein vir Macau.




</doc>
<doc id="55614" url="https://af.wikipedia.org/wiki?curid=55614" title=".uy">
.uy

.uy is die Internettopvlakdomein vir Uruguay.




</doc>
<doc id="55615" url="https://af.wikipedia.org/wiki?curid=55615" title="Skynwerklikheid">
Skynwerklikheid

Skynwerklikheid (maar ook virtuele werklikheid of virtuele realiteit (VR)) verwys na die kunsmatige driedimensionele wêreld wat deur ’n rekenaar geskep word, wat op so ’n wyse voorgestel word dat dit lyk (en soms voel) asof dit in die werklikheid bestaan. Die meeste skynwerklikheidsomgewings word vernaamlik visueel voorgestel, hetsy deur ’n rekenaarskerm of deur spesiale kopstuk wat deur miniatuurskerms ’n stereosig skep. Party VR-omgewings gaan ook gepaard met klank. Sou ’n persoon die kopstuk dra en rondbeweeg, beweeg die skynwêreld saam met hom. ’n Datahandskoen stel die gebruiker ook in staat om byvoorbeeld niebestaande “werktuie” te beheer, deure oop te maak ens. Dit word onder meer by die opleiding van vlieëniers of valskermspringers gebruik.

Die mark van AR / VR het reeds 'n miljard dollarmark oorgesteek en sal na verwagting binne 'n paar jaar tot meer as 'n $ 120 miljard groei.



</doc>
<doc id="55618" url="https://af.wikipedia.org/wiki?curid=55618" title="Ek lief jou">
Ek lief jou

Ek lief jou is 'n Afrikaanse rolprent wat op 3 Junie 2011 in teaters dwarsoor Suid-Afrika begin draai het. Groot dele van die dialoog is ook in Nederlands en Engels en die rolprent is van Engelse onderskrifte voorsien. Die rolprent is op Naboomspruit, Krugersdorp, die O.R. Tambo Internasionale Lughawe en in België geskiet. Die ouderdomsperk is 10 jaar.

Die rolprent is 'n romantiese komedie. Anders as verwag is dit nie 'n musiekblyspele nie, en daar word glad nie so baie in die fliek gesing nie.

en andere.

Sanger Dirk de Jong is op soek na die perfekte meisie om in 'n nuwe video te verskyn. Intussen is 'n Belgiese joernalis besig om die gebeure te rapporteer. Teen die einde vind hulle mekaar en Dirk "ontsnap" uit sy stormagtige verhouding.



</doc>
<doc id="55619" url="https://af.wikipedia.org/wiki?curid=55619" title="Frischgewaagd">
Frischgewaagd

Frischgewaagd is 'n nedersetting in Noordwes aan die R565 tussen Rustenburg, Ledig en die Pilanesberg Natuurreservaat. 
Die Frischgewaagd-Ledig-gebied is bekend vir sy platinummyne.

Frischgewaagd was op 16 Junie 2011 in die nuus gewees nadat die DA-leier Helen Zille hier Jeugdag gevier het. In die munisipale verkiesings van Mei 2011 was Frischgewaagd die eerste wyk sonder enige kiesers van minderheidgroepe wat 'n DA-meerderheid opgelewer het. Die DA het 1006 stemme verower, die ANC 960.



</doc>
<doc id="55620" url="https://af.wikipedia.org/wiki?curid=55620" title="Universiteit van die Bio-Bio">
Universiteit van die Bio-Bio

Die Universiteit van die Bio-Bio (Spaans: "Universidad del Bío-Bío - UBB") is 'n openbare universiteit in die stad Concepción in Chili.

Hierdie universiteit is in 1988 gestig, te danke aan die versmelting van sommige instellings in die gebied.




</doc>
<doc id="55621" url="https://af.wikipedia.org/wiki?curid=55621" title="Universiteit van Concepción">
Universiteit van Concepción

Die Universiteit van Concepción (Spaans: "Universidad de Concepción - UdeC") is 'n openbare universiteit in die stad Concepción in Chili.

Hierdie universiteit is op 1919 gestig te danke van die inisiatief van 'n paar intellektuele in die gebied.



</doc>
<doc id="55624" url="https://af.wikipedia.org/wiki?curid=55624" title="Frontignan">
Frontignan

Frontignan (Oksitaans "Frontinhan" ) is 'n stad in die suide van Frankryk geleë in die département Hérault en die gewes (Frans: "région") Languedoc-Roussillon.

Die inwoners van die stad staan in Frans as "les Frontignanais" bekend.


</doc>
<doc id="55626" url="https://af.wikipedia.org/wiki?curid=55626" title="Pyrénées-Orientales">
Pyrénées-Orientales

Pyrénées-Orientales (66) (Katalaans: "Pirineus Orientals") is 'n Franse departement van die gewes Oksitanië . Die "département" is in die suide van Frankryk geleë en die hoofstad daarvan is Perpignan.


</doc>
<doc id="55627" url="https://af.wikipedia.org/wiki?curid=55627" title="Suwalszczyzna">
Suwalszczyzna

Suwalszczyzna, Litaus "Suvalkų kraštas", ook bekend as "Suwałkiland" of "Suwałki-gewes", is 'n etnografiese en historiese streek rondom die stad Suwałki in die noord-ooste van Pole naby die grens met Litaue. Dit maak in administratiewe opsig deel uit van die Woiwodskap Podlachië.

Suwalszczyzna verskil nie net in etniese en godsdienstige opsig van ander Poolse streke - sy bevolking is 'n mengsel van Pole, Litauers en Russe (Ougelowiges) - nie, maar ook vanweë sy postglasiale landskapsvorme, sy geologiese besonderhede, sy klimaat en sy unieke flora en fauna.

Na die noorde van Suwalszczyzna word soms as die "Alaska van Pole" verwys. Sy natuurskoon met golwende plato's, heuwels, talle riviere en mere, diep ravyne en swerfstene maak van die gebied 'n gewilde toeristebestemming. Die landskap is oorspronklik deur 'n gletser gevorm wat Europa gedurende die laaste koueperiode bedek het - morenes, heuwelterrasse en saggies golwende heuwels getuig steeds van die streek se langdurige vergletsering.

Ook sommige van Suwalszczyzna se 160 mere met oppervlakke van meer as een hektaar het hul ontstaan aan die gletser se smeltwater te danke. Hulle word meestal deur hul wye, ovale vorm en hul vlak oewers met talle baaie gekenmerk. Na die groot aantal kleiner mere word vanweë hulle ronde vorm, klein dieptes en plantegroei as "oë" verwys. Hul dieper eweknieë word "ketels" genoem. Baie van die streek se mere word deur riviere en varswaterstrome met mekaar verbind.

Die klassieke postglasiale landskapsvorme maak deel uit van die Suwałki-natuurpark met 'n oppervlakte van 6 284 hektaar wat in 1976 gestig is. Die Hańcza-meer (304 hektaar) aan sy westelike grens is met 108,5 meter die diepste in die hele Sentraal-Europese Vlakte. Opvallend is sy klipstrande (wat buite bergagtige streke uiters selde aangetref word), enkele skaaldierspesies wat gewoonlik net in Skandinawiese bergmere voorkom en sy hoë, steil oewers.

Suwalszczyzna se ruwe klimaat - met 'n jaarlikse gemiddeld van slegs 6 °C is dit naas Pole se berggebiede een van die koelste geweste in die land - word in sy unieke boreale (noordelike) flora weerspieël wat in ander dele van Pole nie aangetref word nie. Die oorspronklike oerwoude in die noorde van die streek het egter lankal verdwyn en plek gemaak vir wye velde met talle kleiner bosse. Ook die plaaslike fauna word - naas spesies wat inheems aan Pole is - deur 'n aantal noordelike diere aangevul.

Nog 'n unieke trekpleister in Suwalszczyzna is die bergpiek Góra Cisowa ("Taxusboomberg") waarna soms as die "Foedjijama van Suwałki" verwys word - al kan dit nog ten opsigte van sy hoogte (258 meter) nog ten opsigte van sy grootte met die Japannese bergreus meeding nie. Dit is eerder sy buitengewone natuurskoon wat van dié bergpiek die simbool van Suwalszczyzna gemaak het. Góra Cisowa rys bo-oor die steil helling van die Szeszupa-riviervallei en bied 'n panoramiese uitsig oor die natuurpark. Opvallend is sy ongewoonlike vorm - dié van 'n gelykvormige keël - waarvoor daar tans nog geen wetenskaplike verklaring is nie.


</doc>
<doc id="55629" url="https://af.wikipedia.org/wiki?curid=55629" title=".kr">
.kr

.kr is die Internettopvlakdomein vir Suid-Korea.




</doc>
<doc id="55630" url="https://af.wikipedia.org/wiki?curid=55630" title=".kw">
.kw

.kw is die Internettopvlakdomein vir Koeweit.




</doc>
<doc id="55631" url="https://af.wikipedia.org/wiki?curid=55631" title=".ky">
.ky

.ky is die Internettopvlakdomein vir die Kaaimanseilande.




</doc>
<doc id="55632" url="https://af.wikipedia.org/wiki?curid=55632" title=".kz">
.kz

.kz is die Internettopvlakdomein vir Kasakstan.




</doc>
<doc id="55633" url="https://af.wikipedia.org/wiki?curid=55633" title=".lb">
.lb

.lb is die Internettopvlakdomein vir Libanon.




</doc>
<doc id="55634" url="https://af.wikipedia.org/wiki?curid=55634" title=".lc">
.lc

.lc is die Internettopvlakdomein vir St. Lucia.




</doc>
<doc id="55635" url="https://af.wikipedia.org/wiki?curid=55635" title=".li">
.li

.li is die Internettopvlakdomein vir Liechtenstein.




</doc>
<doc id="55636" url="https://af.wikipedia.org/wiki?curid=55636" title=".lu">
.lu

.lu is die Internettopvlakdomein vir Luxemburg.




</doc>
<doc id="55639" url="https://af.wikipedia.org/wiki?curid=55639" title=".lv">
.lv

.lv is die Internettopvlakdomein vir Letland.




</doc>
<doc id="55640" url="https://af.wikipedia.org/wiki?curid=55640" title=".mc">
.mc

.mc is die Internettopvlakdomein vir Monaco.




</doc>
<doc id="55641" url="https://af.wikipedia.org/wiki?curid=55641" title=".md">
.md

.md is die Internettopvlakdomein vir Moldowa.




</doc>
<doc id="55642" url="https://af.wikipedia.org/wiki?curid=55642" title=".me">
.me

.me is die Internettopvlakdomein vir Montenegro.




</doc>
<doc id="55643" url="https://af.wikipedia.org/wiki?curid=55643" title=".mh">
.mh

.mh is die Internettopvlakdomein vir die Marshalleilande.




</doc>
<doc id="55644" url="https://af.wikipedia.org/wiki?curid=55644" title="Jane Furse">
Jane Furse

Jane Furse is 'n landelike dorp in die Limpopoprovinsie, Suid-Afrika. Die dorp is die setel van die Makhuduthamaga Plaaslike Munisipaliteit, wat in die Sekhukhune-distriksmunisipaliteit geleë is.



</doc>
<doc id="55646" url="https://af.wikipedia.org/wiki?curid=55646" title="Linköping">
Linköping

Linköping (uitgespreek [ˈlɪnɕøːpɪŋ]) is 'n stad in suidelike Swede, met 104 232 inwoners in 2010.


</doc>
<doc id="55647" url="https://af.wikipedia.org/wiki?curid=55647" title=".mk">
.mk

.mk is die Internettopvlakdomein vir die Noord-Masedonië.




</doc>
<doc id="55648" url="https://af.wikipedia.org/wiki?curid=55648" title=".mm">
.mm

.mm is die Internettopvlakdomein vir Mianmar (Birma).




</doc>
<doc id="55649" url="https://af.wikipedia.org/wiki?curid=55649" title=".mn">
.mn

.mn is die Internettopvlakdomein vir Mongolië.




</doc>
<doc id="55650" url="https://af.wikipedia.org/wiki?curid=55650" title=".mp">
.mp

.mp is die Internettopvlakdomein vir die Noordelike Mariana-eilande.




</doc>
<doc id="55651" url="https://af.wikipedia.org/wiki?curid=55651" title="Deelstate van Brasilië">
Deelstate van Brasilië

Brasilië bestaan uit 26 deelstate (Portugees: "estados") en die federale distrik ("Distrito Federal").


</doc>
<doc id="55653" url="https://af.wikipedia.org/wiki?curid=55653" title=".mq">
.mq

.mq is die Internettopvlakdomein vir Martinique.




</doc>
<doc id="55654" url="https://af.wikipedia.org/wiki?curid=55654" title=".ms">
.ms

.ms is die Internettopvlakdomein vir die Britse oorsese gebied van Montserrat.




</doc>
<doc id="55655" url="https://af.wikipedia.org/wiki?curid=55655" title=".mv">
.mv

.mv is die Internettopvlakdomein vir die Maledive.




</doc>
<doc id="55656" url="https://af.wikipedia.org/wiki?curid=55656" title=".mx">
.mx

.mx is die Internettopvlakdomein vir Meksiko.




</doc>
<doc id="55657" url="https://af.wikipedia.org/wiki?curid=55657" title=".nc">
.nc

.nc is die Internettopvlakdomein vir Nieu-Kaledonië.




</doc>
<doc id="55658" url="https://af.wikipedia.org/wiki?curid=55658" title=".nf">
.nf

.nf is die Internettopvlakdomein vir Norfolkeiland.




</doc>
<doc id="55659" url="https://af.wikipedia.org/wiki?curid=55659" title=".ni">
.ni

.ni is die Internettopvlakdomein vir Nicaragua.




</doc>
<doc id="55660" url="https://af.wikipedia.org/wiki?curid=55660" title=".no">
.no

.no is die Internettopvlakdomein vir Noorweë.




</doc>
<doc id="55663" url="https://af.wikipedia.org/wiki?curid=55663" title="Deelstate van Meksiko">
Deelstate van Meksiko

Meksiko bestaan uit 31 deelstate (Spaans: "Estados") en die federale distrik Meksikostad ("Distrito Federal").


</doc>
<doc id="55667" url="https://af.wikipedia.org/wiki?curid=55667" title="Eilat">
Eilat

Eilat (Hebreeus: אֵילַת‎ [eiˈlat] ; Arabies: إيلات‎, "aylaat‎" of Arabies: أيلة‎, "aylat‎", ook Arabies: أم الرشراش‎, "Um 'al-Rashrash") is die mees suidelike stad in Israel en een van die land se belangrikste hawens. Hierdie stad bied Israel oor die Golf van Akaba (hier Golf van Eilat genoem) en die Rooisee toegang tot die Indiese Oseaan. Dit is ook 'n gewilde vakansiebestemming weens goeie weer en die Rooisee se warm seestroom. Die stad grens aan die Jordaanse hawestad Akaba in die ooste en grens aan die Egiptiese dorp Arawa in die weste. In 2017 het Eilat 'n bevolking van sowat 51 000 gehad.




</doc>
<doc id="55668" url="https://af.wikipedia.org/wiki?curid=55668" title="Jan Vennegoor of Hesselink">
Jan Vennegoor of Hesselink

Johannes "Jan" Vennegoor of Hesselink (gebore op 7 November 1978 in Oldenzaal) is 'n voormalige Nederlandse professionele sokkerspeler wat ondermeer vir FC Twente, PSV Eindhoven en Celtic FC gespeel het. Hy het in die Nederlandse nasionale sokkerspan gespeel. Hy is 'n aanvaller.

Vennegoor of Hesselink het in sy jeug vir Quick '20 en FC Twente gespeel.
Hy het 19 keer uitgedraf vir die Nederlandse nasionale sokkerspan, waartydens hy 3 doelpunte aangeteken het.





</doc>
<doc id="55669" url="https://af.wikipedia.org/wiki?curid=55669" title="GAIS">
GAIS

Göteborgs Atlet- och Idrottssällskap (Gotenburgse atletiek- en sportvereniging) is 'n Sweedse sokkerklub wat in die Allsvenskan (Swede se hoogste sokkerliga) speel. "GAIS" speel hul wedstryde in die Gamla Ullevi (net vir groot wedstryde speel hulle in Nya Ullevi, wat 40 000 sitplekke het). In Gotenburg het GAIS kompetisie van sokkerspanne IFK Göteborg en Örgryte IS.


(* tussen 1925 en 1930 was die kampioen van die Allsvenskan nie die nasionale kampioen nie).


</doc>
<doc id="55674" url="https://af.wikipedia.org/wiki?curid=55674" title=".pf">
.pf

.pf is die Internettopvlakdomein vir Frans-Polinesië.




</doc>
<doc id="55675" url="https://af.wikipedia.org/wiki?curid=55675" title=".pg">
.pg

.pg is die Internettopvlakdomein vir Papoea-Nieu-Guinee.




</doc>
<doc id="55676" url="https://af.wikipedia.org/wiki?curid=55676" title=".ph">
.ph

.ph is die Internettopvlakdomein vir die Filippyne.




</doc>
<doc id="55678" url="https://af.wikipedia.org/wiki?curid=55678" title=".pn">
.pn

.pn is die Internettopvlakdomein vir die Pitcairneilande.




</doc>
<doc id="55679" url="https://af.wikipedia.org/wiki?curid=55679" title=".pr">
.pr

.pr is die Internettopvlakdomein vir Puerto Rico.




</doc>
<doc id="55680" url="https://af.wikipedia.org/wiki?curid=55680" title=".tw">
.tw

.tw is die Internettopvlakdomein vir die Republiek China (Taiwan).




</doc>
<doc id="55681" url="https://af.wikipedia.org/wiki?curid=55681" title=".qa">
.qa

.qa is die Internettopvlakdomein vir Katar.




</doc>
<doc id="55682" url="https://af.wikipedia.org/wiki?curid=55682" title=".ro">
.ro

.ro is die Internettopvlakdomein vir Roemenië.




</doc>
<doc id="55683" url="https://af.wikipedia.org/wiki?curid=55683" title=".sa">
.sa

.sa is die Internettopvlakdomein vir Saoedi-Arabië.




</doc>
<doc id="55684" url="https://af.wikipedia.org/wiki?curid=55684" title=".sb">
.sb

.sb is die Internettopvlakdomein vir die Solomoneilande.




</doc>
<doc id="55685" url="https://af.wikipedia.org/wiki?curid=55685" title=".si">
.si

.si is die Internettopvlakdomein vir Slowenië.




</doc>
<doc id="55686" url="https://af.wikipedia.org/wiki?curid=55686" title="Rio Grande do Norte">
Rio Grande do Norte

Rio Grande do Norte (uitgespreek[ʁi.u ˈɡɾɐ̃d͡ʒi du ˈnɔʁt͡ʃi]) is 'n deelstaat in noordoostelike Brasilië. Die Hoofstad is Natal. Volgens die 2010-sensus het Rio Grande do Norte 'n bevolking van 3 168 133 gehad.


</doc>
<doc id="55688" url="https://af.wikipedia.org/wiki?curid=55688" title="E-Sword">
E-Sword

e-Sword is ’n gratis Bybelstudie-rekenaarprogrammatuur wat Rick Meyers vir Microsoft Windows en Pocket PC-bedryfstelsels geskryf het. Die ontwikkeling het amptelik in Januarie 2000 begin. Sedertdien het die programmatuur se gewildheid aanhou groei, met 15 000 000 aflaaie wat teen Januarie 2011 bereik is. Die gebruikerskoppelvlak is in sewe-en-twintig tale, waaronder Afrikaans, en die bronne in meer as tagtig tale beskikbaar.

Rick Meyers het ’n behoefte daaraan gehad om Bybelstudie vrylik aan ’n ieder en ’n elk beskikbaar te stel, terwyl daar ook krag en diepte aan navorsing gewy word. Sy temavers is Matteus 10:8: "Julle het dit verniet ontvang, verniet moet julle dit gee." Rick Meyers berig op die e-Sword-tuisblad:

As Bybelstudent en leraar het ek ervaar watter insettinge dit kos om die Skrif te deursoek om vir ’n Bybelstudie, Sondagskoolles of preek behoorlik voor te berei. Daar is volumes boeke vir studiebenutting beskikbaar (en die Christelike gemeenskap is baie aan die verskeie outers, vir hul volharding en kunde, verskuldig), maar daar is net nie genoeg tyd, geld of rakruimte tot ons beskikking om hierdie bronne ten volle te benut nie. Rekenaarprogrammatuur het die wyse verander hoe ons die Woord van GOD bestudeer. Met die eenvoudige soek en druk van ’n muisknoppie het ons nou toegang tot hierdie selfde volumes geleerdheid binne sekondes!

"Pocket e-Sword 1.0" is in Desember 2003 vrygestel. Teen Mei 2007 is 1 000 000 kopieë van die "Pocket e-Sword"-pakkette afgelaai. Dit is die weergawe wat op die Pocket PC loop. "Pocket e-Sword 3.0.1", wat op 17 Mei 2007 beskikbaar gestel is, was die laaste weergawe wat vir "Pocket PC 2002", "Pocket PC 2003" en "Windows Mobile 5.0" vrygestel is. "Pocket PC 3.1.0", wat in Junie 2009 vrygestel is, loop slegs op "Windows Mobile 6.0" en latere weergawes. Daar is amptelik op 12 Desember 2009 aangekondig wat daar geen toekomstige ontwikkeling van Pocket e-Sword sal wees nie.

Die ontwikkeling van "e-Sword Live" het in November 2007 begin en is in Mei 2008 aan die publiek bekend gestel as 'n webgebaseerde weergawe. Rick Meyers bevorder hierdie weergawe ten sterkste onder gebruikers wat nié Windows-bedryfstelsels gebruik nie.

Die webweergawe kan bybels, kommentare, woordeboeke en onderwerpbybels vertoon.

Behalwe om Bybels, kommentare en woordeboeke te vertoon, bied Weergawe 3.1.0 ook die volgende komponente:


Hierdie komponente bied soortgelyke werking aan die e-Sword eweknieë. Studie Notas en Onderwerp Notas is RTF-tekslêers, eerder as ’n databasis.

e-Sword is beskikbaar in: Afrikaans, Deens, Duits, Engels, Fins, Frans, Hongaars, Iers, Indonesies, Italiaans, Katalaans, Nederlands, Noors, Pools, Portugees, Roemeens, Slowaaks, Spaans, Sweeds, Tsjeggies en Turks. Gedeeltelike ondersteuning word ook gebied vir: Arabies, Grieks, Japannees en Chinees.
Behalwe Bybels, Kommentare en Woordeboeke, bied Weergawe 9.8.1. ook die volgende komponente en werking:

Die program laat die gebruiker die teks van die Bybel, Bybelkommentare, Studie Notas en Woordeboeke vertoon. Deur sy aanpasbare uitleg kan die gebruiker kies watter van die bronne op een slag vertoon of hoe hul op die skerm georden moet word.

Hierdie program is vir die Windows-bedryfstelsel geskryf. Amptelike ondersteuning word vir Windows NT 4.0, Windows 95/98/ME, Windows 2000, Windows XP, Windows Vista en Windows 7 gegee.

Die program sal ook op Windows 2003 en 2008 loop, hoewel dit nie amptelike ondersteuning geniet nie. Dit kan ook op ReactOS as ’n ingeboude toepassingsprogram (native application) loop.

In November 2010 het eStudySource met CodeWeavers saamgespan om beter ondersteuning te bied vir e-Sword wat CrossOver gebruik.

Deur Wine as nastrewerprogram (emulator) te gebruik, kan dit ook op Linux werk. "Ubuntu Christian Edition" internetforum bied die konsekwentste ondersteuning vir Linux-gebruikers wat e-Sword benut.

Daar is wyd en syd berigte van e-Sword wat op OpenSolaris, BSD, end OS/2 Warp 5.0 werk.

Die besieling vir die lisensie wat deur e-Sword gehou word, lê in Matthéüs 10:8 opgesluit: "Julle het dit verniet ontvang, verniet moet julle dit gee." Die hoofsaaklike bedoeling van die lisensie is:

Alle dokumentasie en modules is onder hierdie lisensie, tensy die skepper van die dokumentasie of modules ’n ander lisensie noukeurig vermeld het. Die meeste dokumentasie wat deur die gebruikers geskep is, val onder die "Creative Commons Attribution – Non Commercial – Share Alike 2.0 License".
Sedert weergawe 7.8.1 uitgereik is, word ’n kopie (PDF) van die e-Sword-lisensie binne die e-Sword-gids ingebou. Die lisensies word ook in die Help-kieslys vertoon (deur op Oor… te kliek).

Amptelike bronne word op die "Bronaflaaibestuurder"-venster gelys. Die venster vertoon die bronne van beide e-Sword.net en eStudySource.

Voor e-Sword 9.8.1 was die bronne afsonderlik by http://www.e-sword.net/downloads.html en e.StudySource.com gelys.

Hoewel eStudySource die hoofafsetgebied is vir bronne wat aangekoop word, is daar ook ander uitgewers soos The Lockman Foundation en Bible.org wat e-Sword bronne verkoop.

Die projekte van ’n klein groepe e-Sword aktiviste word nie amptelik erken nie. Die uitkoms van daardie projekte het die populariteit van die program aangespoor.

e-Sword-users.org was die hoofinternetforum wat ondersteuning in ses tale (Afrikaans, Duits, Engels, Nederlands, Pools, Slowaaks, Spaans en Tsjeggies) aangebied het. Dit het tussen 7 Mei 2010 en 19 Julie 2010 ontkoppel vanweë ’n kwaadwillige programmatuurprobleem. Dit het in Mei 2011 gesluit.

Bible Support het e-Sword-users.org op 9 Junie 2011 vervang. E-Sword gebruikers kan nou duisende gratis e-Sword modules aflaai en toegang verkry tot die gebruikersvriendelike ondersteuning.

Blind e-Sword bied ondersteuning vir toeganklikheidskenmerke verwant aan e-Sword.

Gebruikers het ’n aantal nutsprogramme geskep om die proses om nuwe bronne te skep te vergemaklik.

Die gewildste nutsprogramme is:

Die nutsprogramme het dit vir gebruikers eenvoudiger gemaak om bronne te skep en te versprei. Die STEP-formaat is die enigste brontipe waarbinne gebruikers geen inhoud geskep het nie.

Gebruikers het meer as tienduisend bronne in tagtig tale (van Zoeloe tot Klingon) gemaak. Engels en Spaans is die gewildste moderne tale. Hebreeus en Grieks is die gewildste Bybelse tale.

Weens die afwesigheid van ’n gesentraliseerde lys van geskepte e-Sword bronne, het daar ’n duplisering van bronne plaasgevind. So is daar byvoorbeeld vyf verskillende weergawes van die Didache.





Die Bible Software-webjoernaal het oor die meeste van 2005 ’n meningsopname geloods om te bepaal watter Bybelstudieprogrammatuur die meeste gebruik word. e-Sword het die meeste stemme in die vrye/deelprogrammatuur kategorie ingepalm. Dit het ook meer stemme as enige van die kommersiële programme verwerf.



</doc>
<doc id="55695" url="https://af.wikipedia.org/wiki?curid=55695" title="Theophilus Shepstone">
Theophilus Shepstone

Sir Theophilus Shepstone (8 Januarie 1817 - 23 Junie 1893) was ‘n Brits-Suid-Afrikaanse staatsman wat verantwoordelik was vir die anneksasie van die Zuid-Afrikaansche Republiek deur Brittanje in 1877.

Theophilus Shepstone is gebore in Westbury-on-Trym naby Bristol, Engeland. Toe hy drie jaar oud was het sy pa, eerwaarde William Theophilus, na die Kaapkolonie geëmigreer. Die jong Shepstone het sy opvoeding ontvang by die naturelle-sendingstasies waar sy pa gewerk het, en die seun het aansienlike vertroudheid opgedoen met die inheemse tale van Suid-Afrika, ‘n omstandigheid wat sy loopbaan bepaal het. In die Xhosa-oorlog van 1835 het hy diens gedoen as hoofkwartier-vertaler in die staf van die goewerneur, Sir Benjamin D'Urban, en het na afloop van die kampanje in die grensgebied aangebly as klerk vir die agent vir die naturellestamme.

In 1838 was hy een van die party wat vanuit die Kaapkolonie gestuur is om Port Natal om Brittanje se onthalwe te beset. Hierdie mag is in 1839 teruggeroep, toe Shepstone aangestel is as Britse gesant onder die Fingo en ander stamme in Brits-Kaffrarië. Hier het hy aangebly tot die voltrekte vestiging van Britse regering in Natal en die organisering daarvan as ‘n administratiewe entiteit, waarna Shepstone in 1845 aangestel is as agent vir die inboorlingstamme. In 1848 het hy kaptein-generaal geword van naturelleheffings; in 1855 geregtelike aanslaer vir naturellebelange; en, in 1856, tydens die herskikking van die Natalse regering, sekretaris vir naturellesake en ‘n lid van die uitvoerende en wetgewende rade. Hierdie posisie het hy tot 1877 beklee.

Hy was gevolglik vir meer as dertig jaar die direkteur van naturellesake in Natal. As ‘n man van sterk wil en uitgesproke sieninge het hy groot invloed onder die inheemse mense verkry, onder wie hy bekend gestaan het as "vader," en skalks "Somtseu" genoem is (‘n beroemde swart jagter) deur die Zoeloes toe hy voor ‘n olifant gevlug het. Die rigsnoer van sy beleid was om stamgebruike te behou sover dit met die beginsels van menslikheid vereenselwig kon word, en om nie beskawing te probeer afdwing nie. Die gevolg van sy beleid is steeds opmerkbaar in die welgevalle en status van die Natalse mense. Terwyl hy daar in bevel was, was daar slegs een ernstige opstand – dié van Langalibalele in 1873 teen wit bestuur.

Shepstone se invloed onder die Zoeloes is deur die Natalse regering benut; in 1861 het hy Zoeloeland besoek en het by Mpande ‘n publieke erkenning van Cetshwayo as opvolger verkry. Twaalf jaar later het Shepstone die proklamasie van Cetshwayo as koning bygewoon, waar die Zoeloe-opperhoof sy voorneme gegee het om in vrede met sy bure te leef. In 1874, en weer in 1876, het Shepstone na Londen gereis rakende Suid-Afrikaanse sake.

Tydens Shepstone se teenwoordigheid in Londen in 1876, is hy deur die 4de hertog van Carnarvon, toe minister vir die kolonies, toevertrou met ‘n spesiale kommissie om met die Transvaalse uitvoerende gesag te beraadslaag oor die vraagstuk van federasie met die Suid-Afrikaanse state, en is hy gemagtig om, sou hy dit nodig vind, die land te annekseer, onderhewig aan bevestiging deur die Britse regering.

Shepstone het in Januarie 1877 na Pretoria gereis, en op 12 April ‘n proklamasie uitgevaardig wat die instelling van Britse gesag oor Transvaal verklaar het. Shepstone se mag het uit slegs 25 berede polisiemanne bestaan, en tog was daar geen openlike weerstand teen die anneksasie nie; ‘n toestand wat hy aan die "bykanse anargie" van die destydse republiek toegeskryf het. "Niks anders as anneksasie," het Sir Theophilus aan die Koloniale Kantoor geskryf, "sal of kan die staat red nie, en niks anders kan Suid-Afrika red van die verreikendste gevolge nie. Al die denkende en intelligente mense weet dit, en sal dankbaar wees om bevry te word van die gedrang van kleinlike faksies waardeur hulle in 'n konstante toestand van opruiing en onrus gehou word, deurdat die regering en alles wat daarmee verband hou, ‘n volstrekte klug is". Shepstone se aksie is al afgemaak as voortydig. Hy het egter rede gehad om te glo dat indien Brittanje nie bepalend sou optree nie, Duitsland moontlik oorreed kon word om Transvaal onder beskerming te neem. Is sy anneksasie-proklamasie se voorgeskrewe beleid van selfregering vir die Boere verder tot uitvoering gebring, het die opstand van 1880-81 moontlik nie uitgebreek nie.

Shepstone het in Pretoria aangebly as administrateur van Transvaal tot Januarie 1879; sy bewind is getipeer, volgens Sir Bartle Frere, wat hom beskryf het as "’n eiesoortige Afrikaner-jakkalsdraaier," deur ‘n "blykbare afwesigheid van enige ywer om ‘n beter stelsel te beraam of te konstateer" as dié wat die vorige regime gekenmerk het. Shepstone is na Engeland ontbied om die Koloniale Kantoor oor Suid-Afrikaanse sake in te lig en het in Mei 1879 daar aangeland; met sy terugkeer na Natal het hy (in 1880) uit die publieke diens getree. In 1883 is hy egter afgevaardig om ‘n opvolger vir Cetshwayo in Zoeloeland aan te stel. Hy was aktief in kerksake in Natal, en was voor die Langalibalele-rebellie goed bevriend met Biskop Colenso. Die twee is egter mettertyd van mekaar vervreem ná Colenso se toenemende oortuiging dat Shepstone ‘n onheilsame invloed op Zoeloesake uitgeoefen het. Shepstone het die aanbod van selfregering aan Natal teëgestaan. Hy is in Pietermaritzburg oorlede op 23 Junie 1893.

Alhoewel Shepstone se lewe en werk by tye geloof is deur Britte en Suid-Afrikaners, het kenners van die era, soos die Suid-Afrikaanse historikus Jeff Guy, hom geïmpliseer by die aanhitsing van ‘n sameswering vir die inval van die Zoeloekoninkryk en die ontbinding daarvan deur magte van Natal en Transvaal. Sy motiewe hiervoor sou die voorsiening in die toenemende behoefte aan arbeid in die Natal-kolonie wees, benewens ‘n poging om die vriendskap van die Transvaalregering terug te win.

Shepstone het in 1833 met Maria getrou, die dogter van Charles Palmer, kommissaris-generaal in Kaapstad, en het ses seuns en drie dogters gehad. Een van sy seuns het by Isandhlwana gesneuwel; van die ander seuns was HC Shepstone (gebore 1840) sekretaris vir naturellesake in Natal van 1884 tot 1893; Theophilus was adviseur vir die Swazi's (1887-1891); en AJ Shepstone (gebore 1852) het in verskeie naturelle-ekspedisies diensgedoen, as assistent-kommissaris in Zoeloeland, in die Boere-oorlog van 1899-1902, en het in 1909 die sekretaris vir naturellesake (vir Natal) geword, en sekretaris van die Natalse naturelletrust. ‘n Jonger broer van Sir Theophilus, John Wesley Shepstone (gebore 1827), het tussen 1846 en 1896 verskeie ampte in Natal beklee insake die administrasie van naturellesake.




</doc>
<doc id="55705" url="https://af.wikipedia.org/wiki?curid=55705" title="Ek joke net 1">
Ek joke net 1

Ek "joke" net is 'n Suid-Afrikaanse rolprent wat op 24 Junie 2011 in teaters begin draai. Die dialoog is in Afrikaans, Engels en Tswana. Die ouderdomsperk is 10 jaar (taal, geweld).

Die rolprent is 'n komedie, waar mense in komiese situasies geplaas en met versteekte kameras verfilm word.





</doc>
<doc id="55707" url="https://af.wikipedia.org/wiki?curid=55707" title=".sk">
.sk

.sk is die Internettopvlakdomein vir Slowakye.




</doc>
<doc id="55708" url="https://af.wikipedia.org/wiki?curid=55708" title=".sm">
.sm

.sm is die Internettopvlakdomein vir San Marino.




</doc>
<doc id="55709" url="https://af.wikipedia.org/wiki?curid=55709" title=".tc">
.tc

.tc is die Internettopvlakdomein vir die Turks- en Caicoseilande.




</doc>
<doc id="55710" url="https://af.wikipedia.org/wiki?curid=55710" title=".tf">
.tf

.tf is die Internettopvlakdomein vir die Franse Suidelike en Antarktiese Gebiede.




</doc>
<doc id="55719" url="https://af.wikipedia.org/wiki?curid=55719" title="Kader Asmal">
Kader Asmal

Kader Asmal (* 8 Oktober 1934 – † 22 Junie 2011) was 'n Suid-Afrikaanse politikus.

Asmal was 'n professor in menseregte aan die Universiteit van Wes-Kaapland, voorsitter van die raad van die Universiteit van die Noorde en vise-president van die "African Association of International Law". Hy was 'n ere-lid van die "Royal College of Surgeons" in Ierland, het 'n doktorsgraad van "Queen's Universiteit van Belfast" (1996) ontvang en was 'n laureaat van die 2000 "Stockholm Water"-prys.

Hy is op 22 Junie 2011 aan 'n hartaanval oorlede. Hy word oorleef deur sy vrou, Louise Parkinson en twee seuns.


</doc>
<doc id="55720" url="https://af.wikipedia.org/wiki?curid=55720" title="Laureaat">
Laureaat

'n Laureaat is 'n titel of prys wat aan persone toegeken word vir 'n uitsonderlike bydrae gelewer tot 'n sekere gebied of dissipline.
Dit word ook gebruik vir wenners van die Nobelprys.


</doc>
<doc id="55721" url="https://af.wikipedia.org/wiki?curid=55721" title="Dek">
Dek

Die Dek van 'n skip is die horisontale afskeiding tussen die verskillende kompartimente. Die belangrikste dek is die weerdek wat die romp aan die bokant bedek. Naas die dekkingsfunksie dra die dek ook by tot die skeepssterkte. By sommige skepe word die grootste deel van die weerdek deur groot openinge ingeneem.
Die oorblywende deel in die sye, of boorde, word die gangboord genoem.



</doc>
<doc id="55725" url="https://af.wikipedia.org/wiki?curid=55725" title=".tj">
.tj

.tj is die Internettopvlakdomein vir Tadjikistan.




</doc>
<doc id="55726" url="https://af.wikipedia.org/wiki?curid=55726" title=".tk">
.tk

.tk is die Internettopvlakdomein vir Tokelau.




</doc>
<doc id="55727" url="https://af.wikipedia.org/wiki?curid=55727" title=".tl">
.tl

.tl is die nuwe Internettopvlakdomein vir Oos-Timor (Timor-Leste).




</doc>
<doc id="55728" url="https://af.wikipedia.org/wiki?curid=55728" title=".tr">
.tr

.tr is die Internettopvlakdomein vir Turkye.




</doc>
<doc id="55729" url="https://af.wikipedia.org/wiki?curid=55729" title=".ua">
.ua

.ua is die Internettopvlakdomein vir Oekraïne.




</doc>
<doc id="55730" url="https://af.wikipedia.org/wiki?curid=55730" title=".us">
.us

.us is die Internettopvlakdomein vir die Verenigde State van Amerika.




</doc>
<doc id="55731" url="https://af.wikipedia.org/wiki?curid=55731" title=".uz">
.uz

.uz is die Internettopvlakdomein vir Oesbekistan.




</doc>
<doc id="55732" url="https://af.wikipedia.org/wiki?curid=55732" title=".va">
.va

.va is die Internettopvlakdomein vir die Vatikaanstad.




</doc>
<doc id="55733" url="https://af.wikipedia.org/wiki?curid=55733" title=".vc">
.vc

.vc is die Internettopvlakdomein vir St. Vincent en die Grenadine.




</doc>
<doc id="55734" url="https://af.wikipedia.org/wiki?curid=55734" title=".vg">
.vg

.vg is die Internettopvlakdomein vir die Britse Maagde-eilande.




</doc>
<doc id="55735" url="https://af.wikipedia.org/wiki?curid=55735" title=".vi">
.vi

.vi is die Internettopvlakdomein vir die Amerikaanse Maagde-eilande.




</doc>
<doc id="55736" url="https://af.wikipedia.org/wiki?curid=55736" title=".vn">
.vn

.vn is die Internettopvlakdomein vir Viëtnam.




</doc>
<doc id="55738" url="https://af.wikipedia.org/wiki?curid=55738" title=".vu">
.vu

.vu is die Internettopvlakdomein vir Vanuatu.




</doc>
<doc id="55739" url="https://af.wikipedia.org/wiki?curid=55739" title=".wf">
.wf

.wf is die Internettopvlakdomein vir Wallis en Futuna, 'n oorsese gebied van Frankryk in die Stille Oseaan.




</doc>
<doc id="55745" url="https://af.wikipedia.org/wiki?curid=55745" title="Voorouer">
Voorouer

'n Voorouer is 'n persoon waarvan iemand afstam. Om presies te wees, waarvan 'n persoon 34 geslagte terug van afstam. In die breër sin van die woord noem mense dikwels almal voor 3 generasies terug alreeds "voorouers". Dit kom ook voor dat mense na "voorouers" verwys as diegene wat wel 100, 1000 of meer geslagte terug geleef het. Dit sal dan meestal nie meer op 'n individu betrekking hê nie, maar eerder op ’n ras, volk, soort of 'n ander bloedverwante groep mense of diere. 

Sleutel:


</doc>
<doc id="55747" url="https://af.wikipedia.org/wiki?curid=55747" title="Vaucluse">
Vaucluse

Vaucluse (84) is 'n Franse département. Sy prefektuur (hoofstad) is Avignon.


</doc>
<doc id="55748" url="https://af.wikipedia.org/wiki?curid=55748" title="Adele">
Adele

Adele Laurie Blue Adkins (* 5 Mei 1988 in Tottenham, Noord-Londen, Engeland), beter bekend as slegs Adele, is 'n Engelse sangeres en liedjieskryfster. Haar eerste twee albums, "19" en "21", het groot kommersiële sukses behaal en is ook deur kritici gunstig ontvang. Sy is met 'n aantal "Grammys" bekroon en het as liedjieskryfster ook 'n "Oscar" vir "Skyfall", die titellied vir die gelyknamige James Bond-rolprent, ingepalm, terwyl haar plateverkope tientalle miljoene wêreldwyd beloop en van haar een van die suksesvolste popsterre van die 21ste eeu gemaak het.

In November 2015 het Adele met haar nuwe enkelsnit "Hello" en die langspeler "25" weer die topposisies van trefferlyste verower.


</doc>
<doc id="55749" url="https://af.wikipedia.org/wiki?curid=55749" title="Jessie J">
Jessie J

Jessica Ellen Cornish (gebore 27 Maart 1988 in Chadwell Heath, Londen), bekend as Jessie J, is 'n Engelse sangeres en liedjieskryfster. Sy het roem verwerf toe sy in laat 2010 haar trefferliedjie "Do It Like a Dude" met 'n gepaardgaande musiekvideo vrygestel het. Die liedjie het nommer 2 op die "UK Singles Chart" en nommer 11 op die "Irish Singles Chart" bereik.



</doc>
<doc id="55756" url="https://af.wikipedia.org/wiki?curid=55756" title="Amapá">
Amapá

Amapá (Portugese uitspraak: "[amaˈpa]") is een van die 26 state van Brasilië. Amapá se hoofstad en grootste stad, Macapá, het 'n bevolking van 368 397 in 2006 gehad.


</doc>
<doc id="55757" url="https://af.wikipedia.org/wiki?curid=55757" title="Pruise (volk)">
Pruise (volk)

Die Pruise (afgelei van die Pruisiese Prūsai, dikwels ook Ou Pruise genoem) was 'n Baltiese volkstam wat sy naam aan die geografiese gebied Pruise gegee het. Die twaalf Pruisiese stamme het in die 13de eeu 'n gebied bewoon wat vanaf die Weichsel-rivier in die weste tot by die Persante- en Minija-riviere in die ooste gestrek het.

In die bronstydperk het die Pruisiese stamgebied oor 'n groter oppervlakte gestrek as die latere staat en provinsies Pruise. Argeologiese opgrawings toon dat die Oud-Pruisiese kerngebiede vanaf die laat jongsteentydperk tot in die middeleeue permanent bewoon was, behalwe vir die Weichsel-gebied waar Germaanse stamme hulle 'n tyd lank gevestig het. Sekere Pruisiese stamgebiede is in die 13de eeu - ná die veroweringsveldtogte van Boleslaw I - reeds deur 'n gemengde Balties-Slawiese bevolking bewoon.

Uiteindelik moes die Pruise voor die Duitse Orde swig en is vervolgens deur Duitse asook Poolse setlaars geassimileer. Hul taal, Oud-Pruisies, is vanaf die 17de eeu nie meer as omgangstaal gebruik nie en het volledig uitgesterf. Dit is op grondslag van gebrekkige historiese oorlewerings gedeeltelik gerekonstrueer.


</doc>
<doc id="55761" url="https://af.wikipedia.org/wiki?curid=55761" title="Roraima">
Roraima

Roraima (Portugese uitspraak: "[ʁoˈɾajmɐ]") is die ylbevolkste en mees noordelike van die 26 deelstate in Brasilië. Roraima se hoofstad en grootste stad, Boa Vista, het 'n bevolking van 266 901 in 2010 gehad.


</doc>
<doc id="55763" url="https://af.wikipedia.org/wiki?curid=55763" title="Encyclopedia Lituanica">
Encyclopedia Lituanica

Die Encyclopedia Lituanica is 'n Engelstalige ensiklopedie in ses boekdele met meer as 3 600 bladsye oor Litaue en Litause onderwerpe. Dit is tussen 1970 en 1978 deur Litause emigrante, wat hul tuisland ná die einde van die Tweede Wêreldoorlog verlaat het, in Boston, Massachusetts uitgegee. Hierdie ensiklopedie is tot vandag toe die omvattendste werk oor Litaue wat in Engels gepubliseer is.

Die redakteurs van Encylopedia Lituanica het al vroeër, tussen 1953 en 1966, "Lietuvių enciklopedija", 'n algemene Litause ensiklopedie in 35 boekdele, saamgestel. Later is nog twee bykomende boekdele met bywerkings en aanvullings gepubliseer. Die 37ste en laaste boekdeel het in 1985 verskyn. Die versameling van inligting is deur die feit bemoeilik dat die meeste bronne en naslaanwerke destyds agter die ystergordyn in die Sowjetunie bewaar is en soedoende vir die redakteurs nie toeganklik was nie. 

Baie van die Encyclopedia Lituanica se inskrywings baseer op ouer artikels in die "Lietuvių enciklopedija". Sowat twee vyfdes van dié ensiklopedie se inhoud behandel Litause onderwerpe. Die artikels is sodoende eers in Litaus saamgestel en later na Engels vertaal. Resensente het die hoë gehalte van die vertalings in 'n wetenskaplike tydskrif bevestig.


</doc>
<doc id="55769" url="https://af.wikipedia.org/wiki?curid=55769" title="Mannetjies Roux">
Mannetjies Roux

Francois Du Toit "Mannetjies" Roux (gebore 12 April 1939) is 'n voormalige Suid-Afrikaanse rugbyspeler. Hy het in 27 toetse gespeel, 6 keer as vleuel en 21 keer as senter, waartydens hy 6 drieë gedruk het.

Mannetjies het in 1959 saam met die Junior Springbokke na Argentinië getoer. Hy het in 1960 die eerste keer vir die Springbokke gespeel teen Wallis op Cardiff Arms Park. In 1962 speel hy in drie toetse teen die Britse Leeus in Suid-Afrika. Hy sal altyd onthou word vir sy wettige duikslag op die Leeu, Richard Sharp; hy het Sharp se wangbeen gebreek in die proses. Mannetjies sal altyd onthou word vir die insident in die 1969/70 "betogertoer" na die Britse Eilande toe hy 'n betoger met die bal gegooi het. Hy was ook deel van die Springbokspan in 1970 wat die All Blacks 3-1 getroef het. 

In 1970 het hy die Griekwaland-Wes span aangevoer wat die Curriebeker, teen alle verwagtinge, gewen het teen Noord-Transvaal. Ian Kirkpatrick was Griekwaland se afrigter en sy wedstrydplan vir die eindstryd was eenvoudig: "wanneer Mannetjies die bal kry, moet die ander veertien net by hom uitkom. Julle sal nie weet wat hy gaan doen nie, maar hy weet ook nie, maar dinge sal gebeur as hy die bal kry!" Dit het gebeur en Griekwaland wen 11-9.



</doc>
<doc id="55771" url="https://af.wikipedia.org/wiki?curid=55771" title="Libiese Burgeroorlog">
Libiese Burgeroorlog

Die Libiese Burgeroorlog van 2011 (Arabies: الحرب الأهليّة في ليبيّا عام 2011 / "al-ḥarb al-ahlīyah fī Lībiyā ‘ām 2011") was 'n gewapende opstand in Libië. Dit begin met betogings van die Libiese bevolking teen die regering van Moeammar al-Ghaddafi, wat reeds vir 42 jaar aan bewind was. Die opstand het later in 'n volskaalse burgeroorlog tussen regeringsmagte en die rebelle ontaard.

Die protesoptogte begin op 15 Februarie 2011 en is geïnspireerd deur soortgelyke opstande regoor die Arabiese wêreld, onder andere die Egiptiese Rewolusie en die Jasmynrewolusie in Tunisië. Die betogers eis dat Ghaddafi se bewind beëindig word en dat demokratiese verkiesings uitgeroep word.

Teen einde Februarie kondig die VN-veiligheidsraad 'n wapenverbod teen Libië aan. Op 17 Maart word 'n resolusie aangekondig wat 'n oorvliegverbod bo Libië afdwing. Die Ghaddafi-regime kondig kort daarna 'n skietstilstand af, maar gaan terselfdertyd voort met militêre optredes, onder andere by Benghazi.

In Augustus 2011 word die bordjies verhang met die rebelle wat veld begin wen en stadig maar seker na Tripoli, die land se hoofstad, begin opruk. Teen 28 Augustus neem hulle die beheer van die hoofstad oor.

Op 20 Oktober 2011 het die Nasionale Oorgangsraad vir Moeammar al-Ghaddafi met die oorname van Sirte gevange geneem, maar hy het later aan sy wonde beswyk.


</doc>
<doc id="55772" url="https://af.wikipedia.org/wiki?curid=55772" title="GLONASS">
GLONASS

GLONASS is 'n Russiese satelliet-navigasiestelsel, vergelykbaar met die Amerikaanse GPS en Europese Galileo. Die stelsel bestaan uit 24 satelliete waarvan 21 altyd operasioneel en 3 in reserwe is. GLONASS in Russies: ГЛОНАСС, is 'n afkorting vir ГЛОбальная НАвигационная Спутниковая Система; GLObal'naya NAvigatsionnaya Sputnikovaya Sistema; in Engels: "GLObal NAvigation Satellite System".

Die volledige naam is GLObalnaja NAvigatsionnaja Spoetnikovaja Sistema (ГЛОбальная НАвигационная Спутниковая Система; "Wêreldwye navigasie-satellietstelsel").

Die eerste drie satelliete is in Oktober 1982 gelanseer en in Desember 1983 is die eerste satelliet van die stelsel in werking gestel. Oorspronklik sou die hele stelsel in 1991 operasioneel gewees het, maar weens ekonomiese probleme is die laaste van die 24 satelliete eers in Desember 1995 in hul baan geplaas. Alle satelliete is met Proton-lanseerders vanaf die basis Tyuratam in Kazachstan gelanseer.

'n Samewerkingsooreenkoms is ter verdere uitbreiding met Indië aangegaan om die stelsel te onderhou en te verbeter.



</doc>
<doc id="55774" url="https://af.wikipedia.org/wiki?curid=55774" title="Vermensliking">
Vermensliking

Vermensliking (ook personifikasie of die minder gebruikte antropomorfisme) verwys na enige toekenning van menslike eienskappe (of karaktereienskappe wat aangeneem word slegs aan mense toegeskryf kan word) aan nie-menslike diere, nie-lewende dinge, verskynsels, voorwerpe of ontasbare voorstellings (soos geeste of godhede). Diere en plante asook natuurkragte soos wind, reën of die son kan as skepsels met menslike beredeneringsvermoë of spraak uitgebeeld word.

Personifikasie toon 'n sterk ooreenkoms met die vergelyking, maar veral met die metafoor. Personifikasie is eintlik maar 'n vorm van die metafoor, maar met die bykomende eienskap dat wat ook al gemetaforiseer word, eintlik vermenslik word.

Enkele voorbeelde van vermensliking:



</doc>
<doc id="55775" url="https://af.wikipedia.org/wiki?curid=55775" title="Bradford">
Bradford

Bradford (uitgespreek /ˈbrædfəd/) is 'n stad in noordelike Engeland met 'n bevolking van met sowat 293 000 inwoners. Bradford het ook die tweede grootste persentasie Moslems in die Verenigde Koninkryk (16% volgens die 2001-sensus).




</doc>
<doc id="55777" url="https://af.wikipedia.org/wiki?curid=55777" title="Jean Auguste Dominique Ingres">
Jean Auguste Dominique Ingres

Jean Auguste Dominique Ingres (29 Augustus 1780 - 14 Januarie 1867) is 'n Franse skilder, leidende verteenwoordiger van Neoklassisisme in die skilderkuns. Ingres was die laaste groot klassikus en was in teenstelling met die romantiese beweging, veral teen Eugene Delacroix. Onder sy beste werke sluit in 'n portret van sy vriend Marius Granet (1807).


</doc>
<doc id="55778" url="https://af.wikipedia.org/wiki?curid=55778" title="Pará">
Pará

Pará (Portugese uitspraak: "[paˈɾa]") is die tweede grootste ten opsigte van oppervlakte van die 26 state in Brasilië. Pará se hoofstad en grootste stad, Belém, het 'n bevolking van 1 437 600 in 2010 gehad.


</doc>
<doc id="55780" url="https://af.wikipedia.org/wiki?curid=55780" title="Gasa">
Gasa

Gasa of Gaza (Arabies: غزة‎, Hebreeus: עזה‎‎) is die hoofstad van die Gasastrook en die grootste stad in die Palestynse Grondgebiede. Die stad het 'n bevolking van ongeveer 449 221. Israel is in beheer van die Gasastrook se lugweë en seeroetes.


</doc>
<doc id="55782" url="https://af.wikipedia.org/wiki?curid=55782" title="Jordaanrivier">
Jordaanrivier

Die Jordaanrivier (Arabies: نهر الأردن‎, "al-Furāt"; Hebreeus: נהר הירדן) is die rivier wat die grens tussen Israel, Sirië, Jordanië en Palestina vorm en mond uit in die Dooie See.

Die Jordaanrivier ontspring in die berge van Libanon en vloei suidwaarts na die groot Oos-Afrikaanse Sinkdal. Die deel van die skeur wat benede seespieël lê, begin in die omgewing van die See van Galilea (die See van Tiberias of die See van Gennesaret, soos dit in die Bybel genoem word) en eindig by die Dooie See. 

Hierdie deel van die vallei staan bekend as El Ghor. In die suide word dit van die Golf van Akaba, die voorsetting van die Sinkdal wat deur die see ingeneem is, geskei deur ŉ lae landtrap in die bodem van die vallei. Die kleiner takriviere wat in die skeur invloei, is vir ŉ groot gedeelte van die jaar droog, en die enigste standhoudende rivier is die Jordaan. 

Omdat die klimaat warm en droog is, vind verdamping uit die twee mere baie vinnig plaas. Die See van Galilea lê 209 m benede seespieël en sy water vloei na die Dooie See. Die huidige watervlak van die Dooie See is 394 m benede seespieël, en dit is dus die bodem van die insinking. Die meer is egter meer as 420 m diep, sodat die bodem van die sinkdal in werklikheid meer as 800 m benede seespieël is. 

Die water wat die Dooie See binnevloei, verdamp so vinnig dat die hoeveelheid water wat elke jaar verdamp, gelyk staan aan die hoeveelheid wat ontvang word; die waterstand of die grootte van die meer verander dus nie juis nie. Die minerale wat in die waters van die Jordaan deur die verwering van rotse opgelos het, word egter agtergelaat, en die Dooie See is dus baie sout. 

Tans bevat die water omtrent 25 persent minerale in oplossing, hoofsaaklik in die vorm van natriumchloried (gewone tafelsout), kaliumchloried, magnesiumsoute en sekere oplosbare bromides. Die hoë soutgehalte is verantwoordelik daarvoor dat geen plante- of dierelewe in die waters van die Dooie See aangetref word nie. Die gemiddelde soutgehalte van die oseane is slegs omtrent 2,5 persent, of een-tiende van Dooie See.



</doc>
<doc id="55784" url="https://af.wikipedia.org/wiki?curid=55784" title="Aigle">
Aigle

Aigle is 'n antieke dorp geleë in die Rhônerivier-vallei in die suidweste van Switserland. Die dorpie is naby Montreux en die Geneefse meer. Aigle is omring deur die Alpe met ski-oorde soos Villars, Les Diablerets en Leysin in die omgewing. 

Daar is 'n bus- en tremdiens wat die inwoners kan gebruik binne die dorp. Aigle is ook met spoor verbind met die groter stede soos bv. Lausanne. Daar is ook plaaslike treine wat die dorp met die ski-oorde verbind. 

Die Internasionale Fietsry Federasie (UCI) se hoofkantoor is in Aigle geleë. Hiervandaan word fietsry wêreldwyd beheer. Daar is onder meer 'n binnenshuise fietsrybaan in die gebou en 'n BMX-baan net langs die gebou.

Aigle is ook bekend vir sy wyn; die dorp is omring deur wingerde. Die kasteel van Aigle ("Château d'Aigle") is 'n bekende besienswaardigheid. Die kasteel is gedurende die twaalfde eeu gebou en is sedert 1475 in die besit van die 'Goewerment van Bern'. Daar is 'n wynmuseum in die kasteel met 800 verskillende wyn-etikette van 52 lande wat die geskiedenis van wyn weergee.



</doc>
<doc id="55789" url="https://af.wikipedia.org/wiki?curid=55789" title="Reusegebergte">
Reusegebergte

Die Reusegebergte (Tsjeggies "Krkonoše", Pools "Karkonosze", Bergsilesies "Riesageberge" of "Riesegeberche") is die hoogste bergreeks in Tsjeggië en die Poolse gewes Silesië. Dit loop langs die grens tussen Pole en Tsjeggië, met die bergpiek Schneekoppe (Duitse naam; Pools: Śnieżka; Tsjeggies: "Sněžka") as sy hoogste punt (1 602 m bo seevlak).

Die bergreeks het 'n subalpynse karakter met glasiale keteldale, bergmere en steil rotswande. Die bron van die Elbe-rivier is naby die bergreeks se kruin teen 'n hoogte van byna 1 400 m en sowat 7,5 km noordwes van die dorpskern van Špindlerův Mlýn (Duits: "Spindlermühle") in Tsjeggië geleë.

Die Reusegebergte is die hoogste gedeelte van die groter Sudete-bergreeks en was tot en met 1945 ook die hoogste punt van die Duitse Middelgebergte. Hier word ook die meeste sneeuval van alle Europese middelgebergtes aangeteken sodat dit 'n belangrike bestemming vir wintersport geword het.

Die bergreeks is respektiewelik in 1959 (Pole) en 1963 (Tsjeggië) tot nasionale park verklaar. Groot dele van die Reusegebergte word daarnaas op internasionale vlak as biosfeer-reservate deur Unesco beskerm.

In legendes en sprokies word die Reusegebergte met die berggees Rübezahl (Tsjeggies: "Krakonoš", Pools: "Liczyrzepa" of "Duch Gór") verbind.

Die huidige naam Reusegebergte is eers teen die einde van die 19de eeu deur die vereniging "Riesengebirgsverein" bekend gemaak. In ouer dokumente word na die gebied meestal as "Gebirge" ("Gebergte"), "Schneegebirge" ("Sneeugebergte") of "Böhnmisches Gebirge" ("Boheemse Gebergte") verwys. Nogtans is daar historiese bronne waarin die huidige term gebruik word. Op 'n kaart van Silesië, wat in 1561 deur Martin Helwig geteken is, word die hoogste bergpiek, die Schneekoppe, as "Risenberg" ("Reuseberg") aangedui. 

Die Trautenause Kroniek van Simon Hüttel uit die jaar 1549 gebruik die naam "Hrisberg" vir die piek en benamings soos "Hrisengepirge", "Hrisengebirge" en "Risengepirge". Volgens Ernst von Seydlitz-Kurzbach is die naam van die bergreeks afgelei van die Duitse vakterm "Riese" - 'n glybaanagtige houtbaan waarop boomstamme in steil bergvalleie vervoer is.

Die Tsjeggiese skrywer Bohuslav Balbín het in 1679 vermeld dat die bergreeks onder verskillende name bekend staan: Krkonoše (Cerconossios), Rhipaeos Montes, Obrovski-gebergte, Sneeugebergte of Reusegebergte. Die Tsjeggiese naam "Krkonoše" verskyn vir die eerste keer as enkelvoudsvorm in 'n dokument uit die jaar 1492 oor die opsplitsing van die Štěpanice-landgoed. Die eerste kaart met die meervoudsvorm "Krkonošské hory" ("Krkonoše-berge") is in 1518 deur Mikuláš Klaudyán geteken.

Volgens sy etimologiese oorsprong word die naam ontleed as 'n samestelling van "krk" of "krak" - 'n Oud-Slawiese term vir "Krummholz", 'n tipiese vegetasie in die gebied - en "noš" (afgelei van die werkwoord "nosit" "dra"). Alternatiewe taalkundige ontledings verwys na 'n moontlike samehang tussen die naam en die Latynse term "Corconti" (Grieks: "Korkontoi") - die benaming vir 'n volk wat die gebied voor die Keltiese en Germaanse immigrasie bewoon het. Hierdie term is reeds deur Ptolemeus oorgelewer.

In Pole is die bergreeks tot in die 20ste eeu gewoonlik "Góry Olbrzymie" ("Reusegebergte"), selde ook "Góry Śnieżne" ("Sneeugebergte") genoem. Die huidige amptelike benaming "Karkonosze" is eweneens al vroeër gebruik en oorspronklik uit Tsjeggies oorgeneem. Die Tsjeggiese naam gaan vermoedelik terug na die bogenoemde antieke term "Korkontoi" (Κορκόντοι) wat moontlik van Keltiese of Oud-Slawiese oorsprong is.

Die Poolse skrywer, geograaf en etnograaf Wincenty Pol het na die berge in 1847 as "Góry Olbrzymie" verwys, die skrywer Kornel Ujejski het in dieselfde jaar die naam "Karkonosze" gebruik.

Die klimaat van die Reusegebergte word deur skielike weerskommelinge gekenmerk. Die winters is relatief koud met gereelde swaar sneeuvalle. Groot dele van die bergreeks is tussen vyf en ses maande lank met 'n dik sneeulaag van dikwels meer as drie meter bedek. Dit maak van die Reusegebergte een van die gewildste wintersportbestemmings in Europa. Die eerste sneeuvalle word gewoonlik in September aangeteken, die laaste soms eers in Mei. Sodoende val die Paasvakansie nog in die wintersportseisoen. Februarie en Maart is die beste tyd vir wintersport danksy die dik lae vars sneeu, baie sonskynure en aangename temperature.

Ná sneeustorms in Januarie en Februarie of sodra dooiweer intree, ontstaan lawinegevaar sodat bepaalde gebiede vir wintersport gesluit moet word. Een van die ergste sneeustortings in die Reusegebergte het op 20 Maart 1968 in Biaŀy Jar aan die Poolse kant 19 menselewens geëis.

Hoër geleë gebiede word gereeld deur digte mis omhul. Die Schneekoppe as hoogste bergpiek lê op gemiddeld 296 ten minste tydelik onder mis en wolke. Die gemiddelde jaarlikse temperatuur beloop hier slegs 0,2 °C. 

Gedurende die herfs- en wintermaande is die verhouding soms andersom sodra 'n sogenaamde inversie vorm. Die onderste lae van die atmosfeer begin afkoel, en die swaar koue lugmassas daal vanaf die bergtoppe na die laer geleë gebiede en valleie wat dan deur mis omhul word. Die hellings, bergweivelde en bergtoppe word daarenteen - veral aan die suiderkant van die bergreeks - in sonskyn gebaai. Om hierdie rede is meer berghutte en ander geboue teen die suidelike hellings opgerig.

Lente begin gewoonlik in April, op die bergtoppe eers in Mei of Junie. Sommige hellings bly ook in die lente en somer meestal in skadu gehul sodat die sneeu hier nie heeltemal smelt nie. Gedurende die somermaande word gematigde temperature aangeteken. Die kwik styg in Julie, die warmste maand van die jaar, tot 'n gemiddeld van tussen 15 en 18 °C in die valleie en in die voetheuwels. Die hoër geleë gebiede en bergtoppe is heelwat koeler: vir elke honderd meter bo seevlak daal dit met 0,5 °C. So word op die Schneekoppe 'n gemiddelde maksimum van tussen 8 en 9 °C gemeet. Maar terwyl die valleie dikwels in die skadu van die berge lê, het die bergtoppe langer sonskynure. 

In Julie en Augustus is die weer meestal wisselvallig, en dikwels sak donderbuie op sonnige dae uit of hang skielik mis in die lug. Eers in September en vroeg in Oktober word stabiele weerstoestande met klaar blou lug aangeteken wat 'n goeie uitsig oor die berglandskap bied. Hierdie tyd van die jaar is die beste om staptoere aan te durf.

Die bergtoppe van die Reusegebergte is van die winderigste plekke in Europa. Aan die Poolse kant van die bergreeks kom föhn, 'n warm droë bergwind uit westelike en suid-westelike rigting met windsnelhede van tot by 50 meter per sekonde, in die wintermaande dikwels voor.

Die Reusegebergte word by die natste gebiede in Europa gereken. Die jaarlikse neerslae varieer tussen sowat 700 millimeter aan die voet van die bergreeks tot 1 230 millimeter op die Schneekoppe. Die hoogste reënval met 'n jaarlikse gemiddeld van 1 512 millimeter word egter in die valleie aan die voet van die sentrale bergkam aangeteken.

Eeue lank was die Reusegebergte 'n ongerepte bergstreek wat vir mense byna ontoeganklik was en slegs deur avontuurlustiges aangedurf is. So was die bergstreek tot in die middeleeue onbewoon. Die eerste avonturiers, wat die berggebied met sy oerwoude binnegedring het, was sogenaamde "Wale" (Duits: "Walen"), geheimsinnige 13de eeuse skatsoekers uit Venesië, Bologna en Florence wat deur gerugte oor goudvondse na die Reusegebergte gelok is. In hul "Waleboeke" het hulle misterieuse padbeskrywings, uitleggings vol van bygelowige fantasie en wenke vir goudsoekers opgeteken. Uit die pen van een van hierdie skrywers, Antonius de Medici uit Florence, het ook die eerste historiese beskrywing van 'n reisroete deur die Reusegebergte gekom.

Die Wale het egter nie net ywerig goud in die riviere aan die voet van bergpieke gewas nie, maar het ook na halfedelgesteentes gesoek. Dié was volop in die nabygeleë Ysergebergte. Agate, jaspisse, karneole en bergkristalle is in groot hoeveelhede na Italië uitgevoer waar hulle vir die kleurvensters van kerke, kastele en Venesiaanse paleise asook mosaïeke in Rome en Ravenna gebruik is.

Gedurende die middeleeue het die Silesiese Piaste-dinastie die eerste grenskastele teen die noordelike hellings van die Reusegebergte laat oprig om hul gebied te beskerm en die kolonisasie van Silesië deur Duitse setlaars bevorder. Rondom die kastele het Saksiese, Frankiese en Thüringiese setlaars hulle gevestig. Die Hirschberg-vallei het 'n sentrale rol by die kolonisasie van die Reusegebergte gespeel. Menslike nedersettings het hier vanaf die 11de eeu ontstaan, en stede soos Hirschberg (tans Jelenia Góra, gestig in 1281) was die uitgangspunt vir nuwe setlaars wat hulle geleidelik ook in hoër geleë gebiede begin vestig het.

Ook die huidige Tsjeggiese gedeelte is al in die Middeleeue deur setlaars gekoloniseer. Die Boheemse koning Otakar II het in die vroeë 13de eeu immigrante uit Franke genooi om hulle in die suidelike voetheuwels te vestig. Die Grüssau-klooster naby die bron van die Bober-rivier is in 1249 deur Benediktyne-monnike gestig en veertig jaar later deur die Cisterciënsers oorgeneem.

Omstreeks 1400 het mynwerkers uit Sakse begin om die plaaslike ertsvoorrade te ontgin. Die woude van die Reusegebergte het myn-, bou- en brandhout opgelewer. Die houtvoorrade en kwartssand in die berggebied het die basis vir 'n florerende glasbedryf geword wat steeds meer setlaars gelok het. Sodra die natuurlike woude rondom 'n glasfabriek volledig afgekap was, is dit gesluit en het die glasmakers die woude dieper binnegedring om 'n nuwe nywerheid te open. 'n Aantal nedersettings soos Schreiberhau ("Szklarska Poręba"), Rokytnice en Harrachov het hul ontstaan aan glasmakery te danke.

Die tradisionele kookkuns van die Reusegebergte was 'n mengsel van verskillende invloede uit Boheme, Oostenryk, Silesië en Suid-Duitsland en - vanweë die lae opbrengste en inkomste van die plaaslike bergboere - eenvoudig van aard. Sedert die 18de eeu was aartappels 'n belangrike stapelkos. Tipiese geregte het dus aartappelpoffers, aartappelgebak (wat met stukkies ham gevul en met gerasperde kaas oorstrooi is), aartappel-strudel met broodkrommeltjies, aartappelsoufflé en aartappelslaai ingesluit.

Soet gebak soos "Liwanzen" en "Buchteln" is van gisdeeg berei en met 'n vulsel van konfyt, papawersaad of kwark geniet. Gewilde dranke was moutkoffie, tee (wat van selfgeplukte wilde rose, lindebloeisels of lysterbessies berei is), vars melk en framboosstroop wat met vars bronwater vermeng is. Die oorspronklike Duitse bewoners het ná die einde van die Tweede Wêreldoorlog baie van hul resepte na die weste saamgeneem. Die nuwe Tsjeggiese en Poolse bewoners, wat hulle vanaf 1945 in die Reusegebergte gevestig het, het hul eie kookkuns saamgebring.

Die kookkuns in die Poolse gedeelte weerspieël die nasionale koskultuur. Die woude van die Reusegebergte lewer tipiese bestanddele soos wildsvleis en sampioene op. Dikwels word in restaurante baie groot porsies kos bedien wat met die byvoegsel "volgens die Reusegebergte-metode" op spyskaarte aangedui word.

Gunstelingdisse in die Tsjeggiese gedeelte het hul oorsprong in die Boheemse kookkuns. Kluitjies wat met varkvleis, kool, beesvleisbredie of gekookte beesvleis met roomsous bedien word is van die gewildste disse. Meelkos is ewe gewild soos in die res van die land, met tipiese geregte soos kluitjies (wat van gisdeeg berei en met bloubessies of pruime bedien word), pannekoekies of "Buchteln".

Sopgeregte word onder meer van knoffel en suurdeeg berei. Maar ook ouer tradisies soos die bekende "Reusegebergte-sop" word bewaar. Hierdie sop was vroeër 'n stapeldis vir arm bergbewoners. Dit word van aartappels, dille, gedroogde sampioene, meel en water berei. Dan word nog 'n eier in die soetsuur sop ingeroer.


</doc>
<doc id="55791" url="https://af.wikipedia.org/wiki?curid=55791" title="Liesl du Toit">
Liesl du Toit

Liesl du Toit (nèè Kriel) is 'n Afrikaanse sangeres. Sy het aanvanklik as lid van die populêre groep Shine4 opgetree. Haar debuut solo-album, "Stukkie van jou Hart" is in 2010 vrygestel. Sy het die meeste van die snitte op haar debuutalbum self geskryf (10 snitte self geskryf, 2 is deur ander skrywers). Du Toit het in 2013 in die Afrikaanse musiekblyspel "Pretville" die rol van die verpleegster, Santjie gespeel.






</doc>
<doc id="55794" url="https://af.wikipedia.org/wiki?curid=55794" title="2001 Super 12-seisoen">
2001 Super 12-seisoen

Die 2001 Super 12-seisoen het in Februarie 2001 afgeskop met voorseisoenwedstryde wat van middel Januarie gespeel is. Dit het op 26 Mei ten einde geloop. Die skedule was oor ’n tydperk van 3½ maande met 69 wedstryde waarvan elke span een keer teen elk van die elf ander spanne gespeel het (in ’n rondomtalietoernooi) plus twee halfeindrondes en een eindronde. Elke span het een loslootjie oor die twaalf rondes gekry.








</doc>
<doc id="55798" url="https://af.wikipedia.org/wiki?curid=55798" title="Pous Pius VII">
Pous Pius VII

Pius VII was die 251ste pous van die Rooms-Katolieke Kerk vir 23 jaar, 5 maande en 7 dae, van 1800 tot 1823.

Pous Pius VII is gebore as graaf Luigi Barnaba Niccolo Maria Chiaramonte (ook Gregorio Barnaba Chiaramonti) op 14 Augustus 1742 in Cesena, Kerklike Staat. Hy was die voorlaaste kind van graaf Scipione Chiaramonti en sy vrou Giovanna Coronata Ghini, dogter van die markies van Barnaba Eufrasio Ghini. Op 14-jarige ouderdom, op 2 Oktober 1756 tree hy toe tot die Benediktyner-klooster Santa-Maria del Monte in Cesena en neem die kloosternaam Gregorio aan. Na sy studies in teologie word hy dosent aan die Benediktyner-kolleges in Parma en Rome. Toe Pous Pius VI, 'n familievriend, aan die mag kom word hy vinnig bevorder. In 1776 word hy titulêr ab van sy klooster in weerwil van teenkanting van die monnike. Nadat hy bevorder is tot biskop van Tivoli, bevorder Pous Pius VI hom tot kardinaal-priester van S. Callisto en biskop van Imola op 14 Februarie 1785. Op 14 Maart 1800 volg hy Pous Pius VI op en word gekroon op 21 Maart 1800 in Venesië deur kardinaal Antonio Maria Doria Pamphilj. Omdat die Franse die regte pouslike tiara in besit geneem het, het hy 'n kroon van papier-maché gedra. Hy regeer tot sy dood op 20 Augustus 1823 en word opgevolg deur Pous Leo XII. Die naam ‘Pius’ beteken 'die vrome'.


Na die dood van Pous Pius VI in Franse gevangeskap in Augustus 1799, kom die konklaaf bymekaar op 30 November 1799 in die Benediktyner-klooster van San Giorgio in Venesië. Daar was drie kandidate, maar twee was onaanvaarbaar vir die Habsburgse prinse en hulle kandidaat Alessandro Mattei kon nie genoeg stemme kry nie. Na 103 dae van onderhandeling word Pous Pius VII as kompromis-kandidaat verkies.

Een van die eerste handelinge van die nuwe pous was om die sekretaris van die konklaaf, Ercole Consalvi tot kardinaal te bevorder en as staatsekretaris aan te stel. Op 3 Junie 1816 veroordeel Pius die werke van Germanos Adam. Van die begin van sy pontifikaat tot by die val van Napoleon Bonaparte in 1815 was die pous gedurig besig met Frankryk. Op 15 Julie 1801 sluit hy 'n konkordaat met Napoleon. Op 2 Desember 1804 salf hy Napoleon tydens sy keiserskroning. Hy was voortdurend oorhoop met Napoleon en betrek militêre leiers om toegewings te kry. Pius wou die Kerklike Staat terugkry en ook die vrylating verkry van die sogenaamde "swart" Franse kardinale wat hom gesteun het en daarom gevange geneem is saam met ander priesters, monnike en ander ondersteuners. Op 10 Junie 1809 ekskommunikeer die pous die Franse wat Rome beset het en neem Napoleon die pous gevange eers na Savona en later (in 1812) na Fontainebleau. Na die val van Napoleon keer Pius in triomf terug na Rome op 24 Mei 1814. Hoewel Napoleon hom nie goed behandel het nie, het die pous asiel verleen aan Napoleon se familie na sy val.

Op 7 Augustus 1814 het Pous Pius die Jesuïete in ere herstel.

Pius was baie bly met die optrede van die Verenigde State van Amerika wat die seerowers van Barbarye, wat Christene in die Middellandse See gevang het vir losgeld, uitgeroei het.

Pous Pius VII het 99 nuwe kardinale aangestel in 19 konsistories. Weens die omvang van die lys word dit hier gehou.



Op 15 Augustus 2007 het Pous Benedictus XVI verklaar dat daar geen beswaar ("nihil ostare") is teen die begin van die saligverklaringsproses vir Pous Pius VII.



Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="55799" url="https://af.wikipedia.org/wiki?curid=55799" title="Lys van kardinale aangestel deur Pous Pius VII">
Lys van kardinale aangestel deur Pous Pius VII

Pous Pius VII die 251ste pous van die Rooms-Katolieke Kerk van 1800 tot 1823 het 99 nuwe kardinale aangestel in 19 konsistories.






















</doc>
<doc id="55802" url="https://af.wikipedia.org/wiki?curid=55802" title="Rondônia">
Rondônia

Rondônia (Portugese uitspraak: "[ʁõˈdõniɐ]") is een van die 26 state in Brasilië. Rondônia se hoofstad en grootste stad, Porto Velho, het 'n bevolking van 426 558 in 2010 gehad.


</doc>
<doc id="55805" url="https://af.wikipedia.org/wiki?curid=55805" title="Deutsche Schule Prag">
Deutsche Schule Prag

Die Deutsche Schule Prag (Duits vir: "Duitse Skool Praag", voorheen Auslandsschule der DDR; Tsjeggies: "Německá škola v Praze") is 'n Duitse skool in die voorstad Nové Butovice, in die Tsjeggiese hoofstad Praag. Die skool is in 1989 deur die Duitse Demokratiese Republiek gestig.



</doc>
<doc id="55807" url="https://af.wikipedia.org/wiki?curid=55807" title="Benetice">
Benetice

Benetice is 'n dorp in Tsjeggië met 30 inwoners.

Benetice lê wes van die voet van de Žebrákovský koppie (601 meter) in die bosse van die Českomoravská vrchovina.

Nabygeleë plekke is Svatojanské Hutě en Opatovice in die noorde, Horni Březinka in die ooste, Dolni Březinka in die suidooste, Pavlikov in die suidweste en Pavlov in die noordweste.



</doc>
<doc id="55808" url="https://af.wikipedia.org/wiki?curid=55808" title="Suid-Afrikaanse Erfenishulpbronagentskap">
Suid-Afrikaanse Erfenishulpbronagentskap

Die Suid-Afrikaanse Erfenishulpbronagentskap (SAEHA, een van die tien opvolgorganisasies van die Raad vir Nasionale Gedenkwaardighede en sy voorganger die Historiese Monumentekommissie) is 'n statutêre liggaam wat gestig is onder die Wet op Nasionale Erfenishulpbronne (Wet 25 van 1999) as die administratiewe liggaam wat verantwoordelik is vir aspekte van Suid-Afrika se kulturele erfenis op nasionale vlak. Verantwoordelikheid vir voormalige nasionale gedenkwaardighede val sedert 1 April 2000 onder die nege provinsiale erfenishulpbronowerhede.

SAEHA en lede van die publiek is welkom om plekke te identifiseer wat hulle voel so uniek is dat dit nasionale betekenis het om in aanmerking te kom om as nasionale erfenisterrein verklaar te word. 'n Kenteken word aangebring op plekke wat suksesvol genomineer is.



</doc>
<doc id="55814" url="https://af.wikipedia.org/wiki?curid=55814" title="Chuniespoort">
Chuniespoort

Chuniespoort is 'n nedersetting naby Polokwane in Capricorn-distrik in die Limpopoprovinsie van Suid-Afrika.



</doc>
<doc id="55822" url="https://af.wikipedia.org/wiki?curid=55822" title="Académie française">
Académie française

Die Académie française (Afrikaans: Franse Akademie) is 'n amptelike Franse instelling wat Frans bevorder. Dit vorm saam met vier ander akademies l'Institut de France (die Instituut van Frankryk). Die liggaam tree op as 'n amptelike gesag oor die taal en publiseer 'n amptelike Franse woordeboek. Dit tree net op in 'n raadgewende hoedanigheid en sy beslissings is nie bindend vir die publiek of die regering nie.

Die akademie het veral twee funksies: die bevordering van die Franse woordeskat en grammatika, en van die gebruik van Frans wêreldwyd. Laasgenoemde word onder meer gedoen deur die jaarlikse toekenning van ongeveer 60 letterkundepryse, waaronder die Prix de l'Académie française. Die akademie is ’n toonaangewende instituut en het 40 lede.

Die Académie française is een van die oudste akademies in Frankryk. Dit is in 1635 amptelik deur Kardinaal de Richelieu gestig. Dit het al van 1570 af bestaan, maar het tot met sy amptelike stigting informeel gefunksioneer.

Tydens die Franse Revolusie is alle akademies afgeskaf en vervang deur 'n enkele Nasionale Instituut van Wetenskap en Kuns, die latere l'Institut de France. In 1805 het Napoleon Bonaparte ’n aparte klas vir Franse taal en literatuur met 40 lede binne die instituut daargestel, geskoei op die model van die vroeëre Académie française. In 1816 het koning Lodewyk XVIII gelas dat die klas die naam akademie kry, en van toe af was dit weer bekend as die Académie française.


</doc>
<doc id="55828" url="https://af.wikipedia.org/wiki?curid=55828" title="Rooibekkwelea">
Rooibekkwelea

Die Rooibekkwelea, een van die wêreld se mees talryke voëlspesies met 'n geskatte volwasse broeipopulasie van 1.5 miljard, is 'n nomadiese voël wat in groot swerms in Sub-Sahara en Suider-Afrika voorkom. Dié voël word ook soms die "treksprinkaan" van die voëlwêreld vanweë hul geneigdheid om in kwetterende swerms van miljoene voëls te beweeg. Hierdie swerms kan langer as vyf ure neem terwyl hulle in gesinkroniseerde golf-bewegings verby vlieg.

'n Swerm rooibekkwelea wat op 'n kleingraanoes neerdaal, kan tot vier ton graan per dag verorber. Die vretende voëls mors ook baie van die graan wanneer dit halfgevreet op die grond val.

Rooibekkwelea kan drie keer per seisoen broei, van Oktober tot April. Die voëls maak nes in groot kolonies van sowat 300 000 voëls. Die broeisiklus is gekoördineer en ’n groot hoeveelheid voëls sal gelyk opdaag en dadelik nesbou. Wyfies lê ’n gemiddeld van drie ligblou eiers op ’n keer, wat na 12 dae uitbroei. Die kuikens word vir die eerste 20 dae met insekte gevoer, waarna hulle onafhanklik aan grassade en graan begin voed. So ’n broeisiklus kan binne 35 dae voltooi word en die kolonie word gewoonlik binne ses weke verlaat.

Tydens die broeiseisoen, sal die kwelea gewoonlik nie verder as 'n kilometer van hul broeiplek af na kos soek nie. Buite die broeiseisoen kan hulle sowat 40 km na 'n voedingsbron aflê, om dan weer terug te keer na dieselfde slaapplek. Hulle is egter nomadiese voëltjies en kan ook veel verder na voedingsbronne vlieg.





</doc>
<doc id="55831" url="https://af.wikipedia.org/wiki?curid=55831" title="Afrikaanderwijk">
Afrikaanderwijk

Die Afrikaanderwijk 'n is 'n ou arbeiderswyk in die Rotterdamse kwartier Feijenoord. Die wyk het ontstaan rondom 1900 toe die hawens in Rotterdam-Suid gegrawe is. Om die hawe-arbeiders te huisves is daar vinnig woonwyke rondom die hawegebiede gebou, waarvan die Afrikaanderwijk ook een is.

Die wyk se naam is van die straatname ontleen, wat oor die algemeen op Suid-Afrika gebaseer is, met name soos Bloemfonteinstraat, Kaapstraat, Pretorialaan, Transvaalstraat en in die besonder ter ere van die Afrikanerleiers uit die Anglo-Boereoorlog (1899-1902) (Paul Krugerstraat, Bothastraat, Christiaan de Wetstraat, Cronjestraat, Joubertstraat, Schalk Burgerstraat).

Die Afrikaanderwijk was een van die eerste Nederlandse wyke waar 'n meerderheid van die bevolking uit buitelanders bestaan het. Deesdae is die Afrikaanderwijk 'n "internationale wyk" met baie Surinamers, Turke, Marokkane en Antilliane met nog enkele oorspronklike, meesal ouer, Nederlanders.



</doc>
<doc id="55833" url="https://af.wikipedia.org/wiki?curid=55833" title="Wladimir Kaminer">
Wladimir Kaminer

Wladimir Kaminer (* 19 Julie 1967 in Moskou, Sowjetunie) is 'n Duitse skrywer en kolomskrywer van Russies-Joodse afkoms. Sy verhaalbundels "Militärmusik" en "Russendisko" het hom ook buite Duitsland bekendheid besorg en is in verskeie Europese tale, waaronder Frans, Italiaans, Russies en Engels, vertaal. Kaminer skryf sy werke in Duits en nie in sy moedertaal Russies nie.

Wladimir Kaminer is die seun van 'n onderwyseres en 'n bedryfsekonoom wat as adjunk-bestuurder in 'n onderneming van die Russiese binnelandse vloot werksaam was. Ná sy opleiding as klankingenieur vir toneel en radio het Wladimir dramaturgie aan die Moskouse Toneelinstituut gestudeer.

In Junie 1990 het hy hom in Berlyn gevestig en in die destydse Duitse Demokratiese Republiek "humanitêre asiel" gekry. Nog voor die Duitse hereniging op 3 Oktober van daardie jaar het hy DDR-burgerskap en sodoende ook outomaties die burgerskap van die Bondsrepubliek Duitsland verkry.

Wladimir, wat homself ook as dramaturg, regisseur en toneelspeler bekwaam het, was jare lank lid van die toneelgemeenskap "Reformbühne Heim & Welt" waar hy weekliks sy nuutste verhale in die "Kaffee Burger" voorgedra het. Met "Wladimirs Welt" ("Wladimir se wêreld") het hy sy eie radio-rubriek by "Radio Multikulti" gekry - 'n radiostasie van die openbare Berlynse uitsaaier "SFB 4" wat op immigrante gemik is. 

Daarnaas het hy ook verskeie kere in 'n televisie-rubriek van die openbare uitsaaikorporasie ZDF opgetree en saam met Joeri Goerzji kulturele aktiwiteite soos sy gewilde "Russendisko" (waar hy as platejoggie optree en uitsluitlik musiek van Russiese musikante speel) georganiseer. Hy publiseer gereeld tekste in 'n verskeidenheid Duitse dagblaaie en tydskrifte.

Kaminer se klub "Rodina", wat in Desember 2006 in Berlyn geopen is, is slegs vier en 'n half maande deur hom bestuur. In dieselfde jaar het hy aangekondig dat hy in die Berlynse verkiesing van 2011 as kandidaat vir die amp van uitvoerende burgemeester sou staan.

Kaminer woon met sy vrou Olga Kaminer, wat eweneens van Russiese afkoms is en met wie hy in 1995 in Berlyn kennis gemaak het, en hul twee seuns in die Berlynse distrik Prenzlauer Berg.





</doc>
<doc id="55842" url="https://af.wikipedia.org/wiki?curid=55842" title="Allgemeiner Deutscher Nachrichtendienst">
Allgemeiner Deutscher Nachrichtendienst

Die Allgemeiner Deutsche Nachrichtendienst (ADN) was naas "Panorama DDR" die enigste nuus- en fotoagentskap wat in die Duitse Demokratiese Republiek (DDR) amptelik toegelaat is. ADN het 'n monopolie op die voorsiening van nuus- en beeldmateriaal van landswye belang aan byna alle Oos-Duitse dagblaaie asook radio en televisie gehad. Nuus, berigte, artikels en foto's is met sowat sestig nuusagentskappe in ander lande uitgeruil sodat ADN in staat was om alle nuus, wat vir DDR-media bestem was, te filter.

ADN is amptelik deur die Ministerraad van die DDR bestuur, maar in die praktyk het die party-apparaat van die Sosialistiese Eenheidsparty van Duitsland (SED) toesig oor ADN gehou. Tot en met 1989 het ADN sowat 1 400 permanente personeel in diens gehad.

ADN is in Oktober 1946 met toestemming van die Militêre Sowjetadministrasie in Duitsland deur 'n aantal uitgewerye, koerante en radiostasies as "GmbH" (Duitse beperkte maatskappy) gestig. In April 1953 is ADN GmbH volgens 'n besluit van die SED-partyleierskap ontbind en in 'n staatsbeheerde nuusagentskap omgeskep. Die voorheen selfstandige fotoagentskap "Zentrale Bildstelle Berlin" is in 1956 by ADN ingesluit.

ADN se doelwitte en take as nuusagentskap het volgens sy statuut van 1966 uit die program en politieke doelwitte van die SED, die besluite van die Sentrale Komitee van die SED en die dekrete, verordenings en besluite van die Staatsraad en die Ministerraad van die DDR voortgespruit. Sy verslaggewing sou dus "aktueel" en "partydig" wees en 'n bydrae lewer tot die "ontwikkeling en verstewiging van die sosialistiese bewussyn in die land". Volgens Erich Honecker, sekretaris-generaal van die Sentrale Komitee van die SED en voorsitter van die DDR-Staatsraad, was ADN "ten nouste verbonde aan die suksesvolle ontwikkeling van ons Duitse Demokratiese Republiek, aan die stryd om sosialisme en vrede."

In die najaar van 1961, ná die bou van die Berlynse Muur, is ADN-medewerkers van lidmaatskap in die Wes-Duitse "Bundespressekonferenz (BPK)", 'n vereniging van professionele joernaliste, uitgesluit. Eers dertig jaar later is ADN-korrespondente ná die politieke omwenteling in die DDR in 1989 en die Duitse hereniging in 1990 weer as volwaardige lede deur die BPK aanvaar.

Tot in die laat 1970's is die sogenaamde "Basisdienst" ("basiese diens") van die ADN, wat deur die binne- en buitelandse afdelings saamgestel is, per teleks versprei. In 1979 het ADN na elektroniese teksverwerking en -oordrag oorgeskakel. Die nodige tegnologie hiervoor is deur die Amerikaanse maatskappy "Omron" verskaf.

In Mei 1992 is ADN, wat toe nog 254 permanente medewerkers in diens gehad het, aan die nuusagentskap "Deutscher Depeschendienst (ddp)" verkoop. Die histories waardevolle beeldargief van "ADN-Zentralbild" met sowat sewe miljoen foto's - 'n versameling wat tot in die beginjare van fotografie terugstrek - is by die "Bundesarchiv" ("Federale argief") in Koblenz ingesluit.



</doc>
<doc id="55848" url="https://af.wikipedia.org/wiki?curid=55848" title="Universiteit van Oxford">
Universiteit van Oxford

Die Universiteit van Oxford (ook bekend as Oxford-Universiteit) is 'n universiteit in Oxford, Engeland. Die universiteit is saam met die Universiteit van Cambridge een van die twee beroemdste en oudste universiteite van die Verenigde Koninkryk. Die twee universiteite staan gesamentlik as "Oxbridge" bekend.



</doc>
<doc id="55856" url="https://af.wikipedia.org/wiki?curid=55856" title="Universiteit van Cambridge">
Universiteit van Cambridge

Die Universiteit van Cambridge (ook bekend as Cambridge-universiteit) is 'n universiteit in Cambridge, Engeland. Die universiteit is saam met die Universiteit van Oxford een van die twee beroemdste en oudste universiteite van die Verenigde Koninkryk, wat reeds in die 13de eeu begin is. Die twee universiteite staan gesamentlik as "Oxbridge" bekend. Cambridge-universiteit bestaan uit sowat 30 aparte kolleges.

Die kolleges van Cambridge sluit in:



</doc>
<doc id="55858" url="https://af.wikipedia.org/wiki?curid=55858" title="Charlene, Prinses van Monaco">
Charlene, Prinses van Monaco

Charlene, Prinses van Monaco (gebore as Charlene Lynette Wittstock; geboortedatum: 25 Januarie 1978) is die Prinses van Monaco en die vrou van Albert II, Prins van Monaco. Sy is ook 'n voormalige rugslagswemmer en lid van die Suid-Afrikaanse Olimpiese swemspan.

Sy is in die Rhodesiese (die huidige Zimbabwe) stad Bulawayo gebore as dogter van Michael Kenneth Wittstock, eienaar van 'n rekenaarmaatskappy, en Lynette Humberstone, 'n voormalige kompetisieswemmer. In 1989 verhuis sy en haar familie na Suid-Afrika. Sy is van Duitse, Engelse en Ierse afkom. Charlene praat minstens drie tale: Afrikaans, Engels en Frans.

As swemmer neem sy aan die Olimpiese Somerspele van 2000 in Sydney deel, waar sy met die Suid-Afrikaanse aflos in die 4x100m wisselslag in die vyfde plek eindig. Sy behaal ook verskeie nasionale titels.

In 2000 leer sy prins Albert van Monaco tydens die Monaco Grand Prix ken. Sedert 2006 het hulle 'n verhouding en op 23 Junie 2010 is die twee amptelik verloof. Die burgerlike huwelik is op 1 Julie 2011 deur Philippe Narmino, die voorsitter van die Monegaskiese Raad van State, voltrek. Die kerklike huwelik vind op 2 Julie 2011 in die binnehof van die prinslike paleis plaas. Die mis is deur aartsbiskop Bernard Barsi van Monaco gelei. Sedert haar huwelik staan sy amptelik as Haar Deurlugtige Hoogheid Prinses Charlène van Monaco bekend, 'n titel wat laas deur Albert se moeder, prinses Grace Kelly, gedra is. 



</doc>
<doc id="55860" url="https://af.wikipedia.org/wiki?curid=55860" title="Van Reenenspas">
Van Reenenspas

Van Reenenspas is 'n bergpas in die Drakensberge in Suid-Afrika. Dit verbind KwaZulu-Natal met die Vrystaat en dra die N3 nasionale pad oor die berg.

In die middel van die 19de eeu het die verkeer tussen KwaZulu-Natal en die Vrystaat so toegeneem dat 'n gangbare pad noodsaaklik geword het. Frans van Reenen, wat hier geboer het, het 'n roete aan die ingenieurs gewys. Hy het die roete gebruik om vee oor die berg te jaag om in die Vrystaat te verkoop. Die pas is in 1865 voltooi en na Van Reenen vernoem. Die pad klim 850m van die voet van die pas tot by die dorpie Van Reenen bo-op die kruin.

Daar is ook 'n spoorwegpas wat die Drakensberg hier kruis en is in 1891 voltooi. Die pas sneeu toe gedurende uiterste weerstoestande in die winter, gevolglik kom alle verkeer tot stilstand.

 


</doc>
<doc id="55863" url="https://af.wikipedia.org/wiki?curid=55863" title="Makatinivlakte">
Makatinivlakte

Die Makatinivlakte lê aan die onderkant van die Pongolapoortdam en strek ooswaarts tot teen die Indiese Oseaan in KwaZulu-Natal, Suid-Afrika. Kanale van die Pongolapoortdam bedien die vlakte om suikerriet, subtropiese vrugte, rys en koffie te verbou.



</doc>
<doc id="55864" url="https://af.wikipedia.org/wiki?curid=55864" title="Chapmanspiek-rylaan">
Chapmanspiek-rylaan

Chapmanspiek-rylaan is 'n bergpas en een van Kaapstad se skouspelagtigste rylane wat in die Wes-Kaap, Suid-Afrika geleë is. Die pad kronkel hoog bo die see in die kranse al langs die Skiereiland, vanaf Houtbaai tot by Noordhoek. Die pad is tussen 1915 en 1922 gebou en is 11 km lank.

Soos motors meer gewild geraak het gedurende die begin van die 1900's het die regering 'n plan opgestel om 'n pad reg rondom die Kaapse Skiereiland te bou. Die plan het onder andere bepaal dat Houtbaai en Noordhoek via 'n onmoontlike roete van feitlik loodregte kranse bo die oseaan verbind moes word. Om dit moontlik te maak het die ingenieurs beplan dat die sagte, pienkerige sedimentêre rots van die Graafwater formasie, wat bo-op die harde laag Kaapse graniet lê, uitgegraaf sal word om die pad te maak. Bo op die Graafwater formasie is die Tafelberg sandsteen laag. 'n Werksmag van 700 bandiete het met die projek begin vanaf die Houtbaai kant gedurende 1915 en vanaf Noordhoek gedurende 1916.

Die gedeelte vanaf Houtbaai tot by die hoogste punt net onder Chapmanspiek is teen 1919 voltooi. Die res is eers teen 1922 voltooi nadat die pad letterlik uit die loodregte kranse uitgebeitel is. Toe die projek voltooi is, was dit as een van die grootste ingenieursprestasies beskou.

Die pad is in 1959 verbeter en geteer. Gedurende 1980 het 'n gedeelte van die pad verspoel en was vervang met 'n brug-tipe struktuur wat oor die pad gebou is. Na verdere rotsstortings gedurende 2000 - 'n motoris is ondere andere dood - is die pad vir drie jaar gesluit vir massiewe herkonstruksie.

Die pad is ook deel van die roetes van die jaarlikse "Argus" fietswedren en die Twee Oseane-maraton. Die pad se roete nommer is M6. Die pad is ook nou 'n tolpad terwyl busse net in een rigting mag beweeg; vanaf die Houtbaai kant na Noordhoek.

Die roete bied 'n ongelooflike uitsig oor Houtbaai, die Karbonkelberg en die Sentinel piek. Die pad gaan ook verby die Oos Fort wat gebou is in 1783 deur die Franse vir Nederland om die Engelse uit te hou. Daar was ook 'n Wes Fort aan die Houtbaai kant gebou. Die kanonne van Oos Fort word onthou vir die feit dat hulle gedurende 1795 in die 'Slag van Houtbaai' gebruik was teen die "HMS Echo" wat die hawe ingevaar het. Die gebeurtenis word elke jaar gevier gedurende September op die Saterdag voor Erfenis dag.



</doc>
<doc id="55865" url="https://af.wikipedia.org/wiki?curid=55865" title="Goiás">
Goiás

Goiás (uitgespreek [ɡoˈjas]) is een van die 26 state in Brasilië. Goiás se hoofstad en grootste stad, Goiânia, het 'n bevolking van 1 301 892 in 2010 gehad.


</doc>
<doc id="55875" url="https://af.wikipedia.org/wiki?curid=55875" title="Pous Leo XII">
Pous Leo XII

Leo XII was die 252ste pous van die Rooms-Katolieke Kerk vir 5 jaar, 4 maande en 14 dae, van 1823 tot 1829. As kandidaat van die Zelanti het hy 'n konserwatiewe politiek gevoer.

Pous Leo XII is gebore as Annibale Sermattei della Genga (ook Annibale Francesco Clemente Melchiore Girolamo Nicola Sermattei della Genga) op 22 Augustus 1760 in Genga, Kerklike Staat (of dalk Ancona of Spoleto). Hy is een van tien kinders van graaf Flavio Sermattei en gravin Maria Luisa Periberti di Fabriano en die oom van kardinaal Gabriele della Genga Sermattei. Genga het sy skoolopleiding aan die Accademia dei Nobili Ecclesiastici gekry en is as priester gewy op 14 Junie 1783. In 1792 stel Pous Pius VI hom aan as sy private sekretaris en op 21 Februarie 1794 as titulêr aartsbiskop van Tirus en nuntius in Lucerne. Op 14 Maart 1794 word hy verplaas na Keulen maar weens die oorlog neem hy sy intrek in Augsburg. Gedurende sy verblyf in Duitsland kom hy in aanraking met die howe van Dresden, Wene, München en Württemberg. Hy ontmoet ook Napoleon Bonaparte. Nadat Napoleon die Kerklike Staat afgeskaf het word hy deur die Franse gevange gehou. Op 22 Julie 1814 dra Genga die pous se gelukwensing oor aan koning Lodewyk XVIII van Frankryk na die val van Napoleon. Op 8 Maart 1816 word hy kardinaal-priester met die titelkerk S. Maria in Trastevere. Later op 10 Februarie 1821 word hy aartspriester van die basiliek S. Maria Maggiore. Op 12 Mei 1820 stel Pous Pius VII hom aan as vikaris-generaal van Rome. Op 28 September 1823 volg hy Pous Pius VII op en word gekroon op 5 Oktober 1823 deur kardinaal Fabrizio Ruffo. Hy regeer tot sy dood op 10 Februarie 1829 en word opgevolg deur Pous Pius VIII. Die naam ‘Leo’ beteken 'Leeu'.


Pous Leo XII is verkies as kandidaat van die zelanti ten spyte van Franse teenkanting. Die pous se buitelandse politiek is eers gevoer deur Giulio Maria della Somaglia en later deur Tommaso Bernetti. Konkordate is met 'n aantal lande, onder andere met koning Willem I van Nederland, gesluit tot voordeel van die pous.

Die pous se binnelandse politiek in die Kerklike Staat was baie konserwatief. Onder die invloed van die Jesuïte her-organiseer hy die onderwys. In sy bul "Quod divina sapientia" plaas hy onderwys onder beheer van die geestelikheid en alle sekondêre onderwys, sowel as die regspraak is in Latyn gevoer. Jode is verbied on vaste eiendom te besit en baie van hulle het uitgewyk na Triëst, Lombardye en Toskane. Hy was ook sterk gekant teen Vrymesselary en rig die pouslike brief "Quo Graviora" teen hulle. Op 26 Junie 1827 publiseer hy die pouslike brief "Dirae Librorum" waarin wêreldse literatuur veroordeel word. Daar word soms beweer dat hy teen inenting teen pokke was, maar geen bewys kon daarvoor gevind word nie. Pous Leo het die pouslike hof verhuis van die Quirinaal na die Vatikaan.

Pous Leo XII het 25 nuwe kardinale aangestel in 8 konsistories.













Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="55878" url="https://af.wikipedia.org/wiki?curid=55878" title="Die Vaderland">
Die Vaderland

Die Vaderland was 'n Afrikaanse middagblad in Johannesburg van 1936 tot 1988.

Dit was die eerste Afrikaanse dagblad in die stad en tydens sy hele bestaan 'n vurige ondersteuner van die Nasionale Party, buiten van 1934 tot 1939 toe dit die Verenigde Party ondersteun het omdat genl. J.B.M. Hertzog hom toe in daardie party bevind het ná die samesmelting met die Suid-Afrikaanse Party van genl. Jan Smuts. Gevolglik het Kaapse Nasionaliste in 1937 "Die Transvaler" in Johannesburg opgerig as spreekbuis van die Gesuiwerde Nasionale Party. Tot en met die verskyning van "Beeld" in 1974 was "Die Transvaler" Johannesburg se enigste Afrikaanse oggendblad en "Die Vaderland" die enigste Afrikaanse middagblad. Die koms van die Nasionale Pers se "Beeld" het in 1983 tot die sluiting van "Oggendblad" en "Hoofstad" in Pretoria gelei, in 1988 tot die inlywing van "Die Vaderland" by "Die Transvaler" en uiteindelik, in 1993, ook tot die sluiting van "Die Transvaler", Perskor se laaste Afrikaanse dagblad toe die maatskappy nog net "The Citizen" uitgegee het en die helfte van die Sondagblad "Rapport" besit het.

"Die Vaderland" en trouens ook die Afrikaanse Pers (1962) Beperk en die latere Perskor het almal hul ontstaan te danke aan "Die Week", wat op 23 Februarie 1912 in Pretoria die lig gesien het as die eerste koerant wat genl. J.B.M. Hertzog se beleid gesteun het. In Pretoria het "Die Volkstem" kort na die Anglo-Boereoorlog herleef met Harm Oost as assistent van die adjunkhoofredakteur, Gustav Preller. Van omstreeks 1908 af het Oost min of meer onafhanklik van die hoofkoerant opgetree toe hy 'n byblad met die naam "De Boer" moes behartig. Die hoofblad het genl. Louis Botha se politiek ondersteun en die byblad dié van Hertzog.

So het die aanhangers van albei denkrigtings lesers van "De Volksstem" gebly, maar in 1911 het genls. Botha en Smuts hul oorheersende invloed op "De Volksstem" laat geld omdat hulle gereken het die Hertzog-hand word te sterk. Uiteindelik het die koerant se redakteur Oost versoek om in die gees van Botha te skryf of 'n ander joernalistieke heenkome te vind. Oost tree gevolglik op 1 Desember 1911 uit die redaksie van "De Volksstem" sodat hy Hertzog met 'n ander publikasie kon ondersteun.

Hy laat die eerste "Die Week" op 23 Februarie 1912 die lig sien as "Een Nationaal en Landbouw Blad, Geïllustreerd, Onder redaktie van H. Oost met vaste medewerking van Nig Mimmie e.a., Kantoor: 159, Potgieterstraat, Pretoria". Onder die koerant se ondersteuners het getel adv. Tielman Roos, adv. A.S. van Hees, prok. H.S. Webb, Henry Moll en ds. (later dr.) H.D. van Broekhuizen.

Al die destydse koerante was heftig gekant teen genl. Hertzog en "Die Week" was die enigste wat hom ondersteun het.

Die koerant was ook 'n kampvegter vir die Afrikaans as taal en het voorbeelde uit byna elke staatsbedrygwigheid voorsien waar Afrikaners ongelyk behandel is in die naam van die destydse regeringsbeleid van sogenaamde Konsiliasie. Nietemin het "Die Week" solank moontlik gepleit vir die handhawing van eenheid in die Suid-Afrikaanse Party. Hertzog is egter op 16 Desember 1912 uit die Botha-kabinet gesit. "Die Week" plaas op 6 Maart 1913 sy manifes, maar die koerant se toenemende invloed kom kort hierna tot 'n einde weens onenigheid tussen Nig Mimmie (mev. C.C. Logan) en die redakteur.

Sy het mede-eienaarskap van die blad geëis en wou hê 'n te stigte sindikaat moes dit beheer. Oost het hom teen albei gedagtes verset en daarom beroep Nig Mimmie haar op die hof wat Oost in die ongelyk stel. Hy kon nie die koste betaal nie en is gedwing om boedel oor te gee. Nig Mimmie word redakteur van "Die Week", wat van toe af by die "Volksstem"-drukkery uitgegee is en 'n Botha-orgaan geword het. Die kort verdwyn kort daarna omdat dit sy bestaansreg verloor het. In September 1913, slegs 'n jaar en sewe maande na sy ontstaan, gaan "Die Week" "oor na die vyand", soos Oost dit gestel het.

Oost begin onmiddellik met die bystand van 'n groepie vriende die nuwe weekblad, "Het Volk". Dit verskyn elke Donderdag sonder onderbreking in "Die Week" se plek. Die Het Volk Drukkers & Uitgevers Maatschappij Beprkt is op 13 September 1913 geregistreer met adv. Tielman Roos, dr. Hjalmar Reitz en prok. H.S. Webb as direkteure geregistreer. Die koerant is, soos "Die Week", gedruk deur mnr. Verbeek se Atlas Drukkery en Bindery, Pretoria.

"Het Volk" het hom toenemende heftigheid verset teen genls. Botha en Smuts se versoeningsbeleid. Die teenstand teen die beleid het al hoe wyer begin uitkring. Gustav Preller, groot vriend van Botha en adjunk-hoofredakteur van "De Volksstem", skryf byvoorbeeld in 'n privaat memo in 1914: "Konsiliasie is eenvoudig rampant, dikker en taaier en walgliker as ooit. Taal en nasionaliteit is dinge wat gelyk staan met Rebellie. Die nuusbladpers wat nog op 'n halfhartige manier geprobeer het om die saak van die Hollandse Taal omhoog te beur, die werd skriftelik belet om 'n woord te rep van "the language question, concerning which difference of opinion exists". Aan die anker kant is mense wat hulle skuldig gemaak 't, vies omdat hul – natuurlik heeltemal ten onreg – meen dat die nasionale saak tot sy logiese konsekwensies deurgevoer, moes eindig in wat daar gebeur 't en – so baie het nie opgestaan nie."

"Het Volk" se invloed en lesers het in so 'n mate toegeneem dat dit later halfweekliks kon verskyn.

Die onversoenbaarheid van die Botha-Smuts-beleid en dié van Hertzog lei in 1914 tot die stigting van die Nasionale Party, waarvan "Het Volk" die eerste orgaan geword het met Harm Oost as die eerste nasionale joernalis in Suid-Afrika. So bly "Het Volk" 'n vurige teenstander van die groot en prestigeryke "De Volksstem", die eerste Hollandse dagblad in Suid-Afrika. Met die uitbreek van die Rebellie het genl. Smuts egter "Het Volk" in Oktober 1914 verbied. Die koerant sluit sy deure en Harm Oost neem die wapen op aan die kant van genl. Christiaan de Wet.

'n Groep Jong Turke wou nie verlief neem met die sluiting van die enigste Nasionale koerant nie en stig op 8 September 1915 die Noordelike Drukpers Maatskappij Beperk om die nasionale belang van die Afrikaner te bevorder deur die "volksorgaan" "Ons Vaderland" op die been te bring. "De Burger", wat in die dieselfde jaar gestig is, verwelkom die halfweeklikse blad as 'n ware bondgenoot. Op 22 September verwys "De Burger" na die Pretoriase blad as "een nieuwe kracht in de Transvaal". "De Burger" spreek die hoop uit dat "Ons Vaderland" "tot in lengte van dagen tot heil van land en volk (mag) groeien en bloeien!"

Dadelik neem die nuwe maatskappy die drukkery van mnr. Verbeek oor asook "De Transvaler", 'n weekblad wat toe reeds enkele jare in Johannesburg verskyn het. Dit het aan dr. T.C. Visser behoort, 'n vurige republikein en Hertzog-ondersteuner. (Met die einde van "Die Vaderland" dekades later is hy op sy beurt by "Die Transvaler" ingelyf, 'n dagblad wat in 1937 deur Kaapse Nasionaliste gestig is.)

"Ons Vaderland" maak sy debuut op 10 September 1915. Die nominale kapitaal van £30 000 is verdeel in aandele van £1 elk. Onder die stigterandeelhouers was onder meer genl. Hertzog, adv. Tielman Roos, ds. J.H. Greyvenstein, N.C. Havenga, C.F. Beyers en Karel Rood. Harm Oost was weer die redakteur, maar hy het in daardie stadium in die Fort in Johannesburg gesit vanweë sy deelname aan die gewapende protes. Prof. Jan Kamp van die literariese departement van die Gereformeerde Kerk se Teologiese Skool op Potchefstroom is toe gevra om as redakteur waar te neem. Hy geniet die bystand van dr. Johannes Grosskopf en die digter Jan F.E. Cilliers.

"Ons Vaderland" se naam is deur 'n 10-jarige seun, Freddie Beyers, voorgestel. Op die oggend voordat die koerant die eerste keer sou verskyn, het Freddie se pa, F.W. Beyers, van die prokureursfirma Beyers en Oosthuizen, 'n briefie van Freddie aan sy tikster gedikteer sodat dit aan die redakteur van die te stigte koerant gerig kon word: "Aan die Editeur van "Ons Vaderland". Ek wil net sê: Een aand sê my pappie aan tafel dat die mense hulle koppe krap oor 'n naam vir ons nuwe koerant. Ek het so 'n oomblikkie gedenk en sê toen: Hoe sou "Ons VADERLAND" wees? en daarvandaan kom die naam! Ek hoop van harte dat dit goed sal gaan met die koerant en dat daar ook stukkies in sal verskyn wat 'n seuntjie van 10 jaar, so's ik, sal kan lees." In 1952 het mnr. F.W. Beyers, die destydse tienjarige, vir "Die Vaderland" vertel dat sy oog die aand toe hy aan die naam gedink het, op 'n eksemplaar van "Ons Moedertaal" geval het wat eenkant op die tafel gelê het. Dit het die naam "Ons Vaderland" deur sy brein laat flits.

Soos sy voorganger het "Ons Vaderland" 'n tydjie lank voortgesukkel in 'n ongerieflike huis by Bloedstraat 190, Pretoria. In die agterplaas is 'n aantal sinkvertrekke opgeslaan wat die settery, drukkery en bindery moes huisves. Ondanks die droogte van 1914 en die nadraai van die Rebellie, 'n skaarste aan geld vir papier en die Eerste Wêreldoorlog, bly Kamp optimisties en stry hy moedig saam vir die voortbestaan van die Nasionale Party, die Afrikanerdom en hul vryheid.

Die Transvaalse takke van die Nasionale Party hou in 1915 'n konferensie en kies "Ons Vaderland" as partyorgaan. Toe die vier destydse provinsies in 1916 'n federale raad van die NP saamstel, is "Ons Vaderland" ook as landswye "officiële orgaan" erken. Die party het egter nie 'n regstreekse aandeel in die Noordelike Drukpersmaatskappy besit nie en dus ook nie seggenskap in sy redaksionele beleid verkry nie.

"Ons Vaderland" help die Nasionale Party in die verkiesing van 20 Oktober 1915 om 78 290 in Transvaal te kry, teenoor 95 413 vir die Suid-Afrikaanse Party.

Oost kon reeds in Desember daardie jaar op parool uit die tronk kom, maar het dit geweier omdat dit sou werksaamhede as persman sou belemmer. Eers teen die middel van 1916 is hy toe vrygelaat. Hy neem die redakteurskap by Kamp oor wat na die universiteitskollege op Potchefstroom vertrek. Onder Oost se leiding beywer die koerant hom vir die stigting van die Broederbond en vir moedertaalonderwys in Afrikaans. Toe genl. Smuts ná die verkiesing op 10 Maart 1920, waarin sy Suid-Afrikaanse Party 41 setels teenoor 44 vir die Nasionale Party kon kry, net met behulp van die Unionisteparty se 25 setels kon regeer, steun "Ons Vaderland" die hernieude pogings tot Afrikanereenheid. Toe die daaropvolgende eenheidskongres misluk, smelt die SAP en Unioniste saam en dit bring vir eers 'n einde van die eenheidsgedagte.

Geleidelik neem die nuwe SAP se steun af terwyl die Nasionale Party en die Arbeidersparty die een na die ander tussenverkiesing wen. Genl. Smuts kondig 'n verkiesing vir 17 Junie 1924 af. Die NP wen 63 setels en die Arbeiders 18, teenoor 53 vir die SAP en een onafhanklike. So kom die sogenaamde Pakt-regering tot stand. Dit was vir "Ons Vaderland" en Oost die beloning op hulle stryd wat reeds 14 jaar vantevore begin het. Oost wen in die verkiesing die kiesafdeling Pretoria-Distrik by die SAP. Hy neem sy setel in die Unie-Volksraad in en word in Oktober 1925 deur sy ou kollega van "De Volksstem", Gustav Preller, wat toe reeds 'n jaar hoofredakteur van die mededinger was, opgevolg. Preller bly aan as redakteur van "Ons Vaderland" tot 1932 en na die naamverandering in daardie jaar tot 1936 as redakteur van "Die Vaderland".

Harm Oost is oorlede na 'n aanval van 'n beroerte op sy plaas op 18 Mei 1964 in die ouderdom van 87. ("Die Volkstem" verdwyn in 1951, toe die koerant 78 jaar oud was, van die toneel nadat dit altyd aan die SAP en later Verenigde Party getrou was maar 'n gedurige aftakeling moes leef omdat dit in 1912 die kant van Botha en Smuts gekies het, maar Afrikaanssprekendes hulle algaande by die Nasionale Party en sy koerante geskaar het. Dieselfde lot het "Die Suiderstem" min of meer terselfdertyd in Kaapstad getref.)

Nadat Bloedstraat 190 tien jaar lank as "Ons Vaderland" se tuiste gedien het, verhuis die koerant in Oktober 1925 na 'n gehuurde gebou by Pretoriusstraat 361. In 1928 is 'n vertrek aangebou waarin 'n rotasiepers opgerig is met die oog op die uitgee van 'n dagblad. Die perseel het as kantoor gedien totdat die Afrikaanse Pers Beperk die Noordelike Drukpers Maatskappy oorgeneem en "Die Vaderland" verskyn het. Toe het die redaksie na 'n gehuurde kantoor in Van der Waltstraat verhuis. In 1934 het die administrasiepersoneel teruggeskuif na die hoofgebou en 'n woonhuis oorkant die straat gehuur wat die redaksie toe betrek het. In hierdie gebou het Gustav Preller tot 1936 gearbei.

Met die naderende verkiesing van 1929 het die direksie en redaksie van "Ons Vaderland" die belangstelling van Nasionale politici uitgebuit om nuwe lewe aan die idee van 'n dagblad te gee. Omdat geld die grootste stremmende faktor was, het "Ons Vaderland" gehoop hulp sou uit Kaapstad kom tydens die laaste sitting van die Unie-Volksraad voor die verkiesing. Eens op 'n dag kom daar 'n telegram aan van dr. Van Broekhuizen: "Begin Maandag, 15 September, met die dagblad!" Sonder enige bykomende geld, maar met 'n voortreflike Duitse rotasiepers verskyn die koerant die daaropvolgende 18 maande as oggendblad. Dit was die eerste koerant wat van 'n draadlose nuusdiens gebruik gemaak het en ook die eerste wat, volgens 'n besluit van dr. Preller se tegniese redakteur, Jurie van As, die vernaamste nuus pleks van advertensies op die voorblad geplaas het.

"Die Vaderland" neem in September 1930 as halfweeklikse blad by "Ons Vaderland" oor omdat die koste van 'n dagblad bokant die vuurmaakplek van sy oprigters was. In Desember 1931 kom die stigteraandeelhouers onder voorsitterskap van dr. Van Broekhuizen byeen en tot ontsteltenis van prok. Beyers, self 'n stigteraandeelhouer, besluit hulle om die Noordelike Drukpersmaatskappy te likwideer. Ondanks die tussenkoms van twee Nasionale ministers, onder wie dr. D.F. Malan, eerste redakteur van "Die Burger", kon die Nasionale Pers, wat self swaargekry het weens die Groot Depressie, nie die maatskappy van ondergang red nie. In 1932 is die Noordelike Drukpers Maatskappy vervang deur die Afrikaanse Pers Beperk en is die naam ook verander. Die stigters van die nuwe maatskappy was genl. J.B.M. Hertzog, sen. W.J.C. Brebner, N.C. Havenga, P.G.W. Grobler, adv. E.G. Jansen en genl. Christoffel Kemp. Die maatskappy is op 17 Desember 1931 gestig maar tree eers in Maart 1932 as sodanig in werking. Sy strewe was "om die belange van die Afrikanerdom te dien" en "om die werk van generaal Hertzog vir die Afrikaanssprekende Suid-Afrikaner voort te sit tot in lengte van dae". Die maatskappy se eerste hoofbestuurder was Fasie de Wet.

Dr. Preller is opgevolg deur Wollie van Heerden. Hy het in 1947 hoofredakteur van die Sondagkoerant "Dagbreek" geword en, na die eenwording van Dagbreekpers Beperk en die Afrikaanse Pers Beperk om die Afrikaanse Pers (1962) Beperk te vorm, hoofredakteur van die pers se publikasies. W.H. Wilcocks het mettertyd Van Heerden se assistent geword en in 1946 hoofredakteur van "Die Vaderland". 'n Vroeë medewerker van "Die Vaderland" was die Afrikaanse skrywer Eugène Marais. Hy was van die eerste dag dat die redaksie na Pretoriusstraat 361 verhuis het by die koerant betrokke. Van 1932 af was hy letterkundige medewerker tot kort voor sy dood op 29 Maart 1936.

Toe die koerant in 1929 halfweekliks begin verskyn, is 2 000 eksemplare van Pretoria na Johannesburg gekarwei met 'n tweedehandse paneelwa. In die begin het die meeste onverkoop teruggekom. Nietemin lyf 'n nuwe maatskappy, Die Afrikaanse Pers Beperk, die vorige Afrikaanse Pers op 9 Januarie 1935 in en die volgende jaar verskuif die maatskappy na Pleinstraat 3, Johannesburg, om van 2 Julie 1936 daar as middagblad te verskyn. Fasie de Wet het kort nadat hy die bestuurderskap van die koerant oorgeneem het, oortuig geraak dat die Rand se groot sametrekking van Afrikaanssprekendes, sy sakeondernemings en bedrywige Afrikaanse verenigingslewe meer lewensvatbaarheid vir 'n Afrikaanse koerant sou inhou as Pretoria.

Pretoria was destyds, hoewel die uitvoerende hoofstad, 'n klein stadjie met 'n beperkte aantal Hollands-Afrikaanse lesers. In 1915 was die blanke bevolking van die stad sowat 40 000, waarvan 'n aansienlike deel Engelssprekend was. Toe "Ons Vaderland" se beherende maatskappy in 1931 gelikwideer is, was die blanke bevolking 64 000. In die daaropvolgende vyf jaar, toe "Die Vaderland" Johannesburg toe verskuif het, het dit met 15 000 toegeneem tot 79 000. Toe reeds was Johannesburg se blanke bevolking 261 000 en die Kaapse Skiereiland s'n 183 000.

"Die Vaderland" betree 'n nuwe tydvak toe Wollie van Heerden in 1936 redakteur word. Toe hy in 1932 assistentredakteur word, was die intekenare-tal 2 900 met amper geen straatverkope nie. Toe hy redakteur word was die halfweeklikse blad se totale verkope sowat 8 000. Toe hy in 1946 bedank om redakteur van "Dagbreek en Sondagnuus" (waar hy tot 1962 sou bly) te word, was die sirkulasie van die dagblad 45 000.

Gedurende die eerste dae van September 1939 het oorlogswolke oor Europa saamgepak sodat vir die tweede keer binne 'n kwarteeu 'n wêreldoorlog uitgebreek het. Baie Suid-Afrikaners en met hulle saam "Die Vaderland" het vas geglo dat Suid-Afrika neutraal sou bly en nie gedwing sou word om aan die oorlog deel te neem nie. Die hoofleier van die Verenigde Party, wat toe nog aan bewind was, genl. Hertzog, en ook verskeie ander leiers, onder wie genl. Smuts, het die voorafgaande maande herhaaldelik die versekering gegee dat die Unie nie sou deelneem aan enige oorlog nie, tensy sy belange so bedreig word dat die land se bestaan daarvan sou afhang.

Die hoop is egter verydel omdat genl. Smuts sy leier in die party, volgens genl. Hertzog se eie woorde, in die rug gesteek het. Genl. Smuts het verlang dat die Unie aan die oorlog sou deelneem. Dit het dadelik tot 'n skeuring in die kabinet gelei en op die aand van 4 September 1939 het die parlement, in weerwil van 'n kragtige pleidooi van genl. Hertzog, met 'n meerderheid van 80 stemme teen 67 besluit om genl. Smuts sy sin te gee. Daarmee het genl. Hertzog as eerste minister bedank en is die Verenigde Party van bo tot onder geskeur. Die man wat die lotgevalle van die Unie 15 jaar gelei het, eers as leier van die Nasionale Party in die Pakt-regering met die Arbeidersparty en toe as leier van die Verenigde Party, het na sy plaas, Waterval, vertrek. Hoewel hy daarna nog drie jaar lank vierkantig in die politiek sou staan, sou hy nooit weer in die regering van die land terugkeer nie. Hy is op 21 November 1942 in die Algemene Hospitaal in Pretoria oorlede.

Saam met genl. Hertzog het "Die Vaderland" vanaf daardie noodlottige 4de September in die opposisie getree. Nog voordat die uitslag van die stemming daardie dag in die parlement bekend was en genl. Hertzog sy bedanking by die goewerneur-generaal ingedien het, het op die voorblad van "Die Vaderland" die volgende hoofartikel verskyn onder die opskrif: "Ons Vertrou Ons Leier:"

"Die mensdom is soos die slagoffer van 'n roofdier ná die sprong wanneer die bloedlustige muil oor ons oopgaan. Tweemaal in een geslag, in 'n kleine kwarteeu, sal die mensdom die grootste verwoesting moet ervaar wat hom sedert die skepping getref het. Of die Westerse Beskawing dit 'n tweede maal gaan oorleef, bly voorts die vraag. Dit is nie die miljoene wat gister nog gelag en toekomsplanne gebou het en wat oor 'n week of oor drie maande of oor 'n jaar die supreme offer sal gebring het aan 'n verwoestende mensdom nie. Dit is ook nie die £33 000 wat dit gedurende die Wêreldoorlog gekos het en weer sal kos om een soldaat dood te kry nie. As dit al was, sou mens nog altyd kon sê dat daar nog miljoene sal oorbly en dat geld weer verdien en besittinge weer opgebou kan word. Maar dit is die siel van die mens wat nou verder verwoes sal word. Die oorlog kan gewen of verloor word, maar die mens se geloof in die mens kan nie verloor word nie.

Saam met Hertzog bedank ook die vyf ou lede van die Nasionale Party in die kabinet: N.C. Havenga, adv. Oswald Pirow, adv. H.A. Fagan, genl. J.C.G. Kemp en A.P.J. Fourie.

Die opkomende dagblad beleef 'n terugslag op die aand van 1 Februarie 1941 toe etlike duisende soldate onder aanvoering van twee offisiere op die koerant se gebou by Pleinstraat 3 toesak en dit in puin lê omdat die blad teen Suid-Afrika se deelname aan die Tweede Wêreldoorlog gekant was en omdat daar sterk gevoelens teen Afrikaners was. Elke ruit is gebreek, die meubels is stukkend geslaan, rekords is uit laaie gepluk en vernietig en op een na al die tikmasjiene verwoes. Die drukkery is in 'n chaos gelaat en die soldate het selfs brand probeer stig. 'n Paar swart mans, wat in die gebou geslaap het, het met ysterstawe stelling ingeneem by die ingang na die vertrek wat die twee groot rolperse gehuisves het, en so gekeer dat die soldate dit kon aanraak. Die polisie het net betyds opgedaag voor hulle oorrompel kon word.

"Die Vaderland" is die Maandag daarop soos gewoonlik gedruk, met 'n volledige verslag oor die gebeure. Die Afrikaanse Pers Beperk het skadevergoeding geëis en die regering het later £16 000 aan "Die Vaderland" toegeken.

In 1944 besluit die koerant om hom in kleinformaat aan te bied wat dit aantrekliker en makliker hanteerbaar gemaak het, maar weens groter sakevereistes en 'n ruimer nuusaanbieding keer "Die Vaderland" in 1958 terug na die gewone groot formaat.

In 1946 ontstaan 'n meningsverskil in die bestuur van die Afrikaanse Pers en tree Wollie van Heerden, Marius Jooste, A.M. van Schoor en Otto Schwellnus uit die diens van die Pers. Kort daarna volg M.E.J. van Rensburg, sakebestuurder. W.A. Wilcocks word in Van Heerden se plek as hoofredakteur van "Die Vaderland" aangestel. Op 1 Julie 1947 stig die Afrikaanse Pers Beperk "Sondagnuus", die Pers se eie Sondagkoerant. Dit het gekom nadat Marius Jooste "Dagbreek" saam met sy vier gewese kollegas by Afrikaanse Pers Beperk opgerig het. Daar was egter nie destyds ruimte vir twee Afrikaanse Sondagblaaie nie en so nader prof. Wicus du Plessis, voorsitter van Dagbreekpers, vir N.C. Havenga met 'n voorstel om die vyf maande oue koerant te koop vir die bedrag van £10 000 met dien verstande dat "Dagbreek" voortaan deur die Afrikaans Pers gedruk sou word. Die ooreenkoms is na sowat drie weke ongedaan gemaak omdat die Pers nie die voorwaardes kon nakom nie. "Dagbreek" se naam is nietemin verander na "Dagbreek en Sondagnuus" en sou so bly tot die oorname in 1968 deur die Afrikaanse Pers (1962) Beperk van die weekblad "Landstem", toe die Sondagblad "Dagbreek en Landstem" geword het. Dit het die grootste leserstal gehad van enige Afrikaanse koerant tot op daardie tydstip.

Na N.C. Havenga se dood is sekere hervormings in die beheer van die Pers aangebring waarmee die redakteur, Wilcocks, nie tevrede was nie. Hy ontruim die redakteurstoel van "Die Vaderland" op 31 Maart 1959 ná 'n tydperk van 13 jaar. In sy plek word sy regterhand, H.P. Marnitz, aangestel, wat hoofredakteur sou bly tot 1962. In sy dae waag die Afrikaanse Pers Beperk dit in Oktober 1961 die tweede keer op die terrein van Sondagblaaie. Niks het egter gebeur om 'n tweede Sondagblad in die Noorde van die land te regverdig nie en so hou "Sondagblad" ook nie lank kop bo water nie. Dit het die maatskappy egter 'n enorme bedrag geld gekos en die onderneming seergemaak.

In dié omstandighede reik die Afrikaanse Pers Beperk uit na Dagbreekpers om 'n nuwe, kragtige persmaatskappy te stig wat 'n einde aan die wedywering om die Afrikaanse lesersmark in Transvaal kon bring. Met dr. H.F. Verwoerd voorsitter van Dagbreek se direksie en Marius Jooste as besturende direkteur willig die maatskappy dadelik in om met die Afrikaanse Pers saam te werk. Op 1 Julie 1962 gaan die Afrikaanse Pers Beperk op in Dagbreekpers om saam die nuwe maatskappy die Afrikaanse Pers (1962) Beperk te vorm. "Sondagblad" verdwyn onmiddellik om die veld vir "Dagbreek" oop te laat.

"Die Vaderland" se sirkulasiesyfer het gestadig groei van amper 48 000 in 1959 tot 54 000 in 1962 en 56 000 in 1967. Op 16 September 1974 tree Naspers met die eerste uitgawe van "Beeld" toe tot die Afrikaanse koerantmark in Transvaal. Die redaksie van die nuwe toetreder het gehoop op verkope van 100 000 per dag, maar teen Februarie 1975 het dit gedaal tot 21 568, die laagste maandsyfer in sy bestaan. Op 29 April 1975 is 102 402 koerante verkoop danksy die nuus oor die Foxstraatbeleg, maar die gemiddeld vir die ses maande Julie tot Desember 1975 (42 774) was steeds amper 20 000 minder as sy vernaamste mededinger, "Die Transvaler", se 61 641. Saam het die twee Afrikaanse oggendkoerante in Johannesburg die eens byna ondenkbare bereik deur met 'n gesamentlike sirkulasiesyfer van 104 000 net 27 000 minder as Johannesburg se Engelse oggenkoerant, die "Rand Daily Mail", te verkoop.

Die stryd om lesers tussen "Beeld" en "Die Transvaler" het daartoe gelei dat Perskor se bestuur fiktiewe syfers vir hulle drie Johannesburgse dagblaaie, "Die Vaderland", "Die Transvaler" en "The Citizen", geskep het. Die geknoei het in 1976 begin toe "Beeld" die eerste keer meer as 50 000 koerante oor 'n sesmaandetydperk verkoop het. Die hoogtepunt van die fiktiewe syfers was toe "Die Transvaler" op 1 Augustus 1980 op sy voorblad spog dat hy toe die grootste Afrikaanse dagblad in Suid-Afrika was met 'n sirkulasiesyfer vir die ses maande van Januarie tot Junie daardie jaar van 75 287. "Beeld" se werklike syfer was toe 64 901. Minder as twee maande later kom 'n Perskoramptenaar in die geheim met die bedrog vorendag. Die Sirkulasie-Ouditburo (later Audit Bureau of Circulation – ABC) het die saak ondersoek en op 22 September 1980 bekendgemaak dat die jongste sesmaandesyfer vir "Die Transvaler" 21 306 hoër as die werklike was en "Die Vaderland" s'n 9 367. "The Citizen" s'n is met 6 999 verhoog. By verdere ondersoek blyk dit dat die werklike en fiktiewe verkoopsyfers selfs meer verskil het:

Die drie koerante se ABC-lidmaatskap is opgeskort en "Beeld" kon onmiddellik sy advertensietariewe opstoot omdat dit toe in werklikheid die grootste Afrikaanse koerant in die Transvaal was. P.J. Cillié, voorsitter van Naspers, het 'n informele gesprek met Ben Schoeman, voorsitter van Dagbreektrust wat Perskor beheer het, versoek. Dit is gehou op 1 Desember 1980 in Pretoria. Cillié wou skadevergoeding hê vir "Beeld" se verlies aan advertensie-inkomste, maar Schoeman het 'n samesmelting tussen die twee persgroepe voorgestel. Cillié was hierteen gekant en gesê die Nasionale Pers het 'n afkeer in so 'n monopolivorming. Perskor wou nie kopgee oor vergoeding nie. D.P. de Villiers van Naspers het in Januarie 1981 'n markverdeling in die Transvaal voorgestel met Naspers in die oggendmark en Perskor in die middagmark omdat die oggendmark vir laasgenoemde volgens hom nog nooit lonend wat nie, maar die middagmark wel. Naspers het later bereken sy verlies vanweë die fiktiewe syfers was R13,7 miljoen. Omdat Perskor skuld ontken het, het Naspers besluit om 'n eis in te stel.

Marius Jooste het tot sy dood in Oktober 1982 vasgeskop teen die gedagte van 'n markverdeling, maar was wel ten gunste van amalgamering van die twee persgroepe. In November 1982 voer die nuwe voorsitter van Perskor, Willem van Heerden, en twee lede van die Dagbreektrust-direksie gesprek met Cillié en De Villiers. Die Naspers-amptenare verwerp 'n Perskor-voorstel vir 'n oorkoepelende maatskappy om die twee oggendblaaie in Johannesburg oor te neem. Die teenwoordiges besluit nie op 'n markverdeling nie, maar tog dat adviseurs aan albei kant die geldwaarde van Perskor se onttrekking aan die oggendmark moet bereken. Uiteindelik besluit Perskor om "Die Transvaler" van die oggendmark te laat verdwyn as Naspers sy eis om skadevergoeding terugtrek en R5 miljoen vir die ontruiming van die oggendmark betaal. Naspers was oortuig daarvan dat "Beeld" "Die Transvaler" mettertyd heeltemal sou kon onderkry, maar die direksie was bang "die eventuele aftakeling van "Die Transvaler" as oggendblad kon groot bitterheid gewek het by 'n belangrike deel van die Transvaalse lesende publiek waarop "Beeld" aangewese was. Dit kon nadelige gevolge ook op politieke gebied gehad het", aangesien albei koerante die Nasionale Party goedgesind was en op die party se ondersteuners vir lesers staatgemaak het.

Vanaf die tweede week in Februarie 1983 het "Die Transvaler" as middagblad na Pretoria geskuif waar Perskor se oggendkoerant, "Oggendblad" (wat van Julie tot Desember 1981 slegs 5 828 koerante op weeksdae kon verkoop), en sy middagkoerant, "Hoofstad" (wat in dieselfde tydperk 13 628 koerante op weeksdae verkoop het, vergeleke met die Engelstalige "Pretoria News" se 24 876 op weeksdae), by "Die Transvaler" ingelyf is. Dit het "Beeld" as enigste Afrikaanse oggendkoerant in Johannesburg gelaat, hoewel dit ook in Pretoria en elders in Transvaal versprei is, en "Die Vaderland" as Johannesburg se Afrikaanse middagkoerant. Nadat "Die Transvaler" en "Die Vaderland" tot die ABC hertoegelaat is, was hulle weeksdagverkoopsyfer vir die tydperk Julie tot Desember 1981 onderskeidelik 44 109 en 40 998, vergeleke met "Beeld" se 67 963. Die "Rand Daily Mail" het in daardie tydperk teruggesak tot 106 759, 5 000 minder as die toe nog twee Afrikaanse oggendkoerante, maar "Beeld" sou eers in 1988 oor 'n volle jaar op sy eie 'n sirkulasie van meer as 100 000 kon handhaaf.

Op 10 Februarie 1983 skryf "Die Vaderland" die markverdeling was onvermydelik. "Dit was 'n rasionele en logiese stap en dit is gedoen in die breë belang van Transvaalse Afrikaners." Net meer as vyf jaar later kom verdere rasionalisering toe "Die Vaderland" in Oktober 1988 ná 52 jaar ophou bestaan en met "Die Transvaler" verenig word. Dié koerant verdwyn vyf jaar later ook. Al kon "Beeld" lank 'n sirkulasie van meer as 100 000 handhaaf, kon die koerant nog nooit hoegenaamd na aan die gesamentlike sirkulasie van die destydse vyf Afrikaanse dagblaaie in Transvaal van meer as 170 000 kom nie.

Harald Pakendorf was die voorlaaste redakteur van "Die Vaderland" van 1979 tot 1986 toe hy moes bedank oor sy verligte opvattings oor die Suid-Afrikaanse politiek.

Tydens die eerste helfte van 1959 het "Die Vaderland" se geouditeerde sirkulasie op 47 571 gestaan. In 1962 was dit die grootste Afrikaanse dagblad in die land met 'n sirkulasie van 54 000 en teen 1967 was dit steeds die grootste met 56 000. "Die Burger" was in albei die laaste jare die naasgrootste dagblad met onderskeidelik 47 000 en 52 000. Ondanks "Die Vaderland" se groei, was die "Rand Daily Mail" (108 000) in 1967 steeds sowat twee keer groter en "The Star" (164 000) drie keer. In 1981 het "Die Vaderland" se sirkulasie teruggesak tot 40 000, in die tweede helfte van 1986 tot 32 817 en in 1988 is die koerant ingelyf by "Die Transvaler", wat in 1993 ophou bestaan het.




</doc>
<doc id="55879" url="https://af.wikipedia.org/wiki?curid=55879" title="Hoofstad (dagblad)">
Hoofstad (dagblad)

Hoofstad was 'n Afrikaanse middagblad wat van 1 April 1968 tot 19 Februarie 1983 in Pretoria uitgegee is.

"Een van die gelukkigste en heilsaamste gebeurtenisse in ons Afrikaner-kulturele bedrywighede in die laaste klompie jare het voorgeval toe die eenheidstrewe van die Randse en die Hoofstadse Afrikanerdom op Maandag 1 April 1968 verseël is met die druk van die knoppie deur mev. Marius Jooste om die pragrolpers in "Hoofstad" se eie perseel, Mitchellstraat 161, Pretoria, aan die gang te sit en Pretoria van sy eie koerant te voorsien." So skryf L.J. Erasmus in " 'n Volk staan op uit sy as: Verhaal van Die Afrikaanse Pers (1962) Beperk" oor die ontstaan van die middagblad "Hoofstad".

"Hoofstad" was die Afrikaanse Pers (1962) Beperk se eweknie in Pretoria van "Die Vaderland" wat in 1936 as halfweeklikse koerant uit die hoofstad na Johannesburg verhuis het om van 2 Julie daardie jaar af as Goudstadse middagblad te verskyn. Erasmus skryf dat "Hoofstad" tot stand gekom het deurdat die Afrikaanse Kultuurraad van Pretoria (AKP) dit sedert sy stigting in 1936 beywer het vir 'n eie Afrikaanse dagblad vir die hoofstad. Verskeie onderhoude is met Die APB, later die APB (1962) en die Voortrekkerpers, uitgewer van die dagblad "Die Transvaler", gevoer met die versoek om 'n eie dagblad vir Pretoria. Die AKP het in 1959 'n perskomitee gevorm om die saak verder te voer. Dit is twee jaar ná die stigting van "Hoofstad" ontbind.

Die nuwe koerant was 'n samewerkingspoging tussen die Afrikaanse Pers (1962) Beperk en die Voortrekkerpers, en 'n voorloper tot die latere samesmelting en stigting van Die Perskorporasie van Suid-Afrika (Perskor).

Hoofstad het ná slegs drie maande sy eerste wins getoon en 'n groot toekoms is vir die koerant voorspel. Treurnicht is later deur At de Beer en PG du Plessis as hoofredakteurs opgevolg.

Marius Jooste was die besturende direkteur en voorsitter van die Hoofstadpers. Andries Treurnicht, die redakteur van "Die Kerkbode", is as die eerste redakteur aangestel. Die ander leidende geeste was Rudolf Opperman (hoofbestuurder), Jan Schoeman (drukkerybestuurder), Abel van Niekerk (advertensiebestuurder), Philip Spies (rekenmeester), At de Beer (assitent-redakteur en nuusredakteur), Beaumont Schoeman (assistent vir die redakteur) en Jan van Vreden (assistent-nuusredakteur).

Die publikasie van "Hoofstad" is op 19 Februarie 1983 gestaak, dieselfde datum "Oggendblad" in Pretoria ophou bestaan het ingevolge 'n ooreenkoms met Naspers ná die persstryd wat met die verskyning van "Beeld" in 1974 ontketen is.



</doc>
<doc id="55882" url="https://af.wikipedia.org/wiki?curid=55882" title="Pakhuispas">
Pakhuispas

Die Pakhuispas is 'n bergpas in die Wes-Kaap, Suid-Afrika. Die pas dra die R364 oor die Pakhuisberge, die noordelike uitlopers van die Sederberg en verbind Clanwilliam met Calvinia. 'n Afdraaipad suidoos lei na die Biedouwvallei en Wupperthal. Die pas is 25 km lank, bereik 'n hoogte van 905 m bo seespieël en is met 'n helling van 1:9 besonder steil.

Die pas is gebou deur Thomas Bain. Dit het hom drie jaar geneem om die pas te voltooi en die pas is in 1877 geopen. In die 1960's is verbeteringe vir die eerste keer aangebring is; 'n bewys van Thomas Bain se vakmanskap.

Die pas is in sy geheel gedurende 2009 geteer.

Gedurende die konstruksietyd het Thomas Bain verskeie belangrike rotstekeninge van die San in die omgewing ontdek. Sowat 15 km vanaf Clanwilliam gaan die pad verby die graf van C Louis Leipoldt, bekende Suid-Afrikaanse digter. Daar is ook verskeie staproetes in die omgewing.

Gedurende Desember 1946 het 'n Junkers JU-86 vliegtuig (vlug SAAF 647) van die Suid-Afrikaanse Lugmag in die 1 077 hoë Pakhuispiek vasgevlieg. Almal aan boord het gesterf. Die vliegtuig was op pad na Kaapstad vanaf Pretoria met 'n vrag laaghout aan boord. Dit was die betrokke dag mistig gewees in die omgewing.




</doc>
<doc id="55885" url="https://af.wikipedia.org/wiki?curid=55885" title="Sir Lowryspas">
Sir Lowryspas

Sir Lowryspas (Engels: "Sir Lowry's Pass") is 'n bergpas in die Wes-Kaap, Suid-Afrika. Die pas dra die N2 nasionale pad oor die Hottentots-Hollandberge en verbind Kaapstad met die Overberg.

Die Khoikhoi het die Hottentots-Hollandberge oorgesteek met 'n voetpaadjie wat die Gantouw genoem was. Gedurende 1662 was Hendrik Lacus die eerste blanke persoon wat die berg oorgesteek het deur die spoor te volg. Met verloop van tyd is 'n pad meer gesleep as gemaak aangesien dit baie steil was. Teen 1821 het 4500 waens per jaar die berg oorgesteek. Elke vyfde wa het dit nooit gemaak nie. Die groewe wat deur die vasgesluite wawiele in die rotse geskuur is, kan vandag nog gesien word. Die Gantouwpas is in 1958 tot 'n nasionale monument verklaar.

Die Goewerneur, sir Lowry Cole, het vir majoor Charles Michell, superintendant van werke in die Kaapkolonie, opdrag gegee om 'n pas suid van die bestaande pad te bou. Hy het sy loopbaan op die spel geplaas. Konstruksie het reeds gedurende 1829 begin. Cole se plan is egter afgekeur deur die Ministerie van Koloniale werke in Londen. Hulle het gedreig om die ₤8000 wat reeds gespandeer was van sy salaris af te trek. 

Cole het hom na die inwoners van Kaapstad gewend. Die inwoners was briesend en het aangebied om die goewerneur teen enige verlies van inkomste te vrywaar. Die ministerie het bes gegee en toestemming verleen dat die pas voltooi word.

Die pas is in 1830 voltooi, in die 1930's geteer en in die 1950's oorgebou. Die kruin van die pas is 452 m bo seevlak en word bereik na 60 km vanaf Kaapstad.




</doc>
<doc id="55889" url="https://af.wikipedia.org/wiki?curid=55889" title="Ballito">
Ballito

Ballito is 'n kusdorp in die ooste van Suid-Afrika, langs die Dolfynkus in die provinsie van KwaZulu-Natal. Die dorp lê 40 km noord van Durban. Ballito beteken "klein bal" in Italiaans.

Die ontwikkeling van Ballitobaai het in 1953 op die plaas Avondalepark begin en dorpstatus is 5 jaar later toegeken. 

Die hoofstrand, Willardstrand, word deur haainette beskerm en daar is elke dag lewensredders aan diens. Shaka's Rock is net noord van Ballitobaai. By hierdie punt het Shaka na bewering sy vyande afgegooi. Ook moes impies wat van lafhartigheid beskuldig is, hier afspring om hulle dapperheid te bewys.




</doc>
<doc id="55891" url="https://af.wikipedia.org/wiki?curid=55891" title="Houhoekpas">
Houhoekpas

Houhoekpas (Houw Hoekpas) is 'n bergpas geleë op die N2 nasionale pad oos van die Sir Lowryspas en tussen Grabouw en Botrivier. Die pas bereik sy hoogste punt op 340 m met ’n maksimum helling van 1:15.

In 1682 het Olof Bergh en in 1689 Isaq Schrijver reeds hier roete na die binneland gevolg. Charles Michell het, terwyl hy met die Sir Lowryspas besig was, begin met die Houhoekpas. Sy ontwerp was besonder goed vir die tyd. Voorheen kon slegs ossewaens oor die pas, maar nou kon perdekarre met 'n vinnige tred dit gebruik. Die pad het net 15 jaar gehou. In 1846 het Andrew Geddes Bain die pad herstel en herbou. Klipmure is gebou en die dreinering verbeter. Toe die spoorlyn in 1904 oor die berg na die Overberg gebou is, is die pad verlê na langs die Jakkalsrivier. Soos motors sterker en vinniger geword het en die verkeersvolume toegneem het is die roete van die pad gewysig na die Tweede Wêreldoorlog, na 'n trajek oor die berg. Gedurende 1976 is die pad weereens verbou tot die huidige snelweg met vier bane.





</doc>
<doc id="55892" url="https://af.wikipedia.org/wiki?curid=55892" title="Pous Pius VIII">
Pous Pius VIII

Pius VIII was die 253ste pous van die Rooms-Katolieke Kerk vir 1 jaar en 8 maande, van 1829 tot 1830.

Pous Pius VIII is gebore as Francesco Saverio Castiglioni op 20 November 1761 in Cingoli, Kerklike Staat, die derde van agt kinders van graaf Ottavio Castiglioni en sy vrou Sanzia Ghislieri. Sy doopname was Francesco Saverio Maria Felice. Hy studeer teologie aan die Collegio Campana in Osimo en die Collegio Montalto in Bologna. In 1785 verkry hy 'n doktorsgraad in kanonieke reg. Op 17 Desember 1785 word hy tot priester gewy. In Rome word hy sekretaris van die kommissie wat die besluite van die sinode van Pistoia goedkeur. Pous Pius VII benoem Castiglioni op 10 Oktober 1800 tot biskop van Montalto. Omdat hy hom nie wou onderwerp aan Napoleon Bonaparte nie neem die Franse troepe hom gevange op 29 Julie 1808. Op 10 November 1813 word hy na Turyn geneem en terug na Milaan op 18 November 1813. Eers na die terugtrekking van die Franse troepe in keer hy terug na Montalto op 16 Junie 1814. Op 8 Maart 1816 word hy kardinaal-priester met die titelkerk S. Maria in Traspontina en biskop van Cesena. Op 4 Augustus 1821 word hy groot-penitentiarius van die Kurie en ook biskop van Frascati. Na die dood van Pous Pius VII was hy 'n belangrike kandidaat vir die pousskap, maar konflikte tussen die gematigdes en die konserwatiewes het sy verkiesing verhinder. As gevolg van die konklaaf het hy nie goed oor die weg gekom met Pous Leo XII nie. Op 31 Maart 1829 volg hy Pous Leo XII op en word gekroon op 5 April 1829 deur kardinaal Giuseppe Albani. Hy regeer tot sy dood op 30 November 1830 en word opgevolg deur Pous Gregorius XVI. Die naam ‘Pius’ beteken 'die vrome'.


Na die dood van Pous Leo XII begin 'n konklaaf op 10 Februarie 1829 en Pous Pius VIII word verkies op 31 Maart 1829. Op 24 Mei 1829 verskyn sy ensikliek "Traditi humilitati nostrae" waarin die nuwe pous sy beleid uiteensit. Die pous was egter toe reeds baie siek. Hy was sterk ten gunste van demokrasie en het die Franse volk aangemoedig om na die Junie-rewolusie vir koning Louis-Philippe te aanvaar. Hy het die koning die titel van "Roi très Chretien" (Allerchristelike koning) gegee. In sy kort brief "Litteris altero" van 25 Maart 1830 vra hy dat moderne filosofie, die sofisme, Bybelgenootskappe en geheime organisasies soos die Carbonari en die Vrymesselaars bestry moet word. Op 16 Oktober 1830 bekragtig hy die besluite van die konferensie van biskoppe in Baltimore, VSA. Hy sterf op 30 November 1830.

Pous Pius VIII het 6 nuwe kardinale aangestel in 3 konsistories.







Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="55895" url="https://af.wikipedia.org/wiki?curid=55895" title="Riviersonderend">
Riviersonderend

Riviersonderend is 'n dorpie in die Wes-Kaap, Suid-Afrika. Die dorpie is geleë op die N2 nasionale pad.

Die dorpie is in 1925 gestig op die suidelike oewer van die rivier met dieselfde naam om die boeregemeenskap te bedien. Die belangrikste produkte wat verbou word is wol, koring en vrugte.

Die gebied is eens op 'n tyd deur 'n groot getal Hessekwa Khoikhoi bewoon. Toe Vaandrig Isaq Schrijver in 1689 op een van sy ontdekkingstogte gegaan het was die gebied nog bekend as "Tygerhoek". Hierdie naam is behou toe die plek vroeg in die 18de eeu een van die Nederlandse-Oos-Indiese Kompanjie se vee- en houtposte geword het.

Riviersonderend se munisipale raad het in 1970 'n wapen by die Buro vir Heraldiek geregistreer: "In rooi, 'n golwende regterskuinsbalk van silwer in die skildhoof vergesel van 'n aansiende merino-ramkop en in die skildvoet van 'n koringaar skuinsregs geplaas, albei van goud". Die helmteken was 'n ui tussen twee rooi/silwer/rooi vlerke; die skildhouers was twee steenbokke; en die wapenspreuk was "Deur water lewe".




</doc>
<doc id="55896" url="https://af.wikipedia.org/wiki?curid=55896" title="Steenbrasdam">
Steenbrasdam

Die Steenbrasdam is in die Steenbrasrivier geleë ,naby Gordonsbaai, in die Wes-Kaap, Suid-Afrika. Dit strek sowat 8 km in 'n nou riviervallei in die Hottentots-Hollands-berge op en beslaan 'n oppervlakte van 397 ha wanneer die dam vol is. 

Die dam voorsien water aan Kaapstad en word deur die stad se munisipaliteit beheer. Voordat die oorspronklike bouwerk in 1921 voltooi is, was die stad afhanklik van 'n aantal klein opgaardamme wat hul water ontvang het van strome wat op Tafelberg ontspring. Die Steenbrasrivier ontspring in die reënryke gebied van die Hottentots-Hollandsberge waar die neerslag soms 1 900 mm per jaar is. 

Ondanks die klein opvanggebied van 67 km, is die gemiddelde watertoevloei na die dam tydens die reënseisoen derhalwe relatief hoog, naamlik 34 miljoen m. Die damwal is sedert 1921 altesaam 4 keer verhoog: in 1924 (6 m), in 1927 (11,5 m), in 1954 (1,35 m) en in 1957 (6 m). 

Die betonboogwal het 'n kruinlengte van 412 m en is aan die suidelike punt van die Steenbrasriviervallei gebou. Onderkant die dam is die rivierbedding met onder meer rotstuine en terrasse verfraai en kampeerterreine is ook in die omgewing aangelê. 




</doc>
<doc id="55897" url="https://af.wikipedia.org/wiki?curid=55897" title="Clarence-rylaan">
Clarence-rylaan

Die pas op die R44-pad tussen Gordonsbaai en Rooiels staan bekend as Clarence-rylaan. Hierdie toeristiese roete is 22km lank en bied 'n panoramiese uitsig oor Valsbaai, die kuslyn, Tafelberg en dele van die Kaapse skiereiland. Veral onder hengelaars en walviskykers is die kusstrook gewild. Kogelbaai word druk besoek deur branderplankryers. 

Die rylaan is aan die oostekant van Valsbaai in die Wes-Kaap, Suid-Afrika. Die pad volg die kontoere van die oostekant van Valsbaai en verbind die Strand met Kaap Hangklip in die suide. Die roete is soortgelyk aan Chapmanspiek-rylaan.

Vroeër moes voorrade per skip na Rooiels vervoer word en mense moes met 'n bergpaadjie langs stap. Die sakeman Jack Clarence het eiendom besit in Hangklip en Bettysbaai. Hy het 'n motivering ingedien om 'n pad te laat bou na dié gebiede. Konstruksiewerk het in 1940 begin en in die Tweede Wêreldoorlog is Italiaanse krygsgevangenes gebruik om die pad te bou. Op 29 Mei 1998 het die premier van die Wes-Kaap, Gerald Morkel, ingrypende verbeterings aan die pad geopen. Uitsigpunte is gebou, maar daar is nog enkele skerp draaie in die pad en rotsstortings kom soms voor.

Die pad begin by Gordonsbaai, kronkel suid oor die monding van die Steenbras-rivier, gaan verby Kogelbaai, Sparksbaai, Koeëlbaai, verby Rooiels tot by Pringlebaai. Hier vurk die pad; die pad regs gaan verby Kaap Hangklip en die pad links na Bettysbaai.



</doc>
<doc id="55898" url="https://af.wikipedia.org/wiki?curid=55898" title="Hottentot (vis)">
Hottentot (vis)

Die hottentot ("Pachymetopon blochii") is vis wat endemies aan Suid-Afrika is. Die vis kom voor van die kus van Namibië tot by Tafelbaai, Valsbaai en die Agulhasbank. Dit kan ook tot in Algoabaai voorkom. In Engels staan die vis bekend as die "hottentot seabream".

Die vis is vet, silwergrys met donker vinne, 'n blougrys pens en 'n klein bek. Die vis word 54 cm lank en tot 3 kg swaar.

Dit kom voor in vlak rotsagtige gebiede en kelpbeddings tot op 'n diepte van 55 m. Die vis is 'n omnivoor.




</doc>
<doc id="55899" url="https://af.wikipedia.org/wiki?curid=55899" title="Paraíba">
Paraíba

Paraíba (uitgespreek [paɾaˈiba]) is een van die 26 deelstate van Brasilië. Paraíba se hoofstad en grootste stad, João Pessoa, het 'n bevolking van 723 514 in 2010 gehad.


</doc>
<doc id="55902" url="https://af.wikipedia.org/wiki?curid=55902" title="Volksmoord">
Volksmoord

Volksmoord is 'n misdaad wat gepleeg word om 'n nasionale, etniese, rasse- of godsdienstige groep in die geheel of gedeeltelik uit te wis. Dit kan dade insluit soos:

Die agt stappe van volksmoord, soos deur "Genocide Watch" gedefinieer:

"Genocide Watch" het Suid-Afrika in Mei 2011 gelys as in 'n "vlak 5" van volksmoord. Die oortreders word aangedui as swart rassiste teenoor Boere en vlugtelinge. Zimbabwe is ook gelys op "vlak 5". Die oortreders is die Shonas teen Matabele.




</doc>
<doc id="55903" url="https://af.wikipedia.org/wiki?curid=55903" title="Danabaai">
Danabaai

Danabaai is 'n vakansiedorpie aan die Indiese Oseaan in die Wes-Kaap, Suid-Afrika. Die dorpie is net wes van Mosselbaai en kyk uit oor Vleesbaai.



</doc>
<doc id="55904" url="https://af.wikipedia.org/wiki?curid=55904" title="Greyton">
Greyton

Greyton is 'n dorpie in die Wes-Kaap, Suid-Afrika. Dit is slegs sowat 5 km vanaf Genadendal.

Die dorpie se bestaan kan teruggevoer tot 1846 toe Herbert Vigne die plaas Weltevreden gekoop het in die skadu van die Kanonberg (1 466m), een van die hoogste pieke van die Riviersonderendberge. Die dorpie is in 1854 uitgelê en Sir George Grey vernoem. Die dorpie is bekend vir sy baie voetslaanpaaie.

Hierdie wandelroete is 14km lank en gaan oor die Riviersonderendberge en eindig by McGregor. Die hoogste punt is 750 bo seevlak.

Greyton se munisipale raad het in 1992 'n wapen by die Buro vir Heraldiek geregistreer: "In blou, twee silwer dwarsbalke, die boonste belaai met drie oranje skywe". Die helmteken was 'n blou muurkroon met 'n uitkomende rysende oranje grond, getop met 'n gousblom, en die wapenspreuk was "Stabilia". Die wapenskild is gebaseer op die wapen wat sir George Grey gebruik het.



</doc>
<doc id="55905" url="https://af.wikipedia.org/wiki?curid=55905" title="Maselspoort">
Maselspoort

Maselspoort is 'n ontspanningsoord 23 km noordoos van Bloemfontein aan die Modderrivier in die Vrystaat, Suid-Afrika. Die oord spog met 'n swembad van 135m. Die Boyden-sterrewag is naby die oord.




</doc>
<doc id="55906" url="https://af.wikipedia.org/wiki?curid=55906" title="Marikana">
Marikana

Marikana is 'n dorpie in die Noordwes, Suid-Afrika. Die dorpie is halfpad tussen Brits en Rustenburg en is geleë langs die hoofspoorlyn tussen die twee dorpe. Daar is verskeie platina-myne in die omgewing.

Marikana is aangelê op die plaas Rooikoppies. Toe die spoorweg gebou is, het die verantwoordelike beampte na 'n naam vir die stasie gesoek. 'n Spruitjie nie ver van die stasie af nie heet Maretlani, 'n inheemse naam vir 'n struik wat in oorvloed groei. Die beampte kon nie dié naam korrek uitspreek nie en het dit vervorm tot "Marikani", wat later verander het in Marikana. Op 22 April 1944 het die Nederduitse Gereformeerde Kerk 'n gemeente hier gestig as Rustenburg-Oos, later Marikana genoem, wat 402 belydende lidmate gehad het in 2012. Die gemeente het intussen die bynaam Magaliesberg Gesinskerk gekry.

Verskeie mynwerkers van die AMCU-vakbond is op 16 Augustus 2012 by die Lonmin-myn deur die polisie doodgeskiet. Die polisie het probeer om geweldadige stakers wat op 'n heuwel saamgedrom het uitmekaar te jaag, waarna die skietery begin het. Vier-en-dertig betogers is in die voorval gedood. Volgens die Azanian People's Organization herinner die slagting aan die massamoord op 21 Maart 1960 in Sharpeville, op 16 Junie 1976 in Soweto en op 17 Junie 1992 in Boipatong.





</doc>
<doc id="55907" url="https://af.wikipedia.org/wiki?curid=55907" title="Moloporivier">
Moloporivier

Die Moloporivier (Engels: "Molopo River") is 'n sytak van die Oranjerivier in Suid-Afrika. Die rivier ontspring in die Noordwes en vorm die grens met Botswana vir die grootste gedeelte van sy loop voor dit in die Oranjerivier vloei in die Noord-Kaap. Die Moloporivier is nie standhoudend nie.

Die rivier ontspring sowat 50 km oos van Mahikeng. Vanaf die oorsprong vloei die rivier wes, verby Mafikeng, deur die Modimola- en Disanengdamme tot waar die Ramatlabamarivier by die Molopo aansluit. Nou vorm die Moloporivier die grens met Botswana. Die Ramatlabamarivier ontspring by die Ramatlabama doeanepos tussen Suid-Afrika en Botswana en is die grens tussen die twee lande tot dit by die Moloporivier aansluit.

Die Moloporivier vloei steeds wes, verby die Makgobistad doeanepos, verby Tshidilamolomo, swaai nou noordwes, verby die nedersetting Moloporivier, verby die Gemsbokvlakte tot by Bray wat ook 'n doeanepos is. Die rivier word nou droeër soos dit verder vloei. Vanaf Bray vloei die rivier steeds noordwes tot by Werda, swaai dan wes tot by die doeanepos Makopong en swaai dan bykans suid tot by die doeanepos McCarthysrus. Nou hou die rivier suidwes tot by die doeanepos Middelputs. Hier swaai die rivier weer wes, verby Khuis aan die Botswanakant tot by die grenspos Gemsbok waar die Nossobrivier aansluit by die Moloporivier. Nou vorm die rivier nie meer die grens met Botswana nie maar vloei in Suid-Afrika.

Die rivier vloei verby Bokspits en dan sluit die Kurumanrivier by die Moloporivier aan. Die Molopo hou steeds suidwes, gaan verby Koopan-Suid en Noenieput. Nou swaai die rivier suidoos, verby Bokhara, Swartmodder, kruis die N10, dan die hoofspoorlyn tussen Suid-Afrika en Namibië, swaai suidwes en gaan verby Riemvasmaak voor dit in die Oranjerivier vloei net onder die Augrabieswaterval.



</doc>
<doc id="55909" url="https://af.wikipedia.org/wiki?curid=55909" title="Molopo">
Molopo

Molopo kan verwys na:



</doc>
<doc id="55911" url="https://af.wikipedia.org/wiki?curid=55911" title="Rietrivier">
Rietrivier

Die Rietrivier is 'n sytak van die Vaalrivier in Suid-Afrika. Die rivier ontspring in die Vrystaat, net oos van Reddersburg. Vanaf sy oorsprong vloei die rivier wes, noord verby Reddersburg waar dit onder die N6 nasionale pad en later ook onder deur die N1 nasionale pad vloei. Steeds weswaarts vloei die rivier in die Kalkfonteindam in, swaai noordwes en vloei verby Koffiefontein en Jacobsdal. Net voor Ritchie vloei die Modderrivier in die Rietrivier in, kruis die N12 en vloei daarna verby Ritchie. Ongeveer 20 km noordoos van Douglas sluit die Rietrivier by die Vaalrivier aan. 

Daar het verskeie skermutselinge en veldslae tydens die Tweede Vryheidsoorlog langs die Rietrivier, Modderrivier en omgewing plaasgevind.


</doc>
<doc id="55912" url="https://af.wikipedia.org/wiki?curid=55912" title="Van der Merwe">
Van der Merwe

Van der Merwe is 'n algemene familienaam in Suid-Afrika en Namibië.




</doc>
<doc id="55913" url="https://af.wikipedia.org/wiki?curid=55913" title="Slag van Graspan">
Slag van Graspan

Die Slag van Graspan het op 25 November 1899 plaasgevind tydens die Tweede Vryheidsoorlog. 'n Britse mag onder leiding van Luitenant-Generaal Lord Methuen het slaags geraak met die Boeremagte onder leiding van Genls. De la Rey en Prinsloo. Die Britte het die slag gewen maar die Boere kon daarin slaag om te vlug.




</doc>
<doc id="55915" url="https://af.wikipedia.org/wiki?curid=55915" title="Marius Barnard">
Marius Barnard

Marius Barnard (3 November 1927 - 14 November 2014) was die jonger broer van prof. Chris Barnard, die bekende hartsjirurg. Barnard was 'n kardioloog in eie reg en was deel van sy broer se span tydens die eerste menslike hartoorplantings. Hy was ook die skepper van kritieke siekteversekering in 1983 nadat hy gesien het dat pasiënte nie hul lewenstyl as gevolg van die hoë koste van mediese sorg kon volhou nie. Tussen 1980 en 1989 was hy 'n lid van die Suid-Afrikaanse parlement vir die Progressiewe Federale Party.

Barnard is in 1927 op Beaufort-Wes in die Wes-Kaap gebore. Hy is op 14 November 2014 na 'n 17 jaar lange stryd met prostaatkanker in Hermanus oorlede. Hy was 87 jaar oud.


</doc>
<doc id="55916" url="https://af.wikipedia.org/wiki?curid=55916" title="Frik du Preez">
Frik du Preez

Frik du Preez, gebore as "Frederik Christoffel Hendrik du Preez" op 28 November 1935 in die Rustenburg-distrik, is een van Suid-Afrika se bekendste rugbyspelers. 

Hy het skoolgegaan aan die Hoërskole Standerton en Parys. Hy het begin werk in die Lugmag en boer tans in die Bray-omgewing.

Hy het sy provinsiale rugby vir die destydse Noord-Transvaal gespeel as flank en slot.

Sy internasionale rugbyloopbaan het gestrek vanaf 1960 tot 1971. Hy verteenwoordig Suid-Afrika in 38 toetse, 'n Suid-Afrikaanse rekord vir daardie tyd. Hy het een toetsdrie gedruk.


</doc>
<doc id="55917" url="https://af.wikipedia.org/wiki?curid=55917" title="Biskupin">
Biskupin

Biskupin [bʲi'skupʲin] is 'n prehistoriese nedersetting en argeologiese park in die Powiat Żniński van die munisipaliteit Gąsawa (Woiwodskap Kujawië-Pommere, Pole), sowat 80 kilometer suidwes van Toruń en 85 kilometer noordoos van Poznań.

Dit is een van die belangrikste argeologiese terreine in Pole wat ná sy toevallige ontdekking in 1933 stelselmatig ondersoek is. Argeoloë dateer die dorp, wat oorspronklik met 'n beskermingswal versterk is, in die tydperk tussen 700 en 400 v.C. - sy bewoners het deel uitgemaak van 'n beskawing uit die vroeë yster- en Hallstatt-tydperk en die Lausitz-beskawing van die laat bronstydperk.

Biskupin met sy 106 huise word as die bes bewaarde nedersetting van die Lausitz-beskawing in Europa beskou. Sy bevolking het oorspronklik sowat 1 000 (of 100 gesinne) beloop wat in 13 parallele reekse blokhuise gehuisves is. Die min of meer identiese boustyl dui daarop dat daar geen noemenswaardige statusverskille tussen die bewoners was nie.

Biskupin is in 1933 toevallig deur 'n plaaslike onderwyser ontdek wat tydens 'n staptoer op 'n skiereiland in die Biskupin-meer op fragmente van fossiele hout afgekom het. By nadere ondersoek deur argeoloë is vasgestel dat die houtfragmente mensgemaak was - die vindplek het oornag bekend geword. Aanvanklik is daar aangeneem dat die vonds meer lig op die uitbreiding van Slawiese volke sou kon gooi.

Stelselmatige opgrawings deur 'n span argeoloë van die Universiteit van Poznań het in 1934 onder leiding van Józef Kostrzewski (1885-1969) en Zdzisław Rajewski (1907–1974) begin. In 1936 is 'n eerste verslag gepubliseer. Vroeg in 1939 was 'n oppervlak van sowat 2 500 m² opgegrawe, en die vindplek het bekende persoonlikhede soos ampsdraers van die Piłsudski-bewind, lede van die Poolse weermag en die hoë geestelikheid soos die primaat van Pole gelok. Dit het - as 'n simbool vir die prestasie van prehistoriese Slawiese voorvaders - selfs invloed op die nasionale bewussyn begin uitoefen. Dikwels is na Biskupin as die "Poolse Pompeji" of "Poolse Herculaneum" verwys. Die ontdekking van 'n prehistoriese vesting net sowat 70 kilometer van die grens met Duitsland af is as 'n bewys beskou dat die "prehistoriese" Pole reeds in die ystertydperk felle weerstand teen vreemde invallers en buitmakers gebied het. Biskupin het 'n gewilde motief in die destydse skilderkuns en literatuur geword.

Toe die Duitsers in die najaar van 1939 dele van Pole beset het, het Biskupin 'n deel van die sogenaamde "Warthegau" geword - 'n gebied wat na bewering al sedert die ystertydperk deur "Germane" bewoon sou gewees het. Biskupin is deur die Duitsers hernoem tot "Urstädt".

Die argeologiese opgrawings is in 1940 onder die beskerming van Heinrich Himmler deur die "SS-Ahnenerbe" onder leiding van "Hauptsturmführer" Hans Schleiff hervat. Schleiff, 'n klassieke argeoloog, sou later ook met opgrawings in die Griekse Olympia begin. Hy het slegs twee kort populêr-wetenskaplike verslae gepubliseer waarin hy beskryf hoe die "klein nedersetting van die Lausitz-beskawing" deur Germaanse stamme platgeloop is. Die opgrawings is tot in 1942 voortgesit. Toe die Duitsers Pole teen die einde van die oorlog moes ontruim, het hulle die terrein gevloed - en sodoende ironies genoeg bygedra tot die preservering van die antieke hout. Ná die oorlog is opgrawings weer tot in 1974 deur Poolse argeoloë gedoen.



</doc>
<doc id="55919" url="https://af.wikipedia.org/wiki?curid=55919" title="Riemvasmaak">
Riemvasmaak

Riemvasmaak is 'n nedersetting in die Noord-Kaap, Suid-Afrika. Die dorpie is 12 km noordoos van die samevloeiing van die Moloporivier met die Oranjerivier en naby die Augrabieswaterval.

Volgens oorlewering het die dorpie sy naam gekry toe 'n ou Damara wat aan rumatiek gely het, 'n sekere mineraalbad, wat in die loop van die Moloporivier was, wou besoek. Op die plek was die rivier diep, dit het deur 'n diep kloof gevloei, en die man het 'n klomp rieme aanmekaar vasgemaak om hom vanaf die rivierwand na die fontein onder neer te laat. Die Khoikhoi se naam vir Riemvasmaak is "konkaib", wat in onbruik verval het toe die mense Afrikaans begin praat het.

Gedurende 1973/4 is die inwoners uit die area verwyder en onder dwang na ander areas verskuif omrede die Suid-Afrikaanse Weermag die area as 'n militêre oefenterrein verklaar het. Gedurende 1994 het die mense egter 'n grondeissaak teen die regering gewen, en hulle kon terugkeer na hulle grond by Riemvasmaak.



</doc>
<doc id="55920" url="https://af.wikipedia.org/wiki?curid=55920" title="Ramatlabama">
Ramatlabama

Ramatlabama is 'n dorpie in Noordwesprovinsie en 'n grensbeheerpos vir voertuie en treine met Botswana. 

Gedurende die Tweede Vryheidsoorlog was dit die hoofkwartier van die Regiment van die Protektoraat. Dit is verwoes in 'n onverwagte aanval deur die Boere. Die naam is afgelei van 'n insident waarin opperhoof "Montsioa" 'n leeu op kort afstand doodgemaak het. Dit beteken "om wydsbeen oor te gaan". Die grenspos het dieselfde naam aan die Botswana kant.

Dit is die plek waar die spoorlyn tussen Kaapstad en Bulawayo Botswana binnegaan; noord van Ramatlabama vorm die spoorlyn die hooflyn van Botswana Spoorweë, en suidoos is dit deel van Transnet Freight Rail se netwerk in Suid-Afrika.



</doc>
<doc id="55921" url="https://af.wikipedia.org/wiki?curid=55921" title="Olimpiese Winterspele 2022">
Olimpiese Winterspele 2022

Die Olimpiese Winterspele 2022 (Chinees: 第二十四届冬季奥林匹克运动会; pinyin: "Dì Èrshísì Jiè Dōngjì Àolínpǐkè Yùndònghuì"), amptelik bekend as die XXIVste Olimpiese Winterspele, sal tussen 4 en 20 Februarie 2022 in Beijing, China, aangebied word.

Beijing sal daarmee die eerste stad word wat beide die Olimpiese Somerspele en Olimpiese Winterspele sal hou. Verder sal dit ná Pyeongchang (2018) en Tokio (2020) die derde agtereenvolgende Olimpiese Spele wees, wat in 'n Asiatiese stad aangebied word. Daarbenewens sal Beijing ná Sapporo (1972), Nagano (1998) en Pyeongchang (2018) die vierde Asiatiese stad word, waar Olimpiese Winterspele gehou word.

Die opening- en sluitingseremonies sal in die Beijing Nasionale Stadion plaasvind. Soos gebruiklik sal die lande in alfabetiese volgorde die stadion instap met Griekeland die eerste en die gasheer die Volksrepubliek China die laaste, maar aangesien die plaaslike taal Chinees is, sal dié taal se alfabet gebruik word om die volgorde te bepaal.

Die Paralimpiese Winterspele 2022 sal tussen 4 en 13 Maart in Beijing gehou word.

Beijing is op 31 Julie 2015 in Kuala Lumpur deur die Internasionale Olimpiese Komitee gekies as die gasheer vir die Olimpiese Winterspele in 2022. Die enigste ander kandidaat was Almati.

Die stemming het as volg verloop:





7 Olimpiese sporte in 15 dissiplines sal tydens die Spele beoefen word.
Hier volg 'n alfabetiese lys van al die Nasionale Olimpiese Komitees wat gaan deelneem. Waar beskikbaar word die getal atlete per land in hakies aangedui:



</doc>
<doc id="55923" url="https://af.wikipedia.org/wiki?curid=55923" title="Lausitz">
Lausitz

Die Lausitz is 'n streek in Duitsland en Pole wat die suide van die Duitse deelstaat Brandenburg, die ooste van die Vrystaat Sakse asook dele van die Poolse woiwodskappe Neder-Silesië en Lubuskie (Lebus) behels.

Die streek word van noord na suid in drie landskappe onderverdeel: Neder-Lausitz, Bo-Lausitz en Lausitzer Gebergte. Tans vorm die Spreewald die noordelikste deel van Neder-Lausitz - oorspronklik het dit tot by die Berlynse Müggel-meer gestrek. Slegs die Duitse gedeelte van die Lausitzer Gebergte, waarna meestal as Zittause Gebergte verwys word, maak deel uit van die Lausitz, maar nie die suidelike Tsjeggiese gedeelte nie. Die Lausitzer Neiße-rivier vorm tans die grens tussen die Duitse en Poolse gedeeltes van die Lausitz-streek.

Slawiese stamme het hulle vanaf die 6de eeu in die Lausitz-streek begin vestig. Hulle het vanaf die 9de eeu as "Lusizi" of "Lunsizi" bekend gestaan - 'n term waarmee geleidelik ook na die landskap verwys is. Die Neder-Sorbiese woord "Łužyca" beteken net soos die Opper-Sorbiese "Łužica" "Moerasland" - 'n naam wat vandag ietwat vreemd aandoen. Behalwe vir enkele deelgebiede soos die Spreewald en die Dubringer Moor suid van Hoyerswerda het byna alle moeraslande verdwyn, veral as gevolg van mynboubedrywighede. Die Lausitz is tans 'n relatief droë landskap wat deur bosbrande bedreig word.

Die Lausitz was danksy sy ryk bruinkoolvelde vanaf die vroeë 1960's die sentrum van die bruinkoolontginning en kragopwekking in die Duitse Demokratiese Republiek. 'n Reeks termiese kragsentrales soos dié in Boxberg en Jänschwalde het groot dele van die land van elektrisiteit voorsien. Die bruinkoolontginning in oopgroefmyne, wat in die 1980's met jaarliks sowat 200 miljoen ton sy hoogtepunt bereik het, het egter 'n negatiewe omgewingsimpak gehad. 

Eers ná die Duitse hereniging in 1990 het die mynboubedrywighede in die gebied met sowat twee derdes afgeneem en kon die landskap rondom die oopgroefmyne herstel word. Ná die modernisering van alle groot bruinkoolkragsentrales bly die beplande ondergrondse stoor van koolstofdioksied omstrede. Nog in 2010 is sestig persent van die elektrisiteit, wat in plaaslike kragsentrales opgewek is, na Pole en Tsjeggië uitgevoer.

Ná die politieke omwenteling in die DDR het ook tradisionele bedrywe soos tekstiel- en glasvervaardiging agteruitgang ervaar. Die oorblywende ondernemings het hulle op die vervaardiging van nuwe winsgewende produkte soos natuurlike tekstiele en platglas vir die sonenergiebedryf begin toegespits. Terwyl in Görlitz reeds moderne treinwaens vir spoorwegmaatskappye in verskillende Europese lande aanmekaar gesit word, sal twee internasionale maatskappye, "Daimler" en "Evonik", in 2011 in Kamenz met die massavervaardiging van litium-ione-batterye vir elektriese motors begin.

Die streek se toerismepotensiaal word eweneens ontgin. Gewilde bestemmings soos die Spreewald ('n historiese kultuurlandskap waar die Spree-rivier vertak), die Zittause Gebergte en die Lausitzer Bergland trek net soos die stede Cottbus, Bautzen, Görlitz, Kamenz en Zittau binne- en buitelandse toeriste. Die Oder-Neiße- en Spree-fietsroetes is lankal gewild by fietstoeriste.

Die verlies van talle werkgeleenthede in die meeste bedrywe het nogtans tot grootskaalse migrasie na ander dele van Duitsland asook 'n steeds dalende geboortesyfer gelei. Veral goed opgeleide jong vroue vestig hulle in die westelike deelstate.


</doc>
<doc id="55927" url="https://af.wikipedia.org/wiki?curid=55927" title="Modderrivier">
Modderrivier

Die Modderrivier is 'n systak van die Rietrivier in die Vrystaat, Suid-Afrika. Die rivier ontspring net oos van Dewetsdorp in die Vrystaat en vloei dan noord tot in die Rustfonteindam. Die rivier kruis dan die N8 nasionale pad, swaai noordwes en vloei deur die Mockesdam. Dit gaan dan by Maselspoort verby en kruis die N1 nasionale pad noord van Bloemfontein. Hierna kruis dit die hoofspoorlyn tussen Johannesburg en Bloemfontein asook die R30 en R700 hoofpaaie. Die rivier swaai dan wes en vloei die Krugerdrifdam binne. Die rivier vloei steeds wes, verby die Poplar Grove, Paardeberg en Slag van die Twee Riviere slagvelde, kruis dan weer die N8 en sluit dan by die Rietrivier aan by die N12 nasionale pad by die nedersetting Modderivier.


</doc>
<doc id="55928" url="https://af.wikipedia.org/wiki?curid=55928" title="Uckermark">
Uckermark

Uckermark is 'n historiese landskap in Noordoos-Duitsland wat merendeels in die huidige deelstaat Brandenburg geleë is - behalwe vir die stad Strasburg wat in administratiewe opsig deel uitmaak van Mecklenburg-Voorpommere.

Die oudste historiese verwysing na die gebied dateer uit 1250 - destyds het die hertoë van Pommere hulle heerskappy oor die hele Uckermark aan die markgrawe van Brandenburg oorgedra. Die laasgenoemde heersers het reeds in 1230 die suidelike dele van Uckermark suid van die Welse-rivier gekoop. Na die verenigde Uckermark (Latyn: "terra ukera") word eers sedert die laat middeleeue as Uckermark verwys. Een van die huidige administratiewe distrikte van Brandenburg is na die landskap vernoem.



</doc>
<doc id="55929" url="https://af.wikipedia.org/wiki?curid=55929" title="Russiese Ambassade in Berlyn">
Russiese Ambassade in Berlyn

Die Russiese Ambassade in Berlyn is die hoofsetel van die Russiese Federasie se diplomatieke verteenwoordiging in die Bondsrepubliek Duitsland. Die ambassadegebou is in die Berlynse stadsdistrik Mitte geleë en behels 'n gebouekompleks wat uit die hoofgebou Unter den Linden 63-65 asook 'n aantal kantoor- en woongeboue in Behren- en Glinkastrasse bestaan.

Die eerste Russiese ambassadegebou op die huidige erf is reeds in 1837 ingewy. Die Russiese Keiserryk het destyds vir sy permanente diplomatieke missie in Pruise 'n rokoko-paleis met twee verdiepings en 'n erf tussen Unter den Linden en Behrenstraße aangekoop. Hierdie paleis, wat in 1734 opgerig is, was sedert 1764 in besit van prinses Amalie van Pruise. Die paleis het in die loop van die 18de eeu verskeie kere van eienaar gewissel en is uiteindelik in Januarie 1837 deur hertogin Dorothea von Sagan aan tsaar Nikolaas I verkoop.

Nikolaas I het die paleis ná die koop deur die argitek Eduard Knoblauch (1801-1865) laat ombou. So is tussen 1840 en 1841 'n bykomende verdieping, woonstelle vir diplomate, kanselarye, feessale asook 'n woonstel vir die Russiese tsaar tydens besoeke aan Berlyn toegevoeg. Daar was nou altesaam 101 kamers op drie verdiepings en pragtige sale wat met marmer en goud versier is en plek vir tot 700 gaste gebied het. Ná sy uitbreiding het die paleis sowat honderd jaar lank deurgaans as setel van die Russiese en later Sowjet-Russiese Ambassade gedien - met uitsondering van die tydperk tussen 1914 en 1918 toe die diplomatieke betrekkinge tussen Duitsland en Rusland as gevolg van die Eerste Wêreldoorlog tydelik verbreek is.

Ná die Duitse inval in Sowjet-Rusland in Junie 1941 is alle Sowjet-diplomate gelas om Berlyn te verlaat. Aanvanklik is talle mense in 'n internerneringskamp in die ambassadegebou se binnehof aangehou totdat Berlyn en Moskou hul diplomatieke personeel uitgeruil het. Die ambassadegebou is ontruim en verseël. In Junie 1942 het die Ryksdepartement vir die besette Oosgebiede onder leiding van die NS-hoofideoloog Alfred Rosenberg in die paleis ingetrek.

In Februarie 1944 is die ambassadegebou tydens geallieerde lugaanvalle op Berlyn vernietig. Enkele lêers van die Oosdepartement, wat in 'n brandkas onder die bouvalle geberg is, kon eers een jaar later deur 'n Amerikaanse kommando gered word. Dit is tot vandag toe nie duidelik hoekom 'n Amerikaanse kommando in staat was om juis in die Sowjetsektor van Berlyn lêers uit 'n vernielde gebou te red nie.

Ná die oorlog en die sluiting van diplomatieke betrekkinge met die Duitse Demokratiese Republiek (DDR) het die Sowjetunie besluit om 'n nuwe ambassadegebou op dieselfde erf te laat bou. Die nuwe ambassade is deur die Russiese argitek Anatoli Strisjewski ontwerp, met medewerking van die bekende Berlynse argitek Fritz Bornemann.

So het tussen 1949 en 1951 'n simmetriese gebou met drie vleuels ontstaan wat drie keer so groot was soos sy voorganger. Kenmerkend was die hardsteenfasade en die twee langgestrekte syvleuels aan weerskante van die sentrale deel met die goudversierde deure van sy parade-ingang en 'n erehof. Die dak se lyswerk is met 'n attiek bekroon. Volgens sy boustyl was die nuwe ambassade 'n stalinistiese ontwerp wat stylelemente van die sogenaamde "sosialistiese klassisisme" met die Berlynse klassisisme van die vroeë 19de eeu, maar ook met tradisionele Russiese boukuns verbind het. Hierdie boustyl sou enkele jare later rigtingwysend vir nuwe bouprojekte in die destydse Berlynse Stalinallee (tans Karl-Marx-Allee) wees waar ruim woonstelle vir arbeidergesinne ontstaan het.

Ook die ambassade se binneruimtes is pragtig versier. Opvallend is die koepelsaal waar feestelike onthale gehou word. Hierdie saal is net onder die dakkonstruksie van die gebou se middelpunt geleë en met glasmosaïeke ryk versier. Die ambassade se feessale op die eerste verdieping beslaan altesaam 1 500 m². Naas die koepelsaal is daar 'n wapen- asook 'n spieëlsaal. Die ambassadegebou is ter geleentheid van die 35ste herdenking van die Russiese Oktoberrewolusie op 7 November 1952 plegtig ingewy.
In die volgende dekades was die ambassadegebou nie beperk tot sy funksie as hoofsetel van die Sowjetunie se diplomatieke verteenwoordiging in die DDR nie. So is hier ook internasionale diplomatieke byeenkomste gereël soos die konferensie van die vier geallieerde magte (Sowjetunie, Verenigde State van Amerika, Verenigde Koninkryk en Frankryk) se ministers van buitelandse sake in 1954 en die onderhandelinge oor die Viermoondhedeverdrag oor Berlyn tussen 1970 en 1971.

In die 1960's en 1970's het naby die hoofgebou 'n aantal woon-, kantoor- en sakegeboue ontstaan wat naas diplomatieke woonstelle en kantore ook die Sowjetunie se handelsmissie, 'n Russiese skool en die hoofkantoor van die destyds staatsbeheerde Sowjet-Russiese lugdiens "Aeroflot" gehuisves het.

Nadat die Sowjetunie in 1991 verbrokkel het, is die hele gebouekompleks aan sy regsopvolger, die Russiese Federasie, oorgedra. Ná die hereniging van Duitsland was die regering aanvanklik nog in Bonn gesetel sodat die Berlynse gebou as filiaal van die Russiese Ambassade in Bonn gefungeer het. Die gebouekompleks is in die laat 1990's gerenoveer, terwyl 'n nuwe woongebou in Behrenstraße ontstaan het. Hier het ook 'n konsulêre afdeling ingetrek.

In 2000 het die Russiese Ambassade van Bonn na Berlyn, die nuwe regeringsetel van Duitsland, verhuis, en die Berlynse gebouekompleks het sy vroeëre funksie as hoofsetel van Rusland se diplomatieke verteenwoordiging in Duitsland hervat. Die geboue in Bonn, wat tussen 1976 en 1991 as Sowjet-Russiese ambassadegebou en tussen 1991 en 1999 as ambassade van die Russiese Federasie gedien het, huisves tans die Russiese Federasie se konsulaat-generaal.



</doc>
<doc id="55934" url="https://af.wikipedia.org/wiki?curid=55934" title="Hexrivier Spoorwegpas">
Hexrivier Spoorwegpas

Die Hexrivier Spoorwegpas is 'n bergpas vir treine in die Wes-Kaap, Suid-Afrika. Die pas was een van die moeilikste konstruksieprojekte nog wat in die land voltooi is.

Na die ontdekking van diamante in 1869 te Kimberley was dit nodig om Kaapstad en Kimberley te verbind met 'n spoorlyn. Teen 1867 het die spoorlyn reeds Worcester bereik. Dit was 'n groot uitdaging om die spoorlyn deur die Hexriviervallei, die Hexrivierpoort en teen die eskarp van sentraal-Suid-Afrika se plato uit, te ontwerp en te bou. Die taak is aan Wells Hood opgedra. Sy spoorlyn het die bokant van die eskarp teen 1887 bereik na baie moeilike konstruksiewerk. Die Hexrivierpas het twee tonnels ingesluit en het 'n helling van 1:31 gehad met verskeie skerp draaie waarvan een 'n radius van slegs 100 m gehad het. Dit het tot gevolg gehad dat goederetreine van die noorde by Touwsrivier heropgestel moes word om die massa en lengte te verminder voordat die afdraande na Worcester aangepak kon word.

Die pas is sedert 1948 herbou en na verskeie onderbrekings eers in 1989 voltooi. Die nuwe pas is 8 km korter, die helling is 1:66 en die skerpste draai se radius is nou 800 m. Die roete sluit vier tonnels in met 'n gesamentlike lengte van 16 km. Die hooftonnel is 13.5 km lank en is ook die langste spoorwegtonnel in Afrika. In die tonnel is ook 'n kruislyn wat die dravermoë van die lyn aansienlik verhoog.

Die volgende lokomotiewe is gebruik vir die pas:



</doc>
<doc id="55935" url="https://af.wikipedia.org/wiki?curid=55935" title="Hexrivierpas">
Hexrivierpas

Die Hexrivierpas is 'n bergpas op die N1 nasionale pad in die Wes-Kaap, Suid-Afrika wat oor die Hexrivierberge loop. Die pas verbind Worcester met Touwsrivier via De Doorns.

Die eerste pad na die noorde was deur die Hexrivierpoort en vallei. Nadat diamante ontdek is in Kimberley het Thomas Bain 'n beter pad uitgelê wat in die laat 1860's voltooi is. Die pad het in gebruik gebly totdat 'n nuwe pad na die Tweede Wêreldoorlog gebou is. Hierdie pad was weer onlangs herbou. Die pad styg 715 m oor 'n afstand van 55 km vanaf Worcester tot by die kruin van 963 m.



</doc>
<doc id="55937" url="https://af.wikipedia.org/wiki?curid=55937" title="Thien Duong-grot">
Thien Duong-grot

Die Thien Duong-grot (in Viëtnamees: "Hang Thiên Đường" is 'n massiewe grot wat as die grootste grot ter wêreld beskou word. Hierdie grot is in die Phong Nha-Ke Bang Nasionale Park in die provinsie Quang Binh in Viëtnam geleë, naby die grens met Laos.

Ondanks die grot se grootte is dit eers in 2005 ontdek en in 2010 aan die publiek bekend gestel. Die Thien Duong-grot bestaan uit 'n lang tonnel van meer as 31 kilometer in lengte. Hierdie tonnel is op plekke tot 150 meter hoog en 100 meter breed.



</doc>
<doc id="55938" url="https://af.wikipedia.org/wiki?curid=55938" title="Hexrivierberge">
Hexrivierberge

Die Hexrivierberge is in die Wes-Kaap, Suid-Afrika. Die berge is deel van die Kaapse Plooiingsberge en lê noordoos/suidwes tussen Worcester en Touwsrivier. Die hoogste piek is die Matroosberg (2249 m). Die storie van Die Heks van Hexrivier loop hand aan hand met dié berge.

Die Hexrivierpas, wat die N1 nasionale pad oor die berg dra, en die Hexrivier Spoorwegpas is twee bekende passe wat oor die berg gaan.



</doc>
<doc id="55940" url="https://af.wikipedia.org/wiki?curid=55940" title="Beervleidam">
Beervleidam

Die Beervleidam is in die Oos-Kaap, Suid-Afrika. Dit is geleë waar die Kariega- en Soutriviere saamvloei, net langs die N9 tussen Willowmore en Aberdeen in die Oos-Kaap. Die rivier staan hiervandaan bekend as die Grootrivier.

Konstruksie is in 1953 begin en die dam is in 1957 voltooi en amptelik in gebruik gestel. Dit het 'n opvanggebied van 2 071 990 ha, 'n kapasiteit van 85 800 000 m en 'n oppervlakarea van 23 vierkante kilometer. Die damwal is 31 m hoog en 348 m lank.

Die doel van die dam is eerstens om die vloedwaters van die Grootrivier te tem en daarna eers om water te verskaf vir vloedbesproeiing (in teenstelling met permanente besproeiing). Beervleipoort net bokant Willowmore by die samevloeiing van die Sout- en Kariegariviere is 'n nou poort waar groot hoeveelhede water met 'n redelike kort wal vasgekeer kan word omdat die water oor die Karoovlaktes agter die bergreeks opstoot.

Die Soutrivier is geneig om sout te word en verdamping oor die groot oppervlakte werk mee dat die soute kondenseer. Daarom is die opgegaarde water nie geskik vir besproeiing nie. Reën kom in die vorm van donderstorms en is uiters wisselvallig. Dit veroorsaak verspoelings en die water dra dan baie slik wat die dam se opgaarvermoë verminder. Na geweldige reën in die Karoo in 1961 het die dam vir die eerste maal oorgeloop. Toe het hy hom bewys as vloedbeheerdam en so skade voorkom in die Gamtoosriviervallei.



</doc>
<doc id="55941" url="https://af.wikipedia.org/wiki?curid=55941" title="Namibwoestyn">
Namibwoestyn

Die Namibwoestyn is 'n sanderige gebied in westelike Namibië en suidwestelike Angola. Dit is geleë in suidelike Afrika.

Sedert 21 Junie 2013 word groot dele van die woestyn deur UNESCO as 'n wêrelderfenisgebied gelys.

Die Namib, aan die Weskus van Suider-Afrika, is 'n woestyn met ŉ lengte van ongeveer 1 900 km en ŉ breedte wat wissel van 24 tot 140km. Die Weskus van Namibië vorm die grootste deel daarvan. 

Vanweë die heersende antisiklonale windstelsel reën dit byna nooit nie, maar ligte seewinde wat snags oor die koue Benguelastroom na die binneland waai, is verantwoordelik vir die vorming van mis langs die kus. Hierdie mis is lewensnood saaklik vir die flora en fauna van die gebied. 

Die Namib word op grond van sy geomorfologie in 5 streke onderverdeel - die Suidelike Namib, die duineveld, die Damara-Namib, die Kaoko-Namib en die Angola-Namib. Baie ou geologiese formasies kom in die Namib voor en 'n deel van die woestyn bestaan uit hoë duine. 'n Betreklik ryk en gespesialiseerde fauna word in die Namib aangetref.

Die Namib is 'n strook woestyn, tussen ongeveer 24 en 140 km breed, langs die Weskus van Namibië en 'n soortgelyke, nouer wordende strook in Angola tot ongeveer by Mossamedes. Die Oranjerivier in die suide word dikwels as die grens van die Namib beskou, maar volgens ander sienings strek dit tot by ongeveer die Olifantsriviermond in Wes-Kaap. 

Die totale lengte van die Namib (van die Olifantsriviermond tot by Mossamedes) is ongeveer 1 900 km, terwyl dit 'n oppervlakte van ongeveer 170 000 km beslaan Die woord Namib is 'n Khoi-woord wat "woestyn" beteken.

Met 'n reënval wat wissel van 11 mm per jaar by Walvisbaai tot 41 mm per jaar by Mossamedes is die Namib 'n ware woestyn. Dit is egter nie so warm soos ander woestyne nie. Die laagste en hoogste temperature wat reeds aangeteken is, is onderskeidelik 2 °C en 42 °C. Die gemiddelde jaarlikse temperatuur van Walvisbaai is 17 °C. By die kus bly die temperatuur betreklik konstant. 

Die klimaat word bepaal deur die heersende windstelsel, wat antisiklonaal van aard is en onder meer suidoostelike passaatwinde langs die Weskus veroorsaak. Hierdie windstelsel is ook verantwoordelik vir die inbeweging van koue, Antarktiese water langs die Weskus - die koue Benguelastroom. Die reënwinde waai vanuit die ooste en verloor die meeste vog voordat hulle die Namib bereik. Verder word die lug adiabaties (as gevolg van die verhoging van lugdruk) verwarm wanneer die wind oor die platorand sak. 

Die waterhouvermoë van die lug verbeter sodoende en reën is dus nog minder geneig om uit te sak. Die heersende ooste- of suidoostewind gaan lê gewoonlik in die middag en 'n ligte suide- tot suidwestewind begin dan waai. Snags draai die wind noord. Hierdie seewind is verantwoordelik vir die koel klimaat langs die kus en die mis, wat 4 tot 8 dae per maand tot 50 km d iep in die binneland voorkom. 

Hierdie mis is lewensnoodsaaklik vir die fauna en flora van die woestyn. Af en toe waai die noordewind so sterk dat die seestroom tydelik gaan stilstaan of selfs terugvloei. Wanneer dit gebeur, kan die seetemperatuur met 'n paar grade Celsius styg omdat warmer water na die kus gewaai word.

Die Namib kan geomorfologies in 5 streke onderverdeel word. Hulle is van suid na noord die Suid-Namib, die duineveld, die Damara-Namib, die Kaoko-Namib en die Angola-Namib. Die hele gebied word deur slegs 2 groot, standhoudende riviere deurkruis, maar heelwat vloedwaterriviere, met ander woorde riviere wat net na reënstorms langs die platorand vloei, word aangetref. Verskeie van hulle loop in die woestyn dood as vleie. Van die oudste geologiese formasies ter wêreld word in die Namib aangetref. 

Die Suid-Namib, die gedeelte van ongeveer die Olifantsriviermond tot net suid van Lüderitz, bestaan uit ŉ verskeidenheid baie ou rotsformasies in die suide en graniet/gneis in die noorde. Die binnelandse grens is die plato rand van kwartsiet, wat in hierdie deet gemiddeld ongeveer 130 km van die kus af geleë is. Die maksimumhoogte bo seespieël is ongeveer 1800 m. Verskeie kwartsietriwwe het hul oorsprong te danke aan plooiing van die ou gesteentes, terwyl die Klingelhardtberge van vulkaniese oorsprong is. Nog 'n interessante verskynsel is die rotsboog by Bogenfels, wat uit die kalksteen langs die kus deur watererosie gevorm is. In hierdie gebied is betreklik min duine. 

Dit is veral hierdie suidelike deel van die Namib wat bekend is vir sy diamante, wat op 'n paar plekke ontgin word. Die grootste delwery is aan die mond van die Oranjerivier. AI hierdie diamante was oorspronklik deel van kimberlietpype (vulkaniese gesteentes) in die binneland en het deur verwering van die gesteentes vrygekom en met die groot riviere afgespoel see toe. Omdat die seestroom noordwaarts vloei, is baie van die diamante noord van die riviere langs die kus op vervoer en het hulle op die strand uitgespoel. 

Die riviere het ook baiekeer van koers verander, sodat die diamante oor 'n tang strook van die kus versprei is. Hierdie proses het miljoene jare lank voortgeduur, en met die wisseling in seevlak en die voortdurende afsetting van grond is verskeie lae diamanthoudende gru is gevorm. Die gruis word op 'n hoogte van 9 tot 84 m bo die huidige seevlak aangetref. Van die noorde van die vorige streek tot by die Kuisebrivier bestaan die Namib hoofsaaklik uit duine, wat op plekke tot 140 km in die binneland in strek. 

Noord van die Kuiseb is 'n smal strook duine tot by die Swakoprivier. In die binneland is die duine betreklik lank en stabiel, met lengteasse wat meestal in 'n noordelike tot noordwestelike rigting wys. Op sommige plekke, byvoorbeeld in die omgewing van Sossusvlei, is die duine meer as 300 m bo die duinstrate. Naby die kus word die duine baie meer beïnvloed deur die suide- tot suidwestewinde en vind baie beweging van die duine plaas. Dagsome van oergesteentes word hier en daar, veral naby die see, aangetref. 

Die Uri-Hauchabberge suidwes van Sossusvlei is 'n voorbeeld van 'n groot graniet-dagsoom. Benewens die Kuisebrivier in die noorde is daar 3 dreineringslyne in die duineveld, maar geeneen van hulle loop tot by die see nie. Net suid van die Kuisebrivier ontstaan die Tsondabrivier op die platorand en eindig as die Tsondabvlei. Die Tsauchabrivier nog verder suid ontstaan in die Naukluftberge en eindig in die bekende Sossusvlei. Die Tsauchabrivier is die grootste rivier in die duineveld en Sossusvlei het die meeste water; dit kan soms baie lank staan voordat dit opdroog. 

Noordoos van Lüderitz is die Koichabpan, wat die eindpunt van ŉ paar dreineringslyne is. Geen beweging van duine vind oor die Kuisebrivier plaas nie, en die rivier vorm 'n duidelike skeidslyn tussen rooi sand aan die suidekant en wit sand aan die noordekant. Die gebied tussen die Kuisebrivier en die Hoanibrivier is baie rotsagtig en staan bekend as die Damara-Namib. Hierdie deel van die Namib is topografies slegs 'n uitloper van die binnelandse plato, wat geleidelik afwaarts hel, want daar is geen platorand soos langs die res van die Namib nie. 

Skis is die algemeenste tipe gesteente op die vlaktes, terwyl die riwwe wat in die gebied voorkom, meestal uit kwartsiet of marmer bestaan. Hier en daar is koppies van intrusiewe graniet. 'n Paar betreklik hoë berge word in die Damara-Namib aangetref, waarvan die bekende Brandberg van graniet die hoogste is. Die 3 groot riviere wat op die binnelandse plato ontspring en deur hierdie deel van die Namib vloei, eindig almal, soos die Kuisebrivier, in die see, maar vloei ook bale selde. 

Hulle is die Swakop-, die Omaruruen die Ugabrivier. Die Swakoprivier loop in 'n diep ravyn wat oor miljoene jare deur die water uitgekerf is, maar die ander 2 riviere vorm breë valleie. Groot hoeveelhede ondergrondse water kom in die meeste rivierbeddings van die Namib voor, met die gevolg dat baie bome en struike daar groei. By die mond van die Omarururivier is die soutgehalte van die grondwater besonder laag, sodat die water drinkbaar is, in teenstelling met die brak water van die meeste kuspanne tussen Swakopmund en Kruiskaap. Die hele noordwestelike deel van Namibië staan bekend as die Kaokoveld, en daarom word die westelike deel van die Namib, noord van die Hoanibrivier, die Kaoko-Namib genoem. 

Aan die westekant van die deel van die Namib is die plato rand weer duidelik gevorm en bestaan dit uit kwartsiet en kalksteen. Direk suid van die Kunenerivier word die Namib in twee verdeel deur die gneisagtige Hartmannberge (waar die Hartmannsebra sy naam vandaan kry), wat van noord na suid loop, en 'n ent suid van hierdie berge word die verdeling voortgesit deur 'n rif van Kaokolawa, bekend as die Orupembe-Kabererif. Die gebied van die Kunenerivier af suidwaarts is vir ongeveer 90 km een groot sandvlakte, feitlik sonder plantegroei. 

Verder suid is daar meer graspolle. In die omgewing van Rocky Point (20˚ S) is die kusvlakte rotsagtig, 'n ent van die kus af is 'n reeks duine en agter die duine is daar weer 'n ruwe graniet/gneis-rotsmassa. Meer na die binneland is hier en daar ŉ fontein, byvoorbeeld Sesfontein bo in die Hoanibvallei, waar landbou soms op 'n beperkte skaal beoefen word. Net soos die Kuisebrivier vorm ook die Kunenerivier 'n versperring vir die beweging van sand, maar in teenstelling met die Kuisebrivier is die Kunene 'n groot rivier wat altyd water het. 

Suid van die Kunene is heelwat duine op die sandvlakte van die Kaoko-Namib, maar direk noord van die Kunene is daar slegs rotse. Verder noord begin die duine weer en strek dit tot ongeveer 80 km noord van Baia dos Tigres. Noord hiervan vorm die kusstrook ongeveer 45 m bo seespieël 'n verhewe vlakte. Die gesteentes van hierdie vlakte bestaan hoofsaaklik uit sandsteen, kalksteen en mergel (kalkagtige moddersteen). Tot by Mossamedes (15˚ S) is daar ŉ duidelike, steil platorand aan die westekant van die Namib, maar daarna swaai die platorand na die binneland toe weg. Van Mossamedes af word die woestyn vinnig smaller en strek tot feitlik by Baja dos Elefantes. Die oorgang tussen die woestyn en die oop "Acacia"- en mopaniesavannes meer na die binneland is baie geleidelik, sodat dit moeilik is om 'n definitiewe grens vir die Namib te bepaal.

Vanweë die lae reënval is die plantegroei oor die Namibwoestyn as geheel baie yl en grotendeels beperk tot vleie en rivierbeddings. Die gereelde oggendmis dien egter as 'n bykomende bron van water en die totale neerslag as gevolg van die mis is op plekke ongeveer 40 mm per jaar. Langs die kus bestaan die plantegroei hoofsaaklik uit vet plante, veral van die genus "Mesembryanthemum", en uit ligene, wat baie van hulle vog direk uit die lug kan absorbeer. 

Verder van die see af bestaan die plantegroei hoofsaaklik uit 'n paar grasspesies, veral van die genus "Aristida" (steekgrasse), in die duine uit kokerbome ("Aloe dichotoma") en in die rotsagtige dele uit vetplante van die familie "Euphorbiaceae". Boesmankerse ("Sarcocaulon burmannii") groei veral in die rotsagtige dele van die Suid-Namib. Noord van die Kuisebrivier tot ongeveer in die omgewing van Mossamedes in Angola groei die wêreldbekende welwitschia ("Welwitschia mirabilis"), ŉ naaksadige plant wat sekere ooreenkomste met die blomplante toon. 

Suid van die Kuiseb is "Acanthosicyos horrida", ŉ lid van die komkommerfamilie, betreklik volop. Die komkommeragtige vrugte van hierdie plant is ŉ belangrike bron van voedsel vir die paar San en Khoi wat nog in die gebied woon, asook vir heel party diere. Rondom vleie en langs rivierbeddings kom kameeldoringbome ("Acacia erioloba)" en anabome ("Acacia albida") algemeen voor. Groot soogdiere is betreklik skaars langs die kus van die Namib, maar in die binneland, waar die reënval hoër is, kom daar meer voor. Gemsbokke en springbokke trek meestal agter die reëns aan. 

Klipspringers is geneig om naby die rivierbeddings te hou, aangesien hulle baie afhanklik van die blare van anabome as bron van voedsel en water is. Van die Damara-Namib af noordwaarts word die besonder klein dikdik ("Rhynchotragus kirki") aangetref. In die Kaokoveld word soms onwettig jag gemaak op die paar oorblywende olifante en renosters in die gebied. Hierdie diere is uitsonderlik omdat hulle hulle so goed by die droë toestande aangepas het. Die olifante trek tussen die kus en die binneland en kan tot 80 km per dag aflê. 

Hoewel olifante normaalweg rotsagtige omgewings vermy, loop hierdie olifante met gemak oor baie ruwe terrein. Roofdiere soos jakkalse, leeus, luiperds en hiënas word ook nog algemeen in die Namib aangetref, en soos die meeste groot woestynsoogdiere beweeg hulle oor lang afstande. Kruiskaap (noord van Swakopmund) is bekend vir die kolonie van meer as 100 000 robbe ("Arctocephalus pusillus") wat daar aangetref word. Deur die voortdurende beweging van die robbe is die rotse in die omgewing van die kolonie al heeltemal glad geskuur. 

Plekke soos Walvisbaai en Sandwich-baai net suid van Walvisbaai is alom bekend vir die groot hoeveelhede voëls wat in die lagunes daar aangetref word. Groot swerms flaminke, pelikane en kormorane kan daar gesien word. Ook langs die kus is groot hoeveelhede seevoëls soos pikkewyne en malgasse, wat van die ryk visbevolking van die koue Benguelastroom leef. Die Namib is meer bekend vir die groot verskeidenheid klein diertjies met hulle spesiale aanpassings vir lewe in die woestyn as vir groot soogdiere. Die meeste diere is naglewend en grawe hulle bedags in die sand in. Twee interessante geitjies (akkedisse) is "Chondrodactylus angulifer" en "Palmatogecko rangei," wat die prooi van die namibwoestynadder ("Bitis peringueyi") vorm. 

Die adders lê die meeste van die tyd onder die sand, en wanneer die geitjies aktief is, laat hulle die swart punte van hul sterte bo die sand uitsteek en effens beweeg. Die geitjies sien dit aan vir insekte en wanneer hulle nader kom om die "insekte" te vang, slaan die adders vinnig toe. Hierdie slange is bekend vir hul eienaardige manier van beweging oor die sand, bekend as die sywikkelgang. Die spoor wat hulle nalaat, lyk soos die van ŉ spiraal wat gerol het. 

Die ander interessante werweldier van die Namib is 'n soort goue mol ("Eremitalpa granti namibensis"), wat onlangs herontdek is nadat dit 125 jaar nooit opgemerk is nie. Hierdie goue mol is die enigste soogdier wat in los sand kan beweeg en asemhaal; ander soogdiere kan dit slegs in tonnels doen, maar in die los sand van die duine van die Namib is die bou van tonnels onmoontlik. 'n Groot verskeidenheid ongewerwelde diere soos kewers, spinnekoppe en skerpioene kom in die Namib voor, maar die bekendstes is die kewers van die familie "Tenebrionidae", omdat hulle so volop is en die verskillende spesies soveel verskillende vorme, kleure en gewoontes het. 

Baie van hulle is geweldig afgeplat sodat hulle deur die sand kan "swem" net soos waterkewers wat ook so afgeplat is, in die water swem. Dr. Charles Koch, die eerste direkteur van die navorsingstasie by Gobabeb, is een van die eerste persone wat gewys het op die groot ooreenkoms tussen lewe in die water en lewe in die sand. Ander kewers het weer baie lang pote waarmee hulle vinnig oor die sand kan hardloop. Die kewer "Stenocara" "phafangium rufofemoratum" het byvoorbeeld die langste pote van al die kewers in die wêreld. Hierdie kewers is bedags aktief en kruip snags agter klippe of graspolle weg. Sommige kewers het kort, plat pote wat hulle as "roeispane" gebruik. 

Baie van die kewers en ander diere het nie oë nie, of hul oë is baie klein en nie meer funksioneel nie omdat hulle onder die sand nie oë nodig het nie. Die enigste kewers met wit dekskilde of elytra word in die Namib aangetref. Hierdie kleur word veroorsaak deur lugborrels wat in die dekskilde teenwoordig is en wat die lig wat daarop val, weerkaats en versprei. Sodoende raak hierdie kewers nie so gou oorverhit as die met ander kleure nie. Ander kleure word egter wel aangetref en sommige woestynkewers is baie kleurryk. 

Hoofsaaklik vanweë die gebrek aan water is die Namib tot baie onlangs deur mense vermy. Die gebied is nog altyd bewoon deur 'n paar San en Khoi wat van veldvrugte, bolle en diere geleef het, maar hulle het nooit enige invloed op die woestyn as geheel gehad nie. In die noorde van die Namib is 'n paar honderd Ovahimba en Ovatjimba-Herero's wat met hul vee van watergat tot watergat trek. Hierdie mense en hul vee het in die laaste paar jaar geleidelik begin toeneem. 

Die plantegroei van die Namib is baie gevoelig vir oorbeweiding, en die toename in veegetalle is reeds besig om tot die agteruitgang van die veld te lei. Die absolute verlatenheid en onherbergsaamheid van die Namib word weerspieël in die benaming Kus van die Dood, wat aan die Namibkus gegee is. Die rede vir hierdie benaming is dat baie skepe al langs die kus gesink het en dat die oorlewendes geen kans op oorlewing in die woestyn gehad het nie. Talle skeepswrakke word vandag langs die kus aangetref. 

Drie dorpe het langs die kus van die Namib tot stand gekom, waarvan Walvisbaai die grootste en belangrikste is. Walvisbaai is ŉ moderne hawestad waardeur die meeste van Namibië se in- en uitvoer verskeep word en is ook ŉ belangrike vissentrum. Lüderitz is die sentrum van die kreefbedryf, terwyl Swakopmund weer ŉ vakansieoord is. 'n Gedeelte van ongeveer 1 300 000 ha tussen die Kuiseb- en Swakoprivier is tot natuurreservaat verklaar en staan bekend as die Namibwoestynpark. Binne hierdie park, op 'n plek bekend as Gobabeb, het die WNNR in 1966ŉ navorsingstasie opgerig wat in 1970 deur die Departement van Natuurbewaring en Toerisme van Suidwes-Afrika oorgeneem is. 

Die stigter en eerste direkteur van die stasie was die wêreldberoemde entomoloog dr. Charles Koch. Hy is opgevolg deur dr. Mary Seely. Talle wetenskaplikes het reeds daar navorsing gedoen en 'n groot hoeveelheid inligting oor die ekologie van die Namib het sedert 1966 beskikbaar geraak. Die werk wat daar gedoen word, word wêreldwyd erken. Die diamante en halfedelgesteentes van Namibië is alom bekend. Diamante is reeds in 1903 in die duineveld van die Namib ontdek, en in 1904 is die hele duineveld tot sogenaamde Sperrgebiet (verbode gebied) verklaar en mag dit nie sonder permit betree word nie. By Oranjemund (die mond van die Oranjerivier) word diamante op baie groot skaal gedelf, terwyl kleiner delwerye op 'n paar plekke, hoofsaaklik langs die Namakwalandse kus, begin is.

Die sentrale en suidelike deel van die woestyn tot by Lüderitz word tot die WWF-Namib-ekostreek (AT1315) gereken. Die suidelikste deel behoort aan die sukkulente Karoo. Die noordelike Namib word by die Kaokoveld-streek ingedeel.




</doc>
<doc id="55942" url="https://af.wikipedia.org/wiki?curid=55942" title="Beitbrug">
Beitbrug

Beitbrug is die grootste grenspos en 'n brug oor die Limpoporivier tussen Suid-Afrika en Zimbabwe. Die brug en grenspos is na die mynmagnaat Alfred Beit vernoem, wat fondse vir die konstruksie voorsien het.

Die Beitbruggrenspos bly 24 uur per dag oop. Die N1 nasionale pad begin hier na Kaapstad. Musina is 16km suid van Beitbrug geleë. Dit is die besigste grenspos in die streek en kan tot 500 vragmotors per dag hanteer.

Die oorspronklike brug, wat deesdae net spoorverkeer dra, is in 1929 deur Dorman Long voltooi. Die projek het £ 600 000 gekos. Die brug is op 31 Augustus deur Alexander Cambridge, 1ste Graaf van Athlone geopen.

Die nuwe brug is in 1995 reg langs en parallel met die ou brug gebou om swaarder verkeer te kan hanteer. Die brug is deur Murray & Roberts vir die maatskappy "New Limpopo Bridge Ltd" gebou, wat ook die brug bedryf.

Hierdie brug moet nie verwar word met die Otto Beit-brug oor die Zambezirivier nie.



</doc>
<doc id="55943" url="https://af.wikipedia.org/wiki?curid=55943" title="Grensposte van Suid-Afrika">
Grensposte van Suid-Afrika

Hier is 'n lys van grensposte van Suid-Afrika met sy buurlande.


</doc>
<doc id="55946" url="https://af.wikipedia.org/wiki?curid=55946" title="Suid-Afrikaanse munisipale verkiesing van 2000">
Suid-Afrikaanse munisipale verkiesing van 2000

Op 5 Desember 2000 is munisipale verkiesings in Suid-Afrika gehou om lede tot die plaaslike regeringsrade in die munisipaliteite van Suid-Afrika te verkies. Die munisipaliteite maak deel uit van die plaaslike regering van Suid-Afrika en is onderafdelings van die provinsies. Dit maak hulle verantwoordelik vir plaaslike dienslewering soos elektrisiteits- en watervoorsiening en brandweerdienste.

Alle groot politieke partye, met die uitsondering van die SAKP wat lede van die "drieparty-alliansie" is, het kandidate bekend gestel. Die verwagte wenner, die ANC het die meeste setels gewen met 61.76% van die stemme.


</doc>
<doc id="55950" url="https://af.wikipedia.org/wiki?curid=55950" title="Lebombo">
Lebombo

Lebombo is die grootste grenspos tussen Suid-Afrika en Mosambiek. Die grenspos is oop tussen 06:00 en middernag. Die N4 nasionale pad eindig hier. Aan die Mosambiek kant staan die grenspos bekend as Ressano Garcia. Komatipoort lê net wes van Lebombo.



</doc>
<doc id="55953" url="https://af.wikipedia.org/wiki?curid=55953" title="Noordoewer">
Noordoewer

Noordoewer is die grenspos tussen Suid-Afrika en Namibië by die Oranjerivier in Namibië. Die grenspos word 24 uur per dag beman. Vioolsdrif is die grenspos aan die Suid-Afrikaanse kant. Die B1-hoofweg begin/eindig hier.


</doc>
<doc id="55955" url="https://af.wikipedia.org/wiki?curid=55955" title="Moedertjie">
Moedertjie

Moedertjie is 'n swart en wit rolprent wat in 1931 uitgereik is. Die rolprent is saam met Sarie Marais een van die eerste twee Suid-Afrikaanse rolprente met klank (beide in Afrikaans). Die rolprent is ook die eerste vollengte-rolprent met Afrikaanse dialoog. Die ander rolprent, Sarie Marais, is dieselfde jaar uitgebring, maar bevat slegs Afrikaanse musiek. Die rolprente volg vier jaar na die eerste internasionale klankfilm, "The Jazz Singer", in 1927 vrygestel is.

Pierre de Wet is vir sy spel in die rolprent met die eerste Afrikaanse rolprentprys bekroon - 'n erepenning van die destydse Akademie vir Taal, Lettere en Kuns.


Die rolprent is gebaseer op J.F.W. Grosskopf se toneelstuk, ""In die wagkamer"", wat handel oor gebeure in 1914 toe 'n groep jong Afrikaners van die platteland na die stad getrek het om na 'n beter lewe te soek.

Moedertjie en haar man reis per trein na Maraisburg om na hulle seun, Hendrik, te gaan soek wat die afgelope twee jaar nog nie huis toe geskryf het nie. Hulle kom na donker op die stasie aan en moet die nag in die wagkamer deurbring waar hulle vreemdelinge ontmoet, elk met sy eie verhaal van hartseer. Almal vind waarna hulle soek: 'n kind, 'n verlore liefde, vryheid en aanvaarding, maar nie soos hulle daarvoor gehoop het nie.



</doc>
<doc id="55956" url="https://af.wikipedia.org/wiki?curid=55956" title="Przeworsk-beskawing">
Przeworsk-beskawing

Przeworsk-beskawing (ouer benamings: Oder-Warthe-groep of - vereenvoudigend - Vandaalse beskawing) is die naam van 'n argeologiese beskawing wat gedurende die ystertydperk op die gebied van die huidige Pole, tussen die Warthe-/Netze-, Oder- en Boegriviere en die Karpateboog gefloreer het. 

Die beskawing se naam is afgelei van 'n urnveld wat naby Przeworsk in die woiwodskap Podkarpackie ontdek is. Daar word aangeneem dat Oos-Germaanse stamme soos byvoorbeeld Vandale, Boergondiërs en Lugiërs die draers van die Przeworsk-beskawing was wat ongeveer vanaf die einde van die 3de eeu v.C. tot in die middel van die 5de eeu v.C. gefloreer het.

Kenmerkende argeologiese vondse sluit keramiekwerke in wat aanvanklik met die hand gevorm en later in pottebakkerye vervaardig en met kronkelende lyne versier is. Invloede van die Przeworsk-beskawing kan by ander argeologiese beskawings soos die Gubense groep in Lausitz en die Poieneşti-Lukaševka-beskawing op die gebied van die huidige Moldawië aangetref word. Die gewoonte om oorledenes saam met hul wapens te begrawe is van Keltiese stamme oorgeneem en getuig van die ontstaan van 'n spesifieke krygersklas binne die Przeworsk-beskawing. Later het dié gewoonte ook na die suidelike gebiede van die Jastorf-beskawing versprei.


</doc>
<doc id="55958" url="https://af.wikipedia.org/wiki?curid=55958" title="Jena">
Jena

Jena is 'n Duitse universiteitstad en die tweede grootste nedersetting in die deelstaat Thüringen na Erfurt. Jena is aan die Saale-rivier geleë en vorm in administratiewe opsig 'n selfregerende munisipaliteit.

Jena se "Friedrich-Schiller-Universität" is reeds in 1558 gestig en tans met 20 000 studente die grootste akademiese instelling in Thüringen. Jena het met die bou van die "Saalbahn"-spoorweg in 1874 tot 'n beduidende nywerheidsentrum gegroei wat met sy optiese en presisie-instrumentebedryf rondom die bekende maatskappy "Carl Zeiss" wêreldfaam geniet. Die "Kombinat Carl Zeiss" met 60 000 medewerkers was die grootste kombinat in die Duitse Demokratiese Republiek.

Ná die Duitse hereniging in 1990 het Jena van 'n nywerheid- tot 'n beduidende opvoedkundige sentrum en wetenskapstad ontwikkel. Tans is 'n groot aantal navorsingsinstellings en wetenskaplike institute in Jena gesetel.


</doc>
<doc id="55959" url="https://af.wikipedia.org/wiki?curid=55959" title="Kombinat">
Kombinat

Die term kombinat (afgelei van die Russiese Комбинат) het in die sentrale planekonomieë van sosialistiese lande na die volgende verwys:


Die mees gebruiklike betekenis is dié van 'n konglomeraat of 'n groep ondernemings binne 'n sentrale planekonomie wat min of meer dieselfde profiel van produksie gedeel het en vertikaal en horisontaal geïntegreer is.

Net soos in ander sosialistiese lande het kombinate ook in die ekonomiese ontwikkeling van die Duitse Demokratiese Republiek (DDR) 'n sentrale rol gespeel. In die Sowjet-besettingsone van Duitsland en latere DDR is "Volkseigene Betriebe (VEB)" (ondernemings wat in volksbesit, dit wil sê min of meer staatsbeheerd was) sedert 1948 in "verenigings van VEB" ("Vereinigungen Volkseigener Betriebe, VVB") saamgesluit. Vanaf die laat 1960's is "VVB"-strukture in verdere sentraliseringsprosesse na kombinate verander.

Die term kombinat is in Oos-Duitsland se beplande ekonomie veral op samesluitings van industriële of ander ondernemings toegepas wat alle produksiestappe van 'n vervaardigingsproses (dikwels insluitende leweransiers) verteenwoordig het. So het enersyds groot genasionaliseerde maatskappye as kombinate voortbestaan, andersyds is ook nuwe kombinate in sleutelbedrywe gestig. In die 1950's het hierdie bedrywe veral grondstowwe, metallurgie, chemie en elektrotegniek ingesluit, later het nuwe kombinate ook in die infrastruktuur- en vervoerbedryf ontstaan. Omstreeks 1970 was reeds twee derdes van alle werknemers in sentraal geleide staatsondernemings in kombinate werksaam.

Aanvanklik is DDR-kombinate volgens die beginsel van horisontale integrasie binne 'n bepaalde bedryf gevorm - soortgelyke en belangrike, soms ook alle vervaardigers van 'n bepaalde bedryf is in kombinate saamgesluit. Geleidelik is ook leweransiers en handelsondernemings - insluitende groothandelaars - en selfs navorsingsinstitute en ingenieurskantore by hierdie proses ingesluit - in 'n kombinat kon dus die vervaardiging, navorsing, ontwikkeling en bemarking van 'n hele bedryf saamgesmelt word. Met hul struktuur sou kombinate 'n bydrae lewer tot die rasionalisering en 'n verbeterde en gesentraliseerde bestuur van produksieprosesse. Elke kombinat is vanuit 'n stamonderneming bestuur - meestal was dit die grootste of mees gekwalifiseerde "VEB" binne 'n kombinat.

Die ondernemings van 'n kombinat het nogtans voortbestaan as regspersone en het goedere steeds onder hul oorspronklike naam vervaardig. Kombinate is óf sentraal óf volgens distrikte deur 'n direkteur-generaal (dikwels die direkteur van 'n kombinat se stamonderneming) bestuur.

Binne die stelsel van die DDR-planekonomie was elke kombinat verplig om ook verbruiksgoedere vir die plaaslike bevolking te vervaardig - volgens voorskrif ten minste vyf persent van die totale produksie. Die leiers van kombinate moes rekenskap gee oor hul voorgeskrewe bydrae tot die vervulling van die staat se ekonomiese plan. Daar was wél kombinate wat volgens Oos-Duitse standaarde uiters winsgewend was - soms het hulle jaarlikse wins enkele miljard Mark van die DDR beloop. Aangesien tagtig persent van alle winste aan die staat afgestaan moes word en alle kombinate daarnaas in die COMECON-lande se vaste stelsel van werkverdeling ingebind was waar die ontwikkeling en vervaardiging van produkte vir Oosblok-markte - en hier veral die Sowjetunie - voorrang geniet het, het kombinate nogtans min kanse gehad om op westerse markte bekendheid te verwerf of om tred te hou met die voortsnellende tegnologiese ontwikkeling van westerse ekonomieë.

Ná die politieke omwenteling van 1989/1990 en die Duitse hereniging in 1990 is alle DDR-kombinate geprivatiseer. Weens strukturele en omgewingsprobleme, eiendomskwessies en die groot behoefte aan modernisering is die strukture van die oorgrote meerderheid kombinate ontbind.


</doc>
<doc id="55962" url="https://af.wikipedia.org/wiki?curid=55962" title="Wyliespoort">
Wyliespoort

Wyliespoort is 'n bergpas in die Soutpansberg in Limpopo, Suid-Afrika. Die eerste pas is in 1904 deur lt. CH Wylie uitgemeet. Die bestaande pad gaan deur twee tonnels (450 m) en (274 m) wat in 1961 voltooi is en is gebou nadat die 'ou' pad weggespoel het. Die pas is net noord van Louis Trichardt op die N1 nasionale pad.



</doc>
<doc id="55973" url="https://af.wikipedia.org/wiki?curid=55973" title="Botha">
Botha

Botha is 'n familienaam wat algemeen tussen Afrikaners in Suid-Afrika en in die Nederlands taalgebied voorkom. Die van kom oorspronklik van die omgewings van Friesland en Noord-Duitsland. Dit is afgelei van die Germaanse "Butha" en Proto-Indo-Europese "duta", wat "boodskapper" beteken.

Van die bekende Bothas sluit in:



</doc>
<doc id="55975" url="https://af.wikipedia.org/wiki?curid=55975" title="Marthinus Christoffel Botha">
Marthinus Christoffel Botha

Marthinus Christoffel Botha (Pretoria, 1954) is 'n Suid-Afrikaanse skrywer.

Nadat hy matrikuleer van die Hoërskool Menlopark onderneem by 'n lang reis deur Europa. Met sy terugkeer gevestig hy hom eers in Kaapstad, waarna hy Onrus as woonplek kies. Hy is 'n joernalis, digter en skrywer van kort verhale.

Botha se oeuvre:


</doc>
<doc id="55976" url="https://af.wikipedia.org/wiki?curid=55976" title="Van Heerden">
Van Heerden

Van Heerden is 'n Afrikaanse van wat algemeen tussen Afrikaners in Suid-Afrika voorkom en wat na die volgende persone kan verwys:



</doc>
<doc id="55979" url="https://af.wikipedia.org/wiki?curid=55979" title="Penhoekpas">
Penhoekpas

Die Penhoekpas is 'n bergpas in die Oos-Kaap. Die pas is in die Stormberg en dra die N6 nasionale pad oor die berg. Die pas is sowat 42 km suid van Jamestown en 60 km noord van Queenstown. Die pas is in 1892 gebou, bereik 'n hoogte van 1 844 m bo seespieël en het 'n maksimumhelling van 1:10.



</doc>
<doc id="55980" url="https://af.wikipedia.org/wiki?curid=55980" title="Maria Shireswaterval">
Maria Shireswaterval

Die Maria Shireswaterval is ongeveer 15 km vanaf Sabie op die R532 hoofpad in Mpumalanga, Suid-Afrika. Die waterval is vernoem na Maria Shires (gebore Taylor), moeder van Joseph Brooke Shires, 'n bosbouer wat die eerste bloekom en wattelbome by Brooklands geplant het.


</doc>
<doc id="55983" url="https://af.wikipedia.org/wiki?curid=55983" title="Betty Ford">
Betty Ford

Elizabeth Ann Bloomer Warren Ford (* 8 April 1918 in Chicago, Illinois; † 8 Julie 2011 in Rancho Mirage, Kalifornië), beter bekend as Betty Ford, was die eggenote van die voormalige Amerikaanse president Gerald Ford en het tussen 1974 en 1977 as die Verenigde State se Eerste Dame gefungeer. As Eerste Dame was Betty Ford aktief betrokke by die Verenigde State se sosiale beleid.

Gedurende haar man se ampstermyn het sy steeds wye steun van die publiek geniet, ongeag die kritiek wat deur sommige meer behoudende Republikeine op haar meer gematigde en liberale standpunte oor sosiale vraagstukke gelewer is. Betty Ford het groot opspraak gemaak toe sy in 1974 'n mastektomie ondergaan het en die publiek bewus gemaak het van die belangrikheid van vroeë opsporing van borskanker.

Sy was 'n hartstogtelike ondersteuner en aktivis van die "Equal Rights Amendment (ERA)" waardeur gelyke regte vir vroue in die Amerikaanse grondwet verskans sou word. In die aborsie-kwessie het sy vrye keuse voorgestaan en as een van die leiers van die vrouebeweging was sy openhartig en uitgesproke genoeg om kommentaar op enige brandende kwessie te lewer, waaronder feminisme, gelyke betaling vir gelyke werk, die "ERA" en gelyke regte vir vroue, geslagsomgang, dwelmmiddels, aborsie en wapenbeheer. Toe sy die publiek oor haar eie langdurige stryd teen drank- en medisynemisbruik gedurende die 1970's ingelig het, het sy die aandag op dié kwessie gevestig.

Ook ná haar tyd in die Withuis het sy haar ten gunste van die "ERA" uitgespreek en was sy ook aktief by die vrouebeweging betrokke. Sy is die stigter van die "Betty Ford-sentrum vir dwelmmisbruik en -verslawing" en het as dié sentrum se eerste vroulike voorsitter gefungeer. Saam met haar eggenoot Gerald Ford het sy op 21 Oktober 1998 die Amerikaanse Kongres se Goudmedalje ontvang en is in 1991 deur die destydse president George H.W. Bush met die Presidensiële Vryheidsmedalje vereer.


</doc>
<doc id="55987" url="https://af.wikipedia.org/wiki?curid=55987" title="Berlynwaterval">
Berlynwaterval

Die Berlynwaterval is in Mpumalanga, Suid-Afrika op die R532 hoofpad. Die waterval is vernoem ter herinnering aan die buitelandse mynwerkers se oorsese tuisdorp. Die waterval is 80 m hoog en is naby die Lisbonwaterval.


</doc>
<doc id="55988" url="https://af.wikipedia.org/wiki?curid=55988" title="Lone Creekwaterval">
Lone Creekwaterval

Die Lone Creekwaterval is naby Sabie in Mpumalanga, Suid-Afrika. Die waterval is 70 m hoog.


</doc>
<doc id="55989" url="https://af.wikipedia.org/wiki?curid=55989" title="Blyderivierspoortdam">
Blyderivierspoortdam

Die Blyderivierspoortdam is 'n dam in die Blyderivier (Motlatse) in Mpumalanga, Suid-Afrika. Die dam is in 1974 voltooi. Dit het 'n bakmaat van 54 miljoen m agter 'n wal wat 72 m hoog is. Die dam is geleë in 'n reservaat van 227 km.

Die dam se hoofdoel is om stabiele watervloei vir die besproeiing van die distrik se boorde en landerye te voorsien. Dit verskaf ook bykomende water vir mynbou en nywerheid aan Phalaborwa.

In 1965 is die gemeenskap wat op die terrein van die voorgestelde dam gewoon het (met vergoeding) hervestig. Die regering het hulle na nabygeleë dorpe, insluitend Buffelshoek, Acornhoek, Beverleyshoek en Bosbokrand, verskuif. Van die oorspronklike klip-ommuurde nedersettings, kulturele voorwerpe en grafte is tans onder water.



</doc>
<doc id="55990" url="https://af.wikipedia.org/wiki?curid=55990" title="Dagbreek (Sondagkoerant)">
Dagbreek (Sondagkoerant)

Dagbreek (van kort ná sy ontstaan "Dagbreek en Sondagnuus" en van 1968 tot en met sy samesmelting met "Die Beeld" om op 29 November 1970 "Rapport" te vorm, "Dagbreek en Landstem") was 'n Sondagkoerant wat in 1947 in Johannesburg ontstaan het as die tweede Afrikaanse Sondagkoerant. ("Sondagnuus" was die eerste, maar is kort ná sy oprigting by "Dagbreek" ingelyf.)

Kort na die einde van die Tweede Wêreldoorlog in 1945 het 'n onopgesmukte koerantjie, "Die Werksman se Weekblad", in Johannesburg die lig gesien onder leiding van die Volksraadslid M.J. van den Berg, bygestaan deur V. Michaelson (ander bron: Michelson) en enkele andere. Sy doelwit was om die politieke beleid van die destydse Arbeidersparty uit te dra. In 1946 neem die mynmaatskappy Strathmore Investments, met kol. Jack Scott, kol. J.C. McIntyre en adv. C.W. Roper aan die stuur, die koerantjie oor. Die nuwe eienaars het die naam verkort tot "Die Weekblad" en die verskyningsdag na Sondag verander. Hulle wou samewerking in die burgerlike lewe tussen Afrikaans- en Engelssprekendes bevorder soos dit tydens die oorlog op die slagveld bestaan het. Met die myngroep se oorname het hulle ook 'n ou en sukkelende drukkery bekend as T.W. Hayne Ltd., suid van die spoorlyn in Doornfontein, aangekoop en 'n ewe mankolieke pers. Hieruit sou die samesnoering van kragte voortspruit vir die stigting van die begeerde Sondagkoerant voortspruit. Mick van Rensburg, 'n kollega uit hulle Afrikaanse Pers-dae, was sakebestuurder van "Die Weekblad" en bestuurder van die Scotia Press, 'n filiaal van Strathmore-myngroep.

Kort daarna knoop die myngroep, deur middel van Scotia Press, onderhandelinge aan met twee Afrikaanse koerantmanne, Marius Jooste en Wollie van Heerden, vroeër redakteur van "Die Vaderland". Dit was kort na 'n ernstige meningsverskil in die bestuur van die Afrikaanse Pers toe Van Heerden, Jooste, A.M. van Schoor en Otto Schwellnus uit die diens van die Pers getree het. Kort daarna volg M.E.J. van Rensburg, sakebestuurder. Die eienaars van "Die Weekblad" het ook die hulp ingekry van bekendes soos prof. L.J. (Wicus) du Plessis van Potchefstroom, dr. P.J. Meyer, dr. Hans van Rensburg en dr. Phil Bothma.

Dié onderhandelings lei vroeg in 1947 tot die oprigting van Dagbreekpers Beperk en die besluit om 'n Sondagkoerant met die naam "Dagbreek", waarby "Die Weekblad" ingelyf sou word, die lig te laat sien. Dit was die verwesenliking van die droom van Schwellnus en Van Heerden nadat hulle in 1946 by die Afrikaanse Pers bedank het, want hulle het die behoefte aan 'n Afrikaanse Sondagkoerant sterk aangevoel. Destyds het 'n groot aantal Afrikaanssprekendes gereeld die Engelse Sondagkoerante in Johannesburg gelees. Daarom het die twee dit op hulle geneem "om kapitaalkragtige individue en instansies te nader vir steun aan so 'n projek". Dit was egter makliker gesê as gedaan. In "Fleur", Tydskrifbylaag tot "Dagbreek" van 30 Junie 1957, skryf Van Heerden: "[Dit is moeilik] om my voor te stel dat ek en Otto Schwellnus elf jaar gelede vrugteloos in en om Johannesburg rondgestap en rondgery het om £30 000 te probeer bymekaar kry om 'n Afrikaanse Sondagblad te begin!" Van Heerden aanvaar toe 'n pos by die SAUK terwyl sy lewenslange vriend Schwellnus by 'n landboublad in die Kaap gaan werk het. Jooste en Van Schoor, wat vroeër saam aan die Afrikaanse Pers se vrouetydskrif "Rooi Rose" verbonde was, het intussen saam die tydskrif "Fleur" begin met kapitaal wat Jooste van 'n meubelhandelaar verkry het.

Omstreeks dieselfde tyd (1947) was prof. Wicus du Plessis, voorsitter van die direksie van Kopersbond in Johannesburg, baie nou verbind met Perskor, 'n perskorporasie gestig deur die Ossewabrandwag en wat nie verwar moet word met Perskor, wat in 1971 ontstaan het uit die samesmelting van die Afrikaanse Pers (1961) Beperk en Voortrekkerpers nie. Du Plessis was eers direkteur en later voorsitter van Perskor se direksie. Perskor het Pro Ecclesia-Drukkery op Stellenbosch, wat die landboublad "Die Landman" uitgegee het, en 'n boekhandel in Johannesburg, genaamd L en S Boek- en Kunssentrum, besit. Daarbenewens was daar die Oranje-Drukkery op Bethlehem (Trans-Oranje-Drukpers, volgens 'n ander bron), asook 'n drukkery op die destydse Pietersburg, uitgewer van "Die Noordelike Stem". Al die drukkerye het gesukkel om kop bo water te hou.

Onder inspirasie van dr. P.J. Meyer, bestuurder van L en S Boek- en Kunssentrum, is 'n nuwe persorganisasie geskep met die benaming Onafhanklike Pers van Suid-Afrika Beperk. Perskor is kort daarna in dié maatskappy opgeneem en ook van hiervan word prof. Du Plessis voorsitter. Hy en dr. Meyer was albei kennisse van Jooste en toe hy tydens samesprekinge gevra is of hy kans sien om die Onafhanklike Pers oor te neem, het hy ingestem, waarskynlik omdat hy gehoop het dat 'n Sondagkoerant van formaat mettertyd daaruit sou kon voortspruit. Terwyl Jooste dan sy aandag aan die uitgewerye onder sy vlerke gewy het, het prof. Du Plessis op sy versoek met kol. Jack Scott geskakel "met die versoek dat sy Strathmore-myngroep iets sou doen vir die Afrikanersaak". Na 'n tyd het Scott se vennoot, kol. J.C. McIntyre, Du Plessis laat weet dat die groep aan die versoek sou voldoen.

Die Strathmore-myngroep was bereid om 'n nuwe maatskappy, Dagbreekpers Beperk, te stig in samewerking met Du Plessis en Jooste se instansies. Aanvanklik sou dit 'n heeltemal onafhanklike blad, "Dagbreek", uitgee "as besonderse hartsbegeerte van én prof. Du Plessis én mnr. Jim McIntyre wat hom deur die jare heen 'n onverbeterlike idealis betoon het met opsig tot die hartlike samewerking tussen die Engels- en Afrikaanssprekende Afrikaner in Suid-Afrika". Die Strathmore-verteenwoordigers en die Du Plessis-Jooste-mense sou gelyke verteenwoordiging in die maatskappy se direksie hê. Die Onafhanklike Pers se bates was egter onvoldoende teenoor Strathmore se bydrae en daarom werf Jooste ondersteuning by wyse van onderskrywings voorsien deur prof. Du Plessis se Kopersbond, Anton Rupert se Rembrandt en dr. Phil Bothma se President-Finansieringsmaatskappy. Bothma het selfs gehelp om Onafhanklike Pers se skuld uit te wis.

So ontstaan Dagbreekpers Beperk met vyf Strathmore-verteenwoordigers in die direksie en Du Plessis, Jooste, Rupert, regter J.W. de Vries en mnr. R.L. Barry aan die Afrikaanse kant. Du Plessis was die voorsitter en Jooste die besturende direkteur. Jooste het Wollie van Heerden as hoofredakteur vir die nuwe Sondagskoerant gekry. Jooste se vennoot in "Fleur", A.M. van Schoor, het sy aandeel daarin aan die nuwe maatskappy verkoop en ná enige maande by "Dagbreek" koers gekry na die Suid-Afrikaanse Uitsaaikorporasie, waar hy hoof van die nuusafdeling geword het.

Alles is in gereedheid gebring sodat die eerste uitgawe van "Dagbreek" op 22 Junie 1947 die lig kon sien. Die dag vantevore om agtuur was die redaksie en bestuur almal op kantoor. Die redaksie is gedurende die week gehuisves in die P.F.A.C.-gebou in De Villiersstraat, maar Saterdagmiddae sou hulle oorskruif na die bejaarde drukkerygebou, waar hulle gesete sou wees op 'n timerasie in die dak van die enkelverdiepinggebou. Vandaar het hulle omstreeks negeuur die laaste stukkies kopie ingehandig nadat hulle sowat 13 uur lank nie gewas of geëet het nie. 'n Redaksielid van destyds het die eerste uitgawe, wat toe nie verskyn het nie, agterna as 'n "misbaksel" beskryf.

Teen die volgende oggend sonop het die hele redaksie gebid dat enigiets tog net moet verskyn, selfs net 'n paar eksemplare sodat die nuwe koerant darem "nominaal" sou verskyn. Die tegniese personeel het egter nie een genoeg ervaring van koerantpublikasie gehad nie en toe die eerste busse van die CNA, wat die verspreiding sou behartig, al moes vertrek, het van 'n groot aantal van die vorms nog net die rame op die steen gelê, met setsel oor die hele drukkery versprei sonder dat enigeen geweet het waar wat hoort.

Eers teen middernag daardie Sondag was die boel min of meer uitgesorteer en die laaste vorm vasgedraai. Hulle was te laat vir al die verspreidingspunte behalwe Johannesburg se middestad, maar sou darem 'n paar eksemplare gedruk kon kry. Die ou rolpers het gekraak, gekreun en gerammel, maar verseg om so te druk en te vou dat iets met die resultaat gedoen kon word. 'n Paar van die jonger personeellede het openlik begin huil. Toe die son die Maandagmôre opkom het Dirk Richard, latere redakteur, aangekondig hy loop. Marius Jooste en Du Plessis het tot halfnege gebly, maar toe hulle loop, het hulle "albei geweet "Dagbreek" sou nie misluk nie", het Du Plessis later vertel. Die week daarna het Voortrekkerpers die redaksie te hulp gekom en "Dagbreek" gedruk.

Joel Mervis, destyds subredakteur by die "Rand Daily Mail", skryf in "The Fourth Estate" dat die nuwe Afrikaanse Sondagkoerant in die begin nie as 'n ernstige mededinger beskou is nie en klaarblyklik lank sou vat om by die "Sunday Times" in te haal. E.B. Dawson is in 1947 bevorder tot algemene bestuurder van die maatskappy wat die "Rand Daily Mail", "Sunday Times" en "Sunday Express" uitgegee het. Mervis sê Dawson was vanweë opleiding en ervaring nie juis goed toegerus vir die nuwe pos nie. Só het hy die vestiging van "Dagbreek" aansienlik makliker gemaak as wat andersins die geval sou wees. Danksy sy wye verspreiding het die "Sunday Times", in samewerking met die CNA, deur die jare 'n groot vloot vragmotors opgebou wat die koerant na al die uithoeke van die destydse Transvaal gebring het. Die "Sunday Times" het alleengebruik van die vragmotors geniet, hoewel die "Sunday Express", as susterkoerant en met slegs 'n klein plattelandse verspreiding, toegelaat is om die vloot te deel. Onder gewone omstandighede sou dit jare geduur het voordat "Dagbreek" 'n soortgelyke vloot en netwerk kon opbou.

'n Vindingryke bestuurder by "Dagbreek" het egter aan Dawson voorgestel dat die nuwe koerant die vervoerkoste sou help betaal as hy ook van die vragmotors gebruik kon maak. Dawson het gehou van die kostebesparingsmaatreël en die voorstel aanvaar. Op die lange duur het dit egter onmeetbare skade berokken aan die "Sunday Times" se leserskap op die platteland. Teen geringe koste kon "Dagbreek" die mark binnedring en toegang kry tot elke dorp op die roete wat die "Sunday Times" oor veertig jaar gevestig het. "Dagbreek" het aanvanklik net 'n paar eksemplare saamgestuur vir elke verspreidingspunt langs die pad en dit so oraloor bekendstel. Binne maande, selfs weke, kon die Afrikaanse koerant se bestuur dan sien hoe groot die aanvraag was en die eksemplare dienooreenkomstig aanpas. Mervis glo Dawson het die koerant gehelp om binne maande 'n verspreiding te behaal wat hy hy dalk selfs oor baie jare nie sou kon regkry nie. Hy beskryf "Dagbreek" se opgang as "fenomenaal".

Omdat daar in die jare na die Tweede Wêreldoorlog 'n wêreldwye papierskaarste was, is Marius Jooste Amerika toe om self met die grootste papiervoorsieners te onderhandel. Met 'n toesegging van 200 ton papier het hy teruggekom Suid-Afrika toe. Hy het selfs nog meer papier gekry by die Voortrekkerpers, wat buitengewoon goed voorsien was daarvan. Ná ongeveer nege maande van Dagbreekpers Beperk se bestaan, het 'n brand sy drukkery, T.W. Hayne Limited, in een van die grootste brande in Johannesburg van daardie jare in puin gelê. Net sowat 'n week voor die brand het Jooste, as besturende direkteur, en algemene bestuurder Van Rensburg besluit om die versekering van sowat £30 000 sowat viervoudig te verhoog. Daar was nog geen geskrewe ooreenkoms toe die drukkery afbrand nie, maar die versekeringsmaatskappy het nietemin die volle nuwe bedrag uitbetaal.

'n Nuwe perseel is in Doornfontein, dié keer noord van die spoor, gekoop waar 'n bestaande gebou opgeknap is en voorsien is van alles wat nodig was vir algemene handelsdrukwerk en die druk van 'n koerant. Kort nadat die drukkery weer in bedryf was, het ou klante teruggekeer en kon "Dagbreek" ook op sy eie pers gedruk word.

Bedenkings het mettertyd aan albei kante van die Afrikaans-Engelse taalgrens ontstaan oor die samewerking in Dagbreekpers van albei groepe. In 1953 verkry Jooste dus by Scott 'n opsie vir al die aandele wat die "Engelse kant" in die koerant besit het. Om die nodige kapitaal hiervoor te verkry, sou 'n vasberade veldtog verg en daarom nader Jooste vir adv. J.G. Strijdom, toe leier van die Nasionale Party in Transvaal, aan wie hy sy opsie oormaak. Van toe af sou "Dagbreek" die Nasionale Party sterk steun. Die destydse N.P.-sekretaris, Jack Steyl, vertel in "'n Volk staan op uit sy as", hoe die party hom beywer het om "Dagbreek" onder sy beheer te kry: "Toe dit duidelik geword het dat die verkryging van "Dagbreek" vir die Nasionale saak binne bereik gekom het, het niemand minder nie as adv. Strijdom en dr. Verwoerd saam met ministers Ben Schoeman, Jan de Klerk en ek self ingespring om die Nasionaliste van Transvaal te organiseer om tot die daad oor te gaan. Dit was 'n geloofsdaad: £100 000 was nodig om die gedeelte van die aandele wat behoort het aan die destydse Scottgroep oor te neem.

"Groepies Nasionaliste is dwarsdeur Transvaal byeengebring en toegespreek. Afdelingsbesture van die party het hand bygesit. Geld was nie volop nie, maar die leier het gepraat, die lojaliteit en die geloof was daar. 'n Dag voordat die aanbod sou verval, is nie alleen die volle bedrag gevind nie maar was daar volgens min. Jan de Klerk, 'n aardige som oor wat nuttig as bedryfskapitaal aangewend kon word."

Hierdeur word Strijdom voorsitter van die maatskappy. Prof. Wicus du Plessis het egter direksielid gebly tot en met sy uittrede in die vroeë jare sestig. Strijdom se weduwee skryf in die 21ste verjaardaguitgawe: "Die band tussen wyle adv. Strijdom en "Dagbreek" was besonder nou en intiem. In sy gesprekke met my het hy altyd met liefde van sy koerant gepraat. Vir hom was dit noodsaaklik dat die band tussen koerant en partyleier altyd behoue moes bly, nie om selfsugtige redes nie, maar in belang van ons Afrikanersaak." Strijdom is met sy skielike heengaan op 24 Augustus 1958 as voorsitter van Dagbreektrust opgevolg deur sy opvolger eweneens as eerste minister, dr. H.F. Verwoerd.

Op 1 Julie 1947 stig die Afrikaanse Pers Beperk "Sondagnuus", die Pers se eie Sondagkoerant. Daar was egter nie destyds ruimte vir twee Afrikaanse Sondagblaaie nie en so nader prof. Wicus du Plessis, voorsitter van Dagbreekpers, vir N.C. Havenga met 'n voorstel om die vyf maande oue koerant te koop vir die bedrag van £10 000 met dien verstande dat "Dagbreek" voortaan deur die Afrikaans Pers gedruk sou word. Die ooreenkoms is na sowat drie weke ongedaan gemaak omdat die Pers nie die voorwaardes kon nakom nie. "Dagbreek" se naam is nietemin verander na "Dagbreek en Sondagnuus" en sou so bly tot die oorname in 1968 deur die Afrikaanse Pers (1962) Beperk van die weekblad "Landstem", toe die Sondagblad "Dagbreek en Landstem" geword het. Dit het die grootste leserstal gehad van enige Afrikaanse koerant tot op daardie tydstip.

Die destydse Engelstalige Sondagkoerant in Johannesburg die "Sunday Express" publiseer op 15 Oktober 1957 'n berig wat die begin van 'n reeks onthullings was wat tot in daardie stadium selde in Suid-Afrika gesien is. Die koerant het te hore gekom dat die indertydse eerste minister, adv. J.G. Strijdom, voorsitter van Dagbreekpers Beperk, die minister van onderwys en voorsitter van die Afrikaanse Pers, J.H. Viljoen, gedwing het omstand te doen van sy plan om 'n nuwe Afrikaanse Sondagkoerant in Johannesburg te vestig. Die koerant, wat as "Sondagstem" bekend sou staan, sou 'n regstreekse mededinger wees vir Strijdom se maatskappy se "Dagbreek". Voorbereidings vir die koerant was reeds ver gevorder, toetslopies is opgemaak en reëlings met Sapa getref. Personeelaanstellings was so te sê afgehandel. Die CNA het selfs reeds onderneem om die koerant te versprei.

Maar kort voor die eerste verskyning van "Sondagstem" ontbied Strijdom vir Viljoen na sy kantoor waar nog ses kabinetslede hom ook inwag. Strijdom het Viljoen gewaarsku as hy sou voortgaan met die beplande Sondagkoerant, sou hy nasionalisme ondermyn en sou Dagbreekpers Beperk 'n dagblad as mededinger vir "Die Vaderland", die Afrikaanse Pers se vlagskipkoerant, uitbring. Uit 'n sakeoogpunt kon Viljoen maklik vir Strijdom die stryd aangesê het, maar vanweë sy ondergeskikte rol in die kabinet, moes hy die aftog blaas.

"Dagbreek" het vinnig vooruitgegaan en binne 10 jaar skuldbriewe van £140 000 afgelos en reserwefondse opgebou wat die maatskappy se nominale kapitaal van £125 000 oortref het. Teen 1955 het die maatskappy 15 koerante en tydskrifte gedruk, sy eie sowel as ander uitgewers s'n, met 'n totale oplaag van amper drie miljoen. Reeds in 1953 kon die maatskappy sy eerste dividend van 6% uitbetaal en dit geleidelik verhoog tot 22,5% in 1968. Ook het Dagbreekpers Beperk al hoe meer handelsake beheer wat elkeen gespesialiseer het in die een of ander faset van die nuusblad- en uitgewersaak. Algaande is die handelsdrukkery, Hayne & Gibson, toegerus met die modernste en beste meganiese hulpmiddels om uiteindelik te kon ontwikkel tot die grootste onderneming van sy soort in Suid-Afrika. Dr. Verwoerd het die blad beskou "as 'n kragtige draer van die gesonde Nasionale gedagte in die Noorde wat dit wel kon word sedert dit die eiendom van Afrikaanssprekendes geword het", daarom het hy van sy kant die moontlike gedoen om Dagbreekpers se bestaan en krag as 'n saak te verstewig, aldus Jack Steyl.

Terwyl die jong Dagbreekpers van krag tot krag gegaan het, het 'n paar terugslae die Afrikaanse Pers Beperk sodanig verswak dat drastiese stappe nodig was om onherstelbare skade aan die maatskappy te keer. Daar was sprake dat 'n ander persgroep bystand kon verleen, maar op aanbeveling van Marius Jooste gryp dr. Verwoerd in en bewerkstellig samesmelting tussen die twee van die drie noordelike persgroepe (Voortrekkerpers sou eers in 1971 volg). Met die stigting van die Afrikaanse Pers (1962) Beperk op 1 Julie 1962 het die grootste Afrikaans persgroep van destyds tot stand gekom. Dagbreektrust het in beheer van die nuwe maatskappy gestaan. Die trust het bestaan het dr. H.F. Verwoerd, min. Ben Schoeman, sen. Jan de Klerk (vader van Willem de Klerk en F.W. de Klerk), dr. Albert Hertzog (seun van genl. J.B.M. Hertzog wat in 1969 die Herstigte Nasionale Party sou stig), mnr. F.H. Odendaal, dr. M.S. Louw, mnre. Marius Jooste, Jim McIntyre, Tjaart van der Walt, dr. Ben Havenga, dr. Jan Steyn, mnre. Charles Hertzog, Wollie van Heerden en Jan Victor. Die Afrikaanse Pers (1962) Beperk het onmiddellik onder Dagbreektrust gestaan. Dr. Ben Havenga was voorsitter van die nuwe maatskappy. Marius Jooste was besturende direkteur en Jan Victor, voorheen hoofbestuurder van die Afrikaanse Pers Beperk, adjunkdirekteur.

Met die samesmelting van die twee maatskappye is Dirk Richard tot hoofredakteur van "Dagbreek en Sondagnuus" bevorder nadat hy vroeër nuusredakteur was en ook lid van die eerste redaksie toe die blad in 1947 in die lewe geroep is.

"Landstem" is in 1950 Kaapstad begin nadat die Verenigde Party se dagblad, "Die Suiderstem" doodgeloop het. In 'n regeringspublikasie, "Our First Half Century 1960", ter viering van die Unie van Suid-Afrika se vyftigste bestaansjaar is "Die Landstem" as volg beskryf: "Met behulp van 'n groep jong verslaggewers (en mense soos Marilyn Monroe) het Piet Beukes 'n koerant aanmekaargeslaan wat die rustige Boland laat regop sit en kennis neem het. Soos 'n veldbrand het die koerant se gewildheid na die noorde versprei en vandag is die koerant se sirkulasie betreklik egalig versprei oor die hele land. Aan die begin het ons teëspoed gekry. As 'n fout gemaak is, was dit altyd ons wat dit gemaak het. Die koerant het geen politiek bevat nie, het geen drukpers gehad nie en geen nuusagentskap om dit voorsien van berigte te hou nie. Almal het dié feite as groot struikelblokke beskou. Maar die nadeel is omskep in 'n voordeel. "Die Landstem" is gedwing om 'n oorspronklike en heeltemal nuwe benadering tot die joernalistiek te ontwikkel: ons sou ons toespits op 'die nuus agter die nuus', die volop foto's daaraan toevoeg. In die begin het ander koerant gelag vir dié nuwerwetse benadering – en ons dit toe nagedoen."

Soos vandag se poniekoerante, het die koerant lesers gevra om medelesers in die nood te help. Daar was ook wedstryde (soos 'n Bybelvasvrae waarin die wenner 'n reis na Israel kon wen) en die koerant het selfs (vanaf 1956) die Mej. Suid-Afrika-wedstryd gereël waarvan die wenner die land in internasionale skoonheidswedstryde verteenwoordig het.

Ander fondsinsamelingspogings was die Hulpfonds en Rachel Swart-fonds.

Gielie de Kock bring in 2000 as volg in "Rapport" (opvolger van "Die Landstem"), hulde aan Piet Beukes: "Op Hermanus is Piet Beukes kort voor sy negentigste verjaardag ook weggevat. Koerante is veronderstel om ook te vermaak, dus is 'n koerantredakteur seker ook iemand in die vermaaklikheidsbedryf. As eerste én enigste hoofredakteur van die destydse "Die Landstem" het mnr. Beukes buitendien weekliks derduisende lesers met stories oor die wérklike Suid-Afrika en sy rêrige mense vermaak. Ek onthou hoe baie stoere Natte van ons dorp Woensdae "Die Landstem" in "Die Burger" toegedraai het nadat hulle dit by Mary nogal 'n Katoliek! se stasiekafee gekoop het. 'Dis 'n Smelterkoerant wat op die rug van kaal meisies en Die Man Wat Weet Christenhuise binnesypel,' is menigmaal gesê. En dikwels op 'n Sondag het dominee wanneer hy klaar was met die Roomse gevaar vinger in die lug "Die Landstem" as die 'Satan aan die boesem' uitgewys. Die volgende Woensdag het die koerant dan gewoonlik uitverkoop. Ek het op 'n vroeë ouderdom ook by "Die Landstem" in Kaapstad beland en daar het ek vir die eerste keer persoonlik met Piet Beukes kennis gemaak. Wat 'n belewenis! In hierdie jaar wat dié reus van die Afrikaanse joernalistiek dood is, is ek net meer oortuig dat Beukes ongetwyfeld as die vader van die Afrikaanse Sondagkoerant van vandag beskryf kan word. Hy het gewys dat 'n koerant ook in Afrikaans kan lag, huil, vermaak en sommer net lekker stories vertel. En een van sy mense kan wees omdat hy hulle ken. Dít kon Piet Beukes doen. 'n Storie het hy in sy koerant vertel soos nog nie voorheen in Afrikaans in hierdie eens stugge bedryf gedoen is nie."

Toe Dagbreektrust die "Landstem" in die middel jare sestig uitkoop, het dit beteken die heel laaste groot Afrikaanse koerant het ook 'n ondersteuner van die Nasionale Party geword en was dit die einde van enige opposisie vanuit Afrikaanse persgeledere. Die Verenigde Party-gesinde "Weekblad" (uitgegee in Kaapstad, sirkulasie in 1962: 18 000) en "Sondagstem" (uitgegee in Johannesburg, sirkulasie in 1962: 94 000) het op min of meer dieselfde tydstip gevou. NP-gesinde Afrikaanse naweekkoerante het in 1962 weekliks 285 000 eksemplare verkoop, vergeleke met VP-gesinde of apolitiese koerante se 277 000. Vyf jaar later was dit 706 000 NP-gesind vergeleke met opposisie nul.

"Landstem" was jare lank die grootste middelweekse koerant in Suid-Suid-Afrika. Met die koerant se geldsake het dit egter min goed as met sy verkoopsyfer gegaan en in 1967 kom daar sprake dat die koerant sou moes sluit. Veral in belang van die koerant se groot sirkulasiesyfer (sowat 160 000) het die Afrikaanse Pers (1962) Beperk besluit om die blad oor te neem en dit met "Dagbreek en Sondagnuus" saam te smelt. Dit sou veral help om 'n groot voorsprong bo Naspers se Sondagkoerant, "Die Beeld", te verkry. Die Afrikaanse Pers (1962) Beperk koop "Landstem" vir R278 000. Die eerste uitgawe van die saamgestelde koerant verskyn op Sondag 17 Desember 1967. Pleks dat die koerante saam verskyn, het "Landstem" oudergewoonte op Woensdae in Kaapland verskyn, maar nou as verlengstuk van "Dagbreek" as "Dagbreek en LANDSTEM". Dit het verkope in Kaapland, waar "Landstem" die sterkste was met 'n sirkulasie van 70 000 tot 80 000, aangehelp waar "Dagbreek" sowat 10 000 verkoop het teenoor "Die Beeld" se sowat 60 000.

Sondae het die koerant verskyn as "DAGBREEK en Landstem". Vir amptelike sirkulasiedoeleindes is die twee uitgawes se sirkulasie saam bereken. Toe "Die Beeld" teen Junie 1968 sy verkope opskuif tot 289 297, was "Dagbreek en Landstem" hom steeds ver voor op 324 082. Die twee uitgawes op twee verskillende dae het net tot 20 Maart 1968 aangehou toe "Dagbreek" en "Landstem" een word. Dit sou voortaan net Sondae verskyn, maar met 'n later uitgawe wat deur die loop van die week versprei kon word.

In 1964, 'n jaar voor die Afrikaanse persstryd begin het met Naspers se stigting van die Sondagkoerant "Die Beeld", brei "Dagbreek en Sondagnuus" asook die "Sondagstem" uit na Kaapstad, bakermat van die Nasionale Pers. "Sondagstem" is 1958 in Johannesburg opgerig as die Verenigde Party se teenvoeter vir die Nasionale Party-gesinde "Dagbreek en Sondagnuus" en kon ondanks geldelike probleme 'n sirkulasie van 94 000 teen 1962 bereik,

Die Argus-groep het "Sondagstem" in 1959 oorgeneem, maar weens die ongekende wedywering in die Afrikaanse Sondagmark verskyn die laaste uitgawe van die koerant op 26 November 1967. "Dagbreek en Landstem" en "Die Beeld" het alles in die stryd gewerp om "Sondagstem" se lesers te lok en die groot trekpleister was strokiesverhale. "Die Beeld" het Willie van Rensburg, skepper van die Dr. Marius Hugo-vervolgverhaal oorreed om dit by hulle voort te sit en so meer as 50 000 nuwe lesers getrek. Al het albei se sirkulasie ongekende hoogtes bereik, het die wedywering Naspers en die Afrikaanse Pers 'n fortuin gekos.

Die direksie van die Nasionale Pers het op 4 Junie 1965 in beginsel besluit om 'n Sondagkoerant in Johannesburg te vestig in 'n stadium toe die mark daar oorheers is deur "Dagbreek en Sondagnuus" en "Sondagstem". Die grootste Afrikaanse weekblad in Kaapland was die "Landstem", wat Woensdae verskyn het. Die Nasionale Pers se besluit, hoewel dit al in die vroeë vyftigerjare oorweeg is maar weens druk vanuit die Nasionale Party laat vaar is, om die moordende Sondagmark in Transvaal te betree, was die gevolg van die twee bestaande Afrikaanse Sondagkoerante, die "Sunday Times" en "Sunday Express" in 1964 om tot die Kaapse mark toe te tree. Vir die Nasionale Pers het dié toetrede tot sy tuismark 'n bedreiging ingehou en Hubert Coetzee, besturende direkteur, oorreed die direksie tot optrede. Schalk Pienaar, destyds assistentredakteur van "Die Burger", sou die nuwe Sondagkoerant se redakteur wees en Dirk de Villiers, redakteur van die "Huisgenoot", bestuurder.

Invloedryke ondersteuners van die gevestigde Afrikaanse koerante in Transvaal het op 7 Augustus 1967 in die eerste minister se ampswoning Libertas in Pretoria byeengekom, hoofsaaklik om die gerug oor 'n Sondagkoerant van die Nasionale Pers te bespreek. Dr. H.F. Verwoerd was buiten eerste minister ook voorsitter van die direksies van sowel die Voortrekkerpers, wat "Die Transvaler" (Johannesburgse oggendblad) en die Afrikaanse Pers, uitgewer van "Die Vaderland" (Johannesburgse middagblad). Verteenwoordigers van die Afrikaanse Pers en Nasionale Pers het ook die vergadering bygewoon. Al was daar nog geen amptelike aankondiging, het dr. Verwoerd gesê na sy mening is daar net plek vir een Afrikaanse Nasionale Sondagkoerant. Naspers se verteenwoordigers het stilgebly oor die besluit van twee maande gelede omdat verteenwoordigers van hul toekomstige teenstander nie so gou al van die besluit moes wees nie. Die direksie skryf wel op 11 Augustus 1965 aan dr. Verwoerd om hom in te lig van die besluit om 'n landswye Sondagkoerant uit te gee.

Op Saterdag 21 Augustus 1965 maak "Die Burger" die nuus van die nuwe koerant bekend. Die koerant was nog sonder naam, redaksie, kantoor, toebehore of verwagte geboortedag, maar dit was bekend dat hy in Kaapstad en Bloemfontein gedruk sou moes word omdat die Nasionale Pers geen infrastruktuur oorkant die Vaalrivier gehad het nie, buiten enkele kantore in Johannesburg vir 'n paar redaksielede en advertensieverteenwoordigers. Die eerste verskyningsdatum is later op 31 Oktober vasgestel. Daar was skaars twee maande oor om alles gereed te kry. Die direksie gee Coetzee toestemming om 'n Super Albertrolpers uit Duitsland te bestel wat in Johannesburg opgerig sou word. Dit sou egter etlike jare duur voordat die rolpers wel opgerig is.

Lesers van "Die Burger", "Die Volksblad" en "Oosterlig" (Naspers se drie dagblaaie) is genooi om voorstelle vir 'n naam in te stuur in 'n wedstryd waarvan die prysgeld R25 was. Uiteindelik het 'n redaksielid van "Die Burger", W.O. Kühne, met die wennaam, "Die Beeld", vorendag gekom. Pienaar, aangewese redakteur, het senior verslaggewers uit die geledere van die Nasionale Pers se redaksies gekies met H.J. Grosskopf as assistentredakteur, Tobie Boshoff as nuusredakteur, Roelf Theunissen as sportredakteur en Rykie van Reenen as rubriekskrywer en senior joernalis. Die eerste skoot in die naderende persstryd het geklap toe die te stigte koerant vir Ton Vosloo, wat toe 'n senior betrekking by "Dagbreek en Sondagnuus" beklee het, as politieke korrespondent teen 'n betaling van R300 per maand gewerf het.

In sy voorsittersrede op die Afrikaanse Pers (1962) Beperk se jaarvergadering van 1965 het dr. Verwoerd omtrent sy enigste openbare geluid oor die koms van die "indringer" uit die Suide gemaak toe hy wou weet "of daar wel voldoende lesers en adverteerders is om 'n bykomende Afrikaanse koerant in hierdie veld lonend te maak sonder skade aan bestaande publikasies". In Transvaalse Nasionale Partykringe was die teenstand baie meer uitgesproke, maar Verwoerd het die party opdrag gegee om die nuweling dieselfde as die drie bestaande Nasionale koerante in Transvaal te behandel. Op 31 Oktober 1965 verskyn "Die Beeld" toe die eerste keer. Die "Sunday Chronicle", met 'n sirkulasie van net 40 000, het sowat 'n maand voor die tyd van die Johannesburgse toneel verdwyn. Twee jaar later het "Sondagstem" en die "Landstem", 'n week uitmekaar, gevolg en vyf jaar later ook "Dagbreek en Sondagstem". In die eerste ses maande van 1965 het die bestaande vier Sondagblaaie in Johannesburg 'n gesamentlike sirkulasie van 860 000 gehad. Die Afrikaanse koerante s'n was 279 000. Baie waarnemers het nie veel gehoop vir die nuweling in dié mark gehad nie, maar teen die eerste helfte van 1969 toe net "Die Beeld" en "Dagbreek" (waarby die "Landstem" ingelys is) oorgebly het, was die twee koerante se gesamentlike sirkulasie 'n verstommende 725 000.

Die verbete wedywering wat op die stigting van die Nasionale Pers se Sondagkoerant gevolg het, was in wese 'n stryd tussen die noordelike en suidelike, die verkrampte en verligte faksies van die Nasionale Party.

Tydens die eerste helfte van 1959 het "Dagbreek en Sondagnuus" se sirkulasie gestaan op 123 534 en dié van "Die Landstem" op 146 170. Skouspelagtige groei volg, met "Dagbreek en Sondagnuus" wat in 1962 op 150 000 staan en "Die Landstem" op 165 000. In 1967, die jaar voor die koerante saamsmelt, bereik "Dagbreek en Sondagnuus" 211 500, moontlik danksy die verdwyning van die Verenigde Party-gesinde "Sondagstem", waarvan die sirkulasie in 1962 94 000 was, maar "Die Landstem" sak terug tot 163 000. Intussen het "Die Beeld", Naspers se teenvoeter vir "Dagbreek en Sondagnuus" in 1965 tot die mark toegetree met 'n in 1967 sirkulasie van 196 000.



</doc>
<doc id="55991" url="https://af.wikipedia.org/wiki?curid=55991" title="Forestwaterval">
Forestwaterval

Die Forestwaterval is 'n waterval in Mpumalanga, Suid-Afrika tussen Sabie en Graskop. Die skilderagtige waterval is in 'n bosbouplantasie in die Mac-Macrivier geleë.

Die jaarlikse "Forest-to-Falls" bergfietswedren, asook die SASOL-tydren vind in die omgewing van die waterval plaas.


</doc>
<doc id="55992" url="https://af.wikipedia.org/wiki?curid=55992" title="Lydenburgwaterval">
Lydenburgwaterval

Die Lydenburgwaterval is by Hydra in die Dorpsrivier, Mpumalanga, Suid-Afrika. Die waterval is 16 km noordoos van Lydenburg en is 245 m hoog.


</doc>
<doc id="55996" url="https://af.wikipedia.org/wiki?curid=55996" title="Sabiewaterval">
Sabiewaterval

Die Sabiewaterval is in die Sabierivier, Mpumalanga, Suid-Afrika. Die waterval is in Sabie net langs die R352 brug wat oor die Sabierivier gaan. Die waterval lê 966 meter (3 169 voet) bo seevlak.


</doc>
<doc id="55997" url="https://af.wikipedia.org/wiki?curid=55997" title="Sabierivier">
Sabierivier

Die Sabierivier vloei in Mpumalanga, Suid-Afrika en in Mosambiek. Die rivier ontspring in 'n klomp stroompies op die oostelike hang van die Mauchsberg en op die eskarp van die Drakensberg tussen Lydenburg en Sabie. By Sabie gaan die rivier oor die Sabiewaterval en deur 'n diep ravyn. Hierna vloei dit deur die benede-Laeveld voordat die Sandrivier noordoos van Skukuza by die Sabie aansluit om verder stroomaf na Mosambiek te vloei waar dit by die Ncomatirivier aansluit op pad na die Indiese Oseaan toe.

Die naam van die rivier is afgelei van die Sjangaanwoord "uluSaba" wat 'gevreesde rivier' beteken na aanleiding van die baie krokodille wat eens in die rivier gewoon het.

Die rivier het etlike sytakke insluitend:

Die Laeveld-kurper ("Serranochromis meridianus") kom in die rivier voor.



</doc>
<doc id="56000" url="https://af.wikipedia.org/wiki?curid=56000" title="Noyon">
Noyon

Noyon is 'n stad en munisipaliteit in die Franse gewes Pikardië, in die département Oise. Noyon het 'n bevolking van ongeveer 14 000 inwoners (2009) en 'n oppervlakte van 18 km².




</doc>
<doc id="56001" url="https://af.wikipedia.org/wiki?curid=56001" title="Slag van Bergendal">
Slag van Bergendal

Die Slag van Bergendal of Slag van Dalmanutha het van 21 tot 27 Augustus 1900 digby Belfast, Mpumalanga plaasgevind. "Berg en Dal" was die naam van die plaas waarop die finale geveg van die veldslag plaasgevind het. Dalmanutha is die naam van die nabygeleë spoorwegstasie. Dit was die laaste veldslag van die Tweede Vryheidsoorlog. Daarna het die Boere die oorlog as guerillas voortgesit. Die veldslag is ook daarvoor bekend dat al vier die Boere se Long Tom kanonne daar gebruik was.

Die oorlog het in Oktober 1899 uitgebreek. Op die Kaapse front het die Britte in Februarie 1900 deurgebreek en die volgende maand was hulle in Bloemfontein. Pretoria, die hoofstad van die Zuid-Afrikaansche Republiek (ZAR), is in Junie 1900 ingeneem. Die regering van die ZAR en verskeie kommando's het ooswaarts al langs die spoorlyn gevlug. Hulle is agternagesit deur generaal Pole-Carew se 11de infanteriedivisie (7500 manskappe) en  luitenant-generaal French se kavalleriedivisie.

Ben Viljoen skryf dat hulle nog by Donkerhoek was, toe die kommandant-generaal sekere offisiere vooruit gestuur het om by Belfast forte en uitgrawings vir die kanonne te gaan maak. Dit was eers daar waar hulle die Britse oormag met 'n wyd genoeg front kon konfronteer. Die Boeremagte was soos volg opgestel. Noord van die spoorlyn was die verdedigingslinie in 'n halfmaan om die dorpie Belfast. Die noordoostelike punt was op die plase Spitskop en Zuikerboschkop en is deur die Lydenburgkommando bewaak. 'n Long Tom, moontlik die Jood, is waarskynlik op die plaas Spitskop opgestel. Volgens Amery se kaart het die Boere ook skanse op die plaas Langkloof gehad. Hierdie burgers se taak was om 'n agterpad na Dullstroom te bewaak. Die Johannesburg- en Middelburgkommando's was op die plaas Steynsplaats, net oos van die hoofpad na Lydenburg. Hulle taak was om enige Britse troepe wat hierdie pad gebruik, met dwarsvuur te peper. Hulle is bygestaan deur 'n Long Tom op Witrant. Ook aan die noordekant, maar digby die spoorlyn, was die Krugersdorpkommando. Aan die suidekant van die spoorlyn, digby die sentrum, was 'n afdeling ZARPs. Langs hulle was die Germistonkommando. Suid van die spoorlyn vloei die bolope van die Komatirivier van noord na suid, wat die terrein in 'n gebied van berge en dale omskep. Tussen twee van hierdie spruite vind ons die Gelukplato. Dit was juis op hierdie plato wat die res van die Boeremag opgestel was. Heidelbergkommando was op die rant bokant die plaas Geluk, terwyl die Bethalkommando op die plaas Frischgewaagd skanse opgerig het. Hulle is ondersteun deur die derde Long Tom op Driekop. Die vierde Long Tom was aanvanklik op 'n treintrok opgestel. Waarskynlik na 6 Augustus, toe Buller sy opmars noordwaarts begin het, is hierdie kanon naby Elandskop opgestel. Daarvandaan kon dit die Britte bestook as hulle Machadodorp oor Groblersbrug probeer nader het.

Pole-Carew het Middelburg in Julie 1900 bereik en die XIde Infanteriedivisie begin bymekaarmaak. French het aangeskuif na Wonderfontein.

Op die Natalse front het Generaal Sir Redvers Buller (Rooiversbul deur die Boere genoem) ook in Februarie 1900 deurgebreek, maar toe vasgeval. Hy het eers op 6 Augustus 1900 in die rigting van Belfast begin beweeg. Sy taakmag het bestaan uit die 4de infanteriedivisie onder luitenant-generaal N.G. Lyttelton, met brigadier-generaal F.W. Kitchener van die 7de brigade en generaal-majoor F. Howard van die 8ste Brigade. Sy berede troep het bestaan uit 2de kavalleriebrigade, aangevoer deur generaal-majoor J.F. Brocklehurst en 3 berede infanteriebrigade onder die graaf van Dundonald.  Hulle was 9000 manskappe toegerus met 42 kanonne. Hy het die plaas Twyfelaar op die walle van die Komatirivier op 15 Augustus bereik. Daar het hy in aanraking met French se regterflank gekom. French se manskappe het 'n linie na Wonderfontein gevorm sodat Buller voorraad daarvandaan kon bekom.

Generaal Buller het opgeruk na die plaas Van Wyk's Vley, omtrent agt myl noord van Twyfelaar. Generaal French het op sy linkerflank gebly. Vir die laaste drie myl het Buller se regterflank onder skoot van die Bethal kommando op Frischgewaagd gekom. 'n Geveg het uitgebreek en dit het tot vroegaand geduur. Britse ongevalle was 36 (insluitend 7 dood en 3 vermis) en aan Boerekant is 3 man gewond.

Generaal Buller het generaal-majoor Walter Kitchener gestuur om die Bethal kommando op Frischgewaagd (Vrischgewaagd) ’n les te leer. Twee bataljons voetsoldate, vier eskadrons ruitery en 8 kanonne het Kitchener vergesel. Intussen het die Carolina kommando by die Bethallers aangesluit. Na die dag se bakleiery het Kitchener na Van Wyk's Vley teruggekeer. Britse ongevalle was 2 dood en vyf gewond. Geen ongevalle is aan die ander kant aangemeld nie.

Die Boere het intussen die Long Tom, wat naby Elandskop opgestel was, verskuif na die plek waar kaptein Alfred von Dalwig se kamp op die plaas Waaikraal was.

Pole-Carew en sy infanteriedivisie het aangeskuif van Middelburg na Wonderfontein. Buller, met French aan sy linkersy, het opgeruk na die plaas Geluk, waar hy sy hoofkwartier naby die opstal ingerig het. Aan sy regtersy was die Gelukplato, waarvandaan die Heidelberg kommando hom beloer het. Die 8ste infanteriebrigade, bygestaan deur Dundonald se ruitery, asook die South African Light Horse is aangesê om die rant van die Gelukplato uit te klim en te beveilig. Hulle het hulself vasgeloop teen die kommando's van Heidelberg en Bethal, asook Von Dalwig se kanonne, insluitend die twee Long Toms. Dit was veral die soldate van die Liverpool Regiment wat dit ontgeld het. Die Engelse het nogtans hul posisie op die plato behou.

Britse ongevalle vir die dag was 12 gesneuwel, 61 gewond en 33 vermis. Aan die Boere se kant was omtrent 12 gewond, insluitend kaptein von Dalwig.

Gedurende die nag van 23 Augustus het Buller se troepe hulself ingegrawe op die westelike rand van die Geluksplato en ook stellings voorberei vir die 4 skeepskanonne (twee 5-duim en twee 4.7-duim). Die volgende dag is gewy aan ’n geveg tussen die groot kanonne. Die 2 Long Toms het ses ongevalle in die Natal Field Force veroorsaak.

Pole-Carew se infanteriedivisie het Wonderfontein verlaat en ooswaarts opgeruk. Belfast is ingeneem en die Britse troepe het sover as Monumentheuwel gevorder. Britse ongevalle was maar 18. Gedurende die nag van 24/25 Augustus het Pole-Carew onder andere twee 5-duim-kanonne in goeie vestingswerke op hoërliggende grond suid van die spoorlyn opgestel en twee 4.7-duim-kanonne naby die Belfast stasie.

Lord Roberts, die Britse opperbevelvoerder, het op 25 Augustus Belfast besoek en samesprekings met sy generaals gevoer. French is beveel om die Boere se regterflank op Zuikerboschkop te verwilder en dan regs te swenk na Machadodorp. Buller is opdrag gegee om regs te draai en oor Dalmanutha na Machadodorp te gaan. Pole-Carew moes noord na Lakenvley uitbrei en daar by French aansluit.

Die 25ste se gevegsbedrywighede was beperk tot ’n swaar kanongeveg wat vroeg die oggend begin het en tot sononder geduur het. Oor die kanongeveg teken die amptelike "History of the war in South Africa" die volgende aan: “Moreover, the enemy had by no means the better of the exchanges with the heavy guns of both divisions, one of the 6-in. Creusots near Bergendal being reduced to silence by a 5-in. shell from Pole-Carew’s position”.

French se kavallerie het vroegoggend Geluk verlaat en eers by Belfast aangedoen. Hulle het om 09:00 daarvandaan vertrek en vir ’n wyle die spoorlyn gevolg en toe regs geswenk om op die plaas Boschpoort onverwags hul verskyning te maak. Die Boere se artilleriste met die Long Tom het gevlug sonder om ’n skoot te skiet. Die res van die burgers is van Zuikerboschkop en Langkloof verdryf. Teen 14:00 kon French van Lakenvley aan Pole-Carew berig dat die terrein tussen hulle skoongemaak was. Sommige van Pole-Carew se soldate het noordwaarts marsjeer en is ietwat deur dwarsvuur gepla. Die Long Tom op Witrant het ook 'n paar skote op hulle gevuur. Pole-Carew was dus in beheer van al die hoogtes tussen die spoorlyn en Lakenvley. 'n Groot deel van die Middelburg kommando het die hasepad gekies.

Buller het weer noordwaarts aangeskuif. Sy plan was om op Vogelstruispoort regs te swaai en dan oor Waaikraal na Dalmanutha op te ruk. Daardie middag het sy verkenners egter rapporteer dat die Boere se regterflank eintlik suid van die spoorlyn op die plaas Bergendal geëindig het. Buller het toe besluit om eerder daar sy deurbraak te maak.

Vroegoggend op 27 Augustus het Buller self die wêreld gaan verspied. Die Boere se front het net suid van die spoorlyn skerp na links geswenk. Op hierdie hoek het die ZARPs se stelling soos ’n ryp puisie uitgesteek. Dit was die ideale plek om ’n aanval te loods want hul makkers aan beide kante het in die verkeerde rigting gerig om hulle met geweervuur by te staan. Dit was wat die Engelse ’n "salient angle" noem. Daarbenewens was daar ’n lae rantjie omtrent 2,7 km suidwes van die ZARPs se stelling. Dit was ’n ideale plek vir Buller om sy kanonne op te stel. Buller het daar  ten minste 36 van hulle opgestel. Die bombardement het om 11:00 begin. Na 3 ure het die Rifle Brigade en die Inniskilling Fusiliers gestorm en deur die Boere se front gebars. Die veldslag van Bergendal was verby.

Britse ongevalle vir die hele veldslag was 385 en die Boere s'n 78.

Toe die Britte deurbreek, het die Boere gevlug. Die kommando's van Carolina, Heidelberg en Bethal het gaan wegkruip in die berge by Kaapsche Hoop. Krugersdorp en Johannesburg onder Ben Viljoen het op die spoorlyn gebly om seker te maak dat Kruger ontsnap. Botha en die res van die kommando's het na Lydenburg gevlug.

'n Gedenkteken van 32 m is op 29 Augustus 1970 op die slagveld onthul.




</doc>
<doc id="56003" url="https://af.wikipedia.org/wiki?curid=56003" title="Elandsrivierwaterval">
Elandsrivierwaterval

Die Elandsrivierwaterval is in Mpumalanga, Suid-Afrika. Die waterval is 75m hoog en die Elandsrivier stort oor die val. Die waterval is tussen Waterval Boven en Waterval Onder. 


</doc>
<doc id="56004" url="https://af.wikipedia.org/wiki?curid=56004" title="Jeppesrif">
Jeppesrif

Jeppesrif (Engels: "Jeppes Reef") is 'n grenspos in Mpumalanga tussen Suid-Afrika en Eswatini. Die grenspos is bykans by die noordelikste punt van Eswatini. Die grenspos is bekend as Matsomo aan die Swazikant. Die R570 hoofpad verbind die grenspos met die N4 nasionale pad.



</doc>
<doc id="56006" url="https://af.wikipedia.org/wiki?curid=56006" title="Oshoek">
Oshoek

Oshoek is in Mpumalanga en is die grootste grenspos tussen Suid-Afrika en Eswatini. Die N17 nasionale pad begin hier. Aan die Eswatini-kant van die grens loop die pad na Mbabane, die hoofstad. Die grenspos staan bekend as Ngwenya aan Eswatini se kant. Die grenspos is oop tussen 07:00 en 22:00. 



</doc>
<doc id="56009" url="https://af.wikipedia.org/wiki?curid=56009" title="Nowa Huta">
Nowa Huta

Nowa Huta ['nɔva 'xuta] is die mees oostelike stadsdistrik van Krakau, Pole. Dit is in 1949 saam met 'n ysteraanleg volgens 'n dekreet van Sowjet-leier Josef Stalin gestig.

Die planne vir die bou van Nowa Huta is reeds voor die inlywing van Pole by die Sowjet-invloedsfeer ontwikkel, maar oorspronklik sou die nuwe nywerheidstad nader by Silesië met sy steenkoolvelde aangelê word. Vanweë die goed ontwikkelde infrastruktuur met pad- en spoorverbindings na Oekraïne en ander dele van die destydse Sowjetunie is uiteindelik 'n gebied net oos van Krakau gekies. Die Raad vir Onderlinge Ekonomiese Bystand (ROEB, Engels: "COMECON") as handelsorganisasie van die Oosbloklande het fondse ter waarde van 450 miljoen VSA-$ vir dié projek beskikbaar gestel. Na Nowa Huta is vervolgens deur die Sowjet-propaganda as 'n "geskenk van Rusland vir die Poolse volk" verwys.

Die bou van 'n nuwe stad met 'n beplande bevolking van 220 000 digby Krakau sou volgens die kommunistiese magshebbers ook politieke doelwitte vervul - Krakau was juis 'n vesting van die Rooms-Katolieke en behoudende burgerdom wat afwysend teenoor die nuwe kommunistiese bedeling gestaan het - en dit selfs in 'n referendum met 'n groot meerderheid stemme afgekeur het. Nowa Huta, wat volgens sosialistiese beginsels van stadsbeplanning ontwerp is, sou as 'n stad van die werkersklas 'n teengewig teen Krakau vorm.

Ondanks die kommunisties-stalinistiese ideologie agter die stadsuitleg is Nowa Huta in ooreenstemming met 'n histories-burgerlike voorloper, die absolutistiese "gansvoetpatroon" (Frans: "patte d'oie") met sy vorstelik-representatiewe karakter aangelê - met vyf hooflane wat vanuit 'n sentrale plein loop. In vergelyking met latere sosialistiese bouprojekte, wat met voorafvervaardigde eenhede opgerig is, was die gehalte van Nowa Huta se vroeë boufase relatief hoog. Daar is selfs sekere ooreenkomste met die sogenaamde "Gemeindebau" van "Rooi Wene" in die tyd tussen die twee wêreldoorloë en die neoklassisisme van die 1930's.

Ironies genoeg sou die werkersklas van Nowa Huta nie aan die kommunistiese bewind se verwagtinge voldoen nie. Hulle was net soos die burgerdom aktief betrokke by die omverwerping van die politieke stelsel. Nogtans het Nowa Huta se "Lenin-staalfabriek" (ná die politieke omwenteling hernoem tot "Sendzimir") met sy lugbesoedeling ernstige skade aan Krakau se historiese monumente berokken. Andersyds is die historiese middestad van Krakau danksy die bestaan van Nowa Huta nooit deur sosialistiese bouprojekte geraak nie. Die staal- en ysterproduksie is ná die val van die kommunistiese bewind drasties verminder en het duisendes werkloos gelaat.

Sekere sosiale konflikte tussen Krakau met sy meer intellektuele karakter en die werkersklas-bevolking van Nowa Huta bestaan steeds. Ondanks die goeie infrastruktuur met paaie en openbare vervoergeriewe ry 'n bewoner van Nowa Huta gemiddeld slegs twee keer na die historiese Krakause stadsgebied wes van Nowa Huta. Aangesien die nuwe werkersbuurt as 'n selfstandige stad ontwerp is, beskik dit oor alle geriewe.

Die stadsgebied van Nowa Huta is in die vorm van 'n halwe agthoek met 'n sentrale plein ("Plac centralny", voor die politieke omwenteling met 'n standbeeld van Lenin) aangelê. Vier hooflane en 'n bykomende voetgangerslaan ("Aleja Róż") loop vanuit daardie agthoek.

Nowa Huta het bekendheid verwerf vanweë 'n godsdienstige stryd - as sosialistiese stad sou dit vry wees van enige godsdienstige simboliek en instellings. Die bevolking het egter daarop aangedring dat ook 'n kerk gebou moet word. Die destydse aartsbiskop van Krakau en latere pous Johannes Paulus II, Karel Wojtyła, het ná langdurige passiewe weerstand teen die owerheid daarin geslaag om 'n kerkgebou vir die plaaslike gemeente te laat oprig wat in 1977 as Maria-kerk ingewy is. 

Dié kerk se argitektoniese vorm simboliseer Noag se ark op die berg Ararat (in die omgangstaal word na die gebou dan ook as "arka" verwys; dit is blykbaar volgens die voorbeeld van Le Corbusier se kerk Notre-Dame-du-Haut in Ronchamp, Frankryk deur die Poolse argitek Wojciech Pietrzyk ontwerp. Die naturalistiese Christus-standbeeld in die binneruimte is deur Bronisław Chromy geskep. 'n Hele reeks ander moderne sakrale geboue in Pole is deur Nowa Huta se Maria-kerk geïnspireer.


</doc>
<doc id="56010" url="https://af.wikipedia.org/wiki?curid=56010" title="Bulembu">
Bulembu

Bulembu is 'n nedersetting en grenspos in Eswatini en het voorheen bekend gestaan as Havelock. Die dorpie is feitlik langs die grens met Suid-Afrika; aan die Suid-Afrikaanse kant staan die grenspos bekend as Josefsdal. 

Die R40-provinsiale roete wat dit met Phalaborwa verbind, eindig hier.

Die dorpie het ontstaan toe asbes begin ontgin is. Daar was 'n kabelspoor van 55 km gebou vanaf Bulembu tot by Barberton maar word nie meer gebruik nie. Die kabelspoor het die opbrengs van die myn na die spoorwegstasie by Barberton en voorrade met die terugkeer na die myn geneem. Die kabelspoor is in 1939 voltooi en word op 52 spantorings gesteun. Die vrag is teen 'n spoed van 9,5 km/h in albei rigtings vervoer. Die myn is egter nou gesluit.


</doc>
<doc id="56011" url="https://af.wikipedia.org/wiki?curid=56011" title="Josefsdal">
Josefsdal

Josefsdal is 'n grenspos in Mpumalanga tussen Suid-Afrika en Eswatini. Die naaste dorp is Barberton en is verbind met die R40 hoofpad vanaf die grenspos.



</doc>
<doc id="56021" url="https://af.wikipedia.org/wiki?curid=56021" title="Skilpadshek">
Skilpadshek

Skilpadshek is 'n grenspos in die Noordwes tussen Suid-Afrika en Botswana. Die N4 nasionale pad begin hier. Die naaste groot dorp is Zeerust, 52 km verder ooswaarts. 



</doc>
<doc id="56022" url="https://af.wikipedia.org/wiki?curid=56022" title="Feesdag van Vlaandere">
Feesdag van Vlaandere

Die Feesdag van Vlaandere word jaarliks op 11 Julie in Vlaandere gevier om die oorwinning van 'n Vlaamse leër op 'n Franse strydmag in die sogenaamde Gouesporeslag op 11 Julie 1302 te herdenk. Twee ander Vlaamse feeste, die "Feesdag van die Vlaamse Gemeenskap" en die "Feesdag van die Vlaamse Gewes" val eweneens op 11 Julie.

In 1302 het die Franse koning Filips IV 'n strydmag gestuur om die burgers van Brugge te straf wat 'n jaar tevore in opstand teen die Franse kroon gekom en die Franse goewerneur van Vlaandere aangeval het. Na hierdie rebellie is later verwys as die "Goeie Vrydag van Brugge".

Die Franse leër het uit sowat 2 500 ridders en skildknape asook sowat 5 500 infanterie bestaan. Daarenteen het die Vlaminge slegs met 'n burgermag van 9 000 voetvolk teen die Franse te velde getrek.

Op 11 Julie het die twee strydmagte in 'n oop veld buite die Vlaamse stad Kortrijk gebots. Die Franse magte het 'n verpletterende nederlaag teen die Vlaamse infanterie gely. Die Franse bevelvoerder, Robert II van Artois, is omsingel en het op die slagveld gesneuwel, net soos ten minste eenduisend Franse ridders. Weens die groot aantal goue spore, wat op die slagveld versamel is, sou die slag later as "Gouesporeslag" bekend staan.

Die slag is later deur die Vlaamse skrywer Hendrik Conscience in sy werk "De Leeuw van Vlaanderen" geromantiseer.



</doc>
<doc id="56023" url="https://af.wikipedia.org/wiki?curid=56023" title="Monterrey">
Monterrey

Monterrey ([monteˈrei], Spaans: "Ciudad de Monterrey") is die hoofstad en grootste stad van die Meksikaanse deelstaat Nuevo León, die negende grootste stad van Meksiko en is op 20 September 1596 deur Spanjaarde onder Diego de Montemayor gestig. Die stad het 'n bevolking van 1 135 512 en van 4 150 000 in die metropolitaanse gebied in 2010 gehad en het 'n oppervlakte van 969,7 km².

Monterrey is geleë net suidwes van die Río Bravo del Norte en wes van die Golf van Meksiko. Die grens tot die Verenigde State is in die noorde geleë.

Sedert die Meksikaanse Onafhanklikheidsoorlog het Monterrey tot 'n belangrike ekonomiese sentrum in Meksiko gegroei en is tans een van die welvarendste stede van die land. Danksy afgeleë ligging van koloniale en nasionale sentrums het Monterrey van verskeie konflikte in die Meksikaanse geskiedenis gespaar gebly. Tydens die Meksikaans-Amerikaanse Oorlog het Amerikaanse troepe die stad vanaf 24 Mei 1846 tot 1848 beset. Tydens die Franse intervensie in Meksiko het Monterrey tussen 3 April en 5 Augustus 1864 as hoofstad van Meksiko en setel van die kabinet van Benito Juárez, wat voor die troepe van keiser Maksimiliaan I gevlug het, gedien.


</doc>
<doc id="56024" url="https://af.wikipedia.org/wiki?curid=56024" title="Bon Accorddam">
Bon Accorddam

Die Bon Accorddam is 'n dam in die Apiesrivier naby Pretoria in Gauteng, Suid-Afrika. Die dam is net noord van die N4 nasionale pad naby Onderstepoort. Dit is in 1925 opgerig en word hoofsaaklik vir besproeiing gebruik.

Die dam bestaan uit 'n 18 meter hoë grondwal met 'n sylangse oorloop. Dit het 'n volume van 4 400 kubieke meter en 'n oppervlakte van 1 414 vierkante kilometer. Die opvanggebied van die dam is 315 km en bestaan hoofsaaklik uit die Stad Tshwane Metropolitaanse Munisipale gebied.

Die dam is geskik vir hengel en watersport. Karps, babers en grootbekbaars kan hier uitgetrek word.



</doc>
<doc id="56030" url="https://af.wikipedia.org/wiki?curid=56030" title="Seemyl">
Seemyl

'n Seemyl (simbool M, NM of nmi) is 'n meeteenheid van lengte en is ongeveer gelyk aan die lengte van een meridiaan-minuut (60 boogsekondes) by die ewenaar. Een seemyl is, in terme van internasionale konvensie, presies gelyk aan 1 852 meter (ongeveer 6 076 voet). Dit word hoofsaaklik in die maritieme bedryf gebruik.

Berekening van 'n seemyl:




</doc>
<doc id="56034" url="https://af.wikipedia.org/wiki?curid=56034" title="Sendelingsdrif">
Sendelingsdrif

Sendelingsdrif(t) in die Richtersveld is 'n grenspos tussen Suid-Afrika en Namibië. Verkeer gaan met 'n pont oor die Oranjerivier teen R150 per voertuig. Die grenspos is gewoonlik oop vanaf 8:00 tot 16:00. Hier is ook die hoofhek van die Richtersveld Nasionale Park (deel van die ǀAi-ǀAis/Richtersveld Oorgrenspark). Selfoonontvangs in die omgewing is beperk.



</doc>
<doc id="56035" url="https://af.wikipedia.org/wiki?curid=56035" title="Tonnels van Củ Chi">
Tonnels van Củ Chi

Die tonnels van Củ Chi is 'n stelsel van tonnels 70 km noordwes van Saigon (nou Ho Chi Minh-stad), Viëtnam. Die tonnels was oorspronklik langer as 200 km, maar slegs 120 km daarvan word nou bewaar.

Die Viëtkong, of Nasionale Bevrydingsfront, het die tonnels tydens die Viëtnamoorlog gebou. Daar was onder meer hospitale, kombuise, slaapkamers, vergaderplekke en arsenale. Viëtkong het die tonnels onder meer as wegkruipplek gebruik en dit het ’n groot rol gespeel in hul sukses teen die Amerikaanse magte. In 1968 het Viëtkong Saigon van die tonnels af aangeval. Vandag is dit 'n toeriste-attraksie.


</doc>
<doc id="56036" url="https://af.wikipedia.org/wiki?curid=56036" title="Eduard III van Engeland">
Eduard III van Engeland

Eduard III (13 November 1312 – 21 Junie 1377) was van 1327 tot met sy dood koning van Engeland. Sy bewind is gekenmerk deur militêre oorwinnings. Hy is een van net vyf monarge wat langer as 50 jaar oor Engeland of Brittanje regeer het.

Eduard het Engeland tydens sy bewind verander in een van die grootste militêre magte van Europa. Belangrike ontwikkelings het in dié tyd plaasgevind in die reg en regering en Engeland is swaar getref deur die Swart Dood.

Eduard is op 13 November 1312 in Windsor-kasteel gebore en is dikwels in sy jeug Eduard van Windsor genoem. Die bewind van sy pa, Eduard II, was ’n besonder moeilike tydperk in Engeland se geskiedenis. Een van die redes vir ontevredenheid was die koning se onaktiwiteit en herhaalde mislukkings in Skotland se oorlog om onafhanklikheid. ’n Ander was sy klein groepie koninklike gunstelinge.

Nadat Eduard II in 1327 aangekla is van onbevoegdheid en verskeie soorte wangedrag, is hy gedwing om te abdikeer ten gunste van sy seun. Eduard III is gekroon toe hy net 14 jaar oud was.
Op 17 het hy ’n staatsgreep gelei teen die de facto-heerser van die land, sy ma se tweede man, Roger Mortimer, wat al hoe ongewilder in Engeland geword het en Eduard met minagting behandel het. Mortimer is tereggestel en Eduard het self begin regeer.

Ná ’n geslaagde veldtog in 1333 in Skotland, wat in ’n verbondskap met Frankryk was, en nadat Frankryk beslag op Engelse grondgebied gelê het, het Eduard homself verklaar tot die regmatige troonopvolger van die Franse troon. Hy was die enigste oorlewende manlike erfgenaam van sy oupa aan moederskant, Philip IV. Daarmee het hy die oorlog begin wat bekend gestaan het as die Honderdjarige Oorlog.

Ná ’n paar aanvanklike terugslae het die oorlog heel goed verloop vir Engeland. Die grootste veldtog was die beleg van die Franse kusstad Calais met ’n leër van 35 000 soldate. Dit het op 4 September 1346 begin en geduur totdat die stad op 3 Augustus 1347 oorgegee het.

Daarna het buitefaktore Eduard gedwing om sy offensief af te skaal. Daar was ontevredenheid oor die groot koste van sy veldslae en in 1348 het die Swart Dood Engeland getref en meer as ’n derde van die bewoners se lewe geëis. Dit het gelei tot ’n tekort aan plaasarbeiders en ’n styging in lone. Ondanks al die probleme wat die pes veroorsaak het, het dit nie gelei tot ’n ineenstorting van die regering nie en die land het verbasend vinnig herstel.

Hoewel Eduard in sy vroeë jare suksesvol en energiek was, is sy latere bewind gekenmerk deur mislukkings oorsee en binnelandse onrus, grootliks weens sy onaktiwiteit en swak gesondheid.

Onder die nuwe Franse koning, Karel V, het die oorlog tussen die twee lande opnuut opgevlam. Frankryk het geseëvier en die enigste Franse grondgebied wat Engeland behou het, was Calais, Bordeaux en Bayonne.

Ná omstreeks 1375 het Eduard ’n al hoe kleiner rol in die regering gespeel. In September 1376 het hy siek geword met ’n groot abses. Ná ’n aanvanklike herstel is hy op 21 Junie aan ’n beroerte dood. Hy is opgevolg deur sy 10-jarige kleinseun Richard II, seun van Eduard die Swart Prins wat kort voor sy pa oorlede is.




</doc>
<doc id="56037" url="https://af.wikipedia.org/wiki?curid=56037" title="Rochefort (bier)">
Rochefort (bier)

Rochefort is 'n bekende Belgiese biersoort wat deur Trappiste-monnike gebrou word.
Rochefort is 'n klein nedersetting in die provinsie Namur van die Franssprekende gewes Wallonië. Die abdy Notre-Dame de Saint-Rémy met 'n twintigtal monnike is enkele kilometer noord van die dorp geleë. Vyf van die monnike is in die klooster se brouery werksaam wat al sedert 1595 bestaan, maar destyds 'n minder belangrike rol gespeel het aangesien die monastieke gemeenskap hulle veral op landbouaktiwiteite toegespits het.

Die kloosterbrouery het sy biervervaardiging vrywillig beperk tot 300 hektoliter per week. Tans word drie biersoorte gebrou: die 6 (die oudste soort), die 8 (wat "Spéciale" genoem word) en die 10 ("Merveille" of die "wonder"), met 'n alkoholinhoud van respektiewelik 7,5%, 9,2% en 11,3%. Al drie biersoorte is sterk gefermenteerde "bruin" biere.


</doc>
<doc id="56042" url="https://af.wikipedia.org/wiki?curid=56042" title="Leandra">
Leandra

Leandra is 'n dorp van gemengde rasse in Mpumalanga, Suid-Afrika by die N17 nasionale pad. Die dorpie is 20 km wes van Kinross. Die naam is 'n samestelling van twee woongebiede naamlik Leslie en Eendrag.




</doc>
<doc id="56043" url="https://af.wikipedia.org/wiki?curid=56043" title="Slag van Stormberg">
Slag van Stormberg

Die Slag van Stormberg het op 10 Desember 1899 plaasgevind by die Stormberg spooraansluiting, 20 km noordwes van Molteno in die Oos-Kaap. Die slag was die eerste nederlaag vir die Britte in die sogenaamde Swart week. Gedurende die nag van 9 Desember het generaal-majoor sir William Gatacre en sy Brigade die Boeremagte, onder leiding van generaal J.H. Olivier, aangeval wat in die heuwels ingegrawe was. Die geveg was hard en beslissend. Gatacre het na Molteno teruggeval en 90 dooies en 634 gevangenes agtergelaat. Een van die slagoffers was Raymond de Montmorency VC, bevelvoerder van die Montmorency Scouts.

'n Aantal inwoners van Burgersdorp het ook in die slag omgekom. Die Burgermonument is opgerig om die slag te gedenk.


</doc>
<doc id="56051" url="https://af.wikipedia.org/wiki?curid=56051" title="Deur">
Deur

'n Deur is 'n beweegbare (gewoonlik soliede) struktuur wat gebruik word om 'n opening toe te maak. 'n Deur bestaan tipies uit 'n paneel wat aan skarniere swaai of in die opening inskuif, invou, roteer of afrol.

Deure word tipies in mure van geboue en by voertuie gebruik om toegang van mense en diere te beheer. Deure word ook gebruik om temperatuur, lig, geluide en die verspreiding van vuur te reguleer.

'n Deur word tipies met 'n sleutel gesluit.


</doc>
<doc id="56052" url="https://af.wikipedia.org/wiki?curid=56052" title="Venster">
Venster

'n Venster is 'n deursigtige of deurskynende (gewoonlik soliede) struktuur wat gebruik word om 'n opening toe te maak. 'n Venster bestaan tipies uit 'n (meestal glas) paneel wat in 'n vensterraam binne die opening gepas word. Sommige vensters is aan skarniere geheg en kan oop en toe maak terwyl ander vensters permanent die opening toemaak. 

Vensters word tipies in mure van geboue en by voertuie gebruik om toegang van lug en lig te beheer. Vensters word ook gebruik om temperatuur en klank te reguleer.


</doc>
<doc id="56053" url="https://af.wikipedia.org/wiki?curid=56053" title="Slag van Poplar Grove">
Slag van Poplar Grove

Die Slag van Poplar Grove het plaasgevind op 7 Maart 1900 langs die Modderrivier, Vrystaat, Suid-Afrika net noord van Petrusburg. Die slag staan ook bekend as die "Slag van Abrahamskraal". Hier het generaal Christiaan de Wet gepoog om die Britse opmag, na die oorgawe van generaal Piet Cronje by Paardeberg, te stuit. Die poging was vrugteloos en lord Roberts het Bloemfontein op 15 Maart 1900 beset. 




</doc>
<doc id="56055" url="https://af.wikipedia.org/wiki?curid=56055" title="Richard Caton Woodville">
Richard Caton Woodville

Richard Caton Woodville (7 Januarie 1856–17 Augustus 1927) was 'n Engelse kunstenaar en illustreerder, wat bekend is vir sy skilderye van slagvelde in die laat 19de en vroeë 20ste eeu. Sy bekendste werke handel oor die oorloë wat Engeland in dié tyd geveg het, insluitende die Eerste Vryheidsoorlog, die Krimoorlog en die Anglo-Zoeloeoorlog.


</doc>
<doc id="56056" url="https://af.wikipedia.org/wiki?curid=56056" title="Gemeindebau">
Gemeindebau

Die Oostenrykse Duitse term Gemeindebau verwys in Oostenryk na 'n soort munisipale woonstelkompleks wat veral in die vroeë 20ste eeu opgerig is om die groot woningsnood te verlig. "Gemeindebauten", die hartstuk van "Rooi Wene", soos die Oostenrykse hoofstad tussen 1919 en 1934 genoem is toe die Sosiaal-Demokratiese Arbeidersparty SPÖ met 'n algehele meerderheid as stadsregering verkies is, het sedert die 1920's 'n belangrike deel van Wene se boukuns en kultuur geword, met sowat 400 woonstelblokke in die hele stadsgebied wat 'n tiende van die Weense bevolking gehuisves het – en aan baie werkersklasgesinne vir die eerste keer in hul lewe menswaardige huisvesting verskaf het.

Vanweë die instroming uit die Donau-monargie se kroonlande het die Weense bevolking vinnig gegroei tot meer as twee miljoen. Dit het veral vir die werkersklas tot 'n nypende woningsnood en haglike behuisingstoestande gelei, maar ook tot relatief hoë huurgelde. So was baie gesinne genoodsaak om loseerders of sogenaamde "Bettgeher" ("inslapers") in te neem. Oorbevolking van woonstelle het 'n probleem geword en die ellende van bewoners nog vergroot. Teen die vorige eeuwisseling het 300 000 inwoners nie oor hul eie woning beskik nie, terwyl 90 000 mense as "inslapers" gehuisves is.

Omstreeks 1900 het die eerste sogenaamde werkwonings as voorlopers van munisipale woningbou ontstaan. Ook talle nuutgestigte welwillendheidsorganisasies en verenigings het 'n bydrae gelewer om die ellende te verlig.

Hierdie ontwikkeling is deur die Eerste Wêreldoorlog belemmer sodat in 1917 byna driekwart van alle Weense woonstelle oorbevolkte een- en tweekamerwonings was. 92 persent van alle Weense huishoudings het nie oor hul eie toilet en 95 persent nie oor lopende water in hul woning beskik nie en was op gemeenskaplike fasiliteite aangewese wat met ander huurders gedeel moes word. In daardie jaar was die konserwatiewe regering genoodsaak om armer huurders tegemoet te kom: nuwe wette is afgekondig wat meer regte aan huurders gegee het – waaronder die sogenaamde "Friedenszins", wat huurgeldverhogings beperk het, asook nuwe regulasies waarvolgens die opsegging van 'n huurkontrak deur die verhuurder aan bepaalde voorwaardes onderworpe was.

Die nuwe wetgewing was een van die voorvereistes vir die totstandkoming van latere munisipale woningbouprojekte.

Tydens die Eerste Republiek (1918–1934) is Wene deur die Sosiaal-Demokratiese Arbeidersparty geregeer – vandaar ook die bynaam "Rooi Wene". Die stadsregering het 'n projek aangepak om die lewensomstandighede van werkers te verbeter. So het 'n groot aantal "Gemeindebauten", meestal groot woonstelkomplekse, ontstaan. Die voorwaardes was gunstig – danksy laer grondpryse kon die owerheid 'n groot verskeidenheid erwe teen bekostigbare pryse aankoop, waaronder die sogenaamde "Drasche-Gürtel" in die suide van Wene ('n gordel onbeboude erwe wat vanaf Meidling tot by Kaiserebersdorf gestrek het), of die "Frankl-Gründe".

Toe Wene in 1922 'n selfstandige deelstaat geword het, het dit ook die bevoegdheid gekry om belasting te hef. 'n Nuwe belasting op verhuurbare eiendomme het die finansiële basis vir Wene se ambisieuse woningbouprogram geskep. Weens die progressiewe belastingskaal het die duurste 0,5 persent van eiendomme 44,5 persent van die totale belastinginkomste verskaf.

Die hoofdoel van die woningbouprogram was die bou van woonstelkomplekse wat gesonde lewensomstandighede vir hul bewoners verseker het. Insluitende komplekse, wat ná 1934 voltooi is, het altesaam 382 "Gemeindebauten" met 65 000 woonstelle vir sowat 220 000 bewoners ontstaan. Die woonstelle is volgens 'n puntestelsel verhuur waarvolgens gesinne en burgers met lae inkomste voorkeur geniet het.

In hierdie tydperk het die klassieke "Gemeindebauten" van Rooi Wene ontstaan: Lassallehof (2de distrik), Rabenhof (3de distrik), Metzleinstaler Hof (die eerste "Gemeindebau" wat tussen 1919 en 1920 opgerig is) en Reumannhof (albei 5de distrik), George-Washington-Hof en Victor-Adler-Hof (albei 10de distrik), die Sandleiten-woonstelkompleks (16de distrik – die grootste kompleks met 1 587 woonstelle), Karl-Marx-Hof (19de distrik – 1 325 woonstelle) en die kompleks Friedrich-Engels-Platz (20ste distrik – 1 467 woonstelle).

Maar ook in Salzburg, Linz, Innsbruck en Graz het "Gemeindebauten" ontstaan.

Die vestingagtige karakter van Wene se "Gemeindebauten" is tydens die Februarie-opstand in 1934 vir militêre doeleindes gebruik. Die Karl-Marx-Hof, die derde grootste en bekendste Weense "Gemeindebau", is as gevolg van skietgevegte ernstig beskadig.

Met die magsoorname deur die Austrofascistiese beweging in 1934 is alle behuisingsprojekte van Rooi Wene gestaak. Gedurende die oorlogsjare is alle beleggings na die wapenbedryf geskuif. Weens die tekort aan behuising en lewensmiddele het op sommige munisipale persele sogenaamde "Schrebergärten" ontstaan – klein privaat tuine waar mense hul eie groente en vrugte kon kweek.

Teen die einde van die Tweede Wêreldoorlog was sowat dertien persent van Wene se woonstelle vernietig. Alle woonstelkomplekse in munisipale besit is egter weer heropgebou of gerenoveer sodat tans alle 382 voor-oorlogse "Gemeindebauten" steeds staan.

Ná die einde van die oorlog is skade aan geboue herstel – elke sesde woonstel in munisipale besit was immers vernietig of onbewoonbaar. Die eerste nuwe bouprojek, die Per-Albin-Hansson-West-kwartier, is in 1947 aangepak. As boumateriaal is beton gebruik wat uit die bakstene van vernielde geboue vervaardig is. Daarnaas is ook alle komplekse, wat vernietig was, tot aan die einde van die vyftigerjare heropgebou.

Die boustyl is by die heersende argitektoniese strominge aangepas – so is veelverdiepinggeboue opgerig, terwyl sommige persele weens die gebrek aan bougrond digter bebou moes word. Die na-oorlogse tipe woonkompleks was deur eenvoudige fasades gekenmerk waarna as "Emmentaler-argitektuur" verwys is. Die oprigting van 'n groot aantal woonstelle in 'n relatief kort tydperk was destyds belangriker as estetiese aspekte. Net in 1950 was 55 248 mense op soek na 'n woonstel, 31 309 aansoeke is as uiters dringend geklassifiseer. Tot en met 1970 is 96 000 woonstelle gebou.

In die 1960's het hele kwartiere met veelverdiepinggeboue uit vooraf-vervaardigde bouelemente ontstaan soos die "Großfeldsiedlung" in Leopoldau of die kwartier "Am Schöpfwerk" (1967–1973). Gedurende die 1970's is veral groot woonstelkomplekse met terrasvormige geboue soos die "Trabrenngründe" (1973–1977) met 2 437 woonstelle. In hierdie periode is ook ongebruikte grond in munisipale besit bebou.

Baie groot komplekse het dikwels gepaard gegaan met nuwe sosiale vraagstukke sodat die klemtoon van Wene se bouprojekte op die vulling van oop ruimtes, stadshernuwing, renovasie van geboue en die oprigting van 'n groter aantal laeverdiepinggeboue op kleiner persele geval het.

Die laaste "Gemeindebau" is in 2004 in Rößlergasse in die 23ste distrik voltooi. Die stadsregering is van plan om steeds sosiale woonbouprojekte te bevorder en te befonds, maar sal nie meer self as bouheer en verhuurder optree nie.

Tans het die Stad Wene sowat 220 000 "Gemeindebau"-woonstelle in besit wat deur die maatskappy "Wiener Wohnen" bestuur word. Wene is sodoende die grootste verhuurder in Europa. 'n Half miljoen inwoners – meer as 'n derde van Wene se bevolking – bewoon tans woonstelle in een van meer as 2 300 "Gemeindebauten".

Weens die groot vraag na bekostigbare behuising en stygende huurgelde op die vrye mark het die Stad Wene die Gemeindebau-program in die vroeë 21ste eeu hervat. Die eerste projek met 120 woonstelle in die 10de Distrik is tans in aanbou. Verdere projekte met sowat 3 700 eenhede word tans beplan.

In teenstelling met woonstelle, wat deur koöperasies opgerig en verhuur word, tree munisipaliteite in die geval van "Gemeindebauten" self as bouhere en verhuurders op. "Gemeindebauten" het dan ook oorwegend in munisipaliteite ontstaan wat in politieke opsig deur Sosiaal-Demokrate oorheers, terwyl woonstelkomplekse in nedersettings met 'n konserwatiewe meerderheid gewoonlik deur koöperasies opgerig is.

In die tyd tussen die wêreldoorloë het die "Gemeindebauten" meestal as woonstelblokke op die buitekante van 'n perseel ontstaan. Die statige voorkant van 'n tipiese "Gemeindebau" behels 'n groot portaal wat na 'n oop binnehof met 'n groen ruimte en speelplekke lei. Die binnehof gee ook toegang tot die woonstelle. Vanweë die statige ingangsportale word na die argitektoniese styl van "Gemeindebauten" soms ook as "arbeidersbarok" verwys.

Dikwels beskik "Gemeindebauten" ook oor geriewe soos openbare biblioteke, 'n crèche, wassery, teatersaal, kinderswembad, binnenshuise bad, mediese sentrum of winkelsentrum. Goeie voorbeelde vir mega-woonstelkomplekse met 'n verskeidenheid ekstra geriewe is Sandleitenhof (16de distrik, meer as 4 000 bewoners), Karl-Marx-Hof (19de distrik) en Rabenhof (3de distrik). In die geval van twee woonstelkomplekse, Karl-Marx-Hof en Karl-Seitz-Hof, is later parogiekerke bygevoeg. Vir die "Gemeindebau" Heinz-Nittel-Hof is 'n kerkgebou van begin af beplan.

Op die mure van woonstelkomplekse uit daardie tydperk is gedenkplate aangebring wat aandui dat hulle tussen 1925 en 1927 deur die Stad Wene opgerig is met fondse wat op die belasting van eiendomme verkry is.

Baie "Gemeindebauten" is na bekende persoonlikhede of geografiese plekke vernoem. Naas algemeen bekende vryheidsvegters soos George Washington is veral sosialiste en sosiaal-demokrate (Karl Marx, Friedrich Engels, Olof Palme) op dié manier vereer, maar ook minder bekende plaaslike partyfunksionarisse.




</doc>
<doc id="56058" url="https://af.wikipedia.org/wiki?curid=56058" title="Frederik Burgers">
Frederik Burgers

Frederik Louis Benjamin Burgers (noem naam Oom Frikkie of Fredrik, Johannesburg, 7 Julie 1907 – in vlug tussen Jan Smuts-lughawe en Durban, 16 Julie 1967) was ’n Suid-Afrikaanse mynwerker, vermaakkunstenaar, radio- en rolprentpersoonlikheid en orrelis.

Burgers was die seun van Philip Rudolph en Johanna Catharina Wilhelmina Burgers. Sy eintlike beroep was in werklikheid ver verwyder van die verhoog, waar hy landswyd bekendheid verwerf het. Hy het 21-jarige leeftyd begin werk by Crown Mines suid van Johannesburg, waar hy grootgeword en skoolgegaan het. Ná ’n dienstydperk van nege-en-dertig jaar by die mynmaatskappy het hy ses maande voor sy dood as mynopmeter afgetree. 

Burgers se loopbaan as vermaakkunstenaar het veel langer as sy beroepsloopbaan gestrek. As vyftienjarige het hy sy vader, wat ook ’n verhoogkunstenaar was, agter die gordyne gehelp en toe dié een aand siek word, moes hy sy plek op die verhoog inneem. Dit was vir hom geen moeilike taak nie aangesien hy die rol reeds uit sy kop geken het. Ten spyte daarvan dat hy tussendeur nog die beligting ook moes behartig, was sy optrede so geslaagd dat daardie aand as die begin van sy akteursloopbaan beskou kan word. 

Onder aansporing van sy broer, die radioveteraan dr. M.P.O. Burgers, het hy in 1931 met radiowerk begin. Hy het gou bekend geword as grapmaker oor die eter – eers alleen, daarna saam met sy medekomediant De Wet Marais, en nog later saam met Al Debbo. Dié twee is as Suid-Afrika se "Laurel en Hardy" beskryf. Burgers het ’n ietwat potsierlike kort en fris voorkoms gehad, terwyl Debbo lank en maer was. As radioman was Burgers besonder gewild in die program Bog met Blou Maandag, waaraan hy deelgeneem het tot twee weke voor sy dood, asook vanweë sy Saterdagaandprogram, waartydens hy luisteraars met grappies vermaak het. 

As verhoogkunstenaar het hy die land deurkruis en in die rolprentwêreld het hy as komediant in meer as 20 vollengterolprente opgetree. In 1946 het hy in sy eerste vollengte- Afrikaanse rolprent, Die Wildsboudjie, opgetree en later was hy die hoofspeler in rolprente soos Piet Se Tante (1959) en En die Vonke Spat (1961). Hy word veral onthou vir sy spel in vroeë rolprente soos Kom saam vanaand (1949) en Piet se tante (1959).

Burgers was ’n toegewyde kunstenaar en iemand met ’n wye belangstelling in enige onderwerp onder die son. Hy het wyd gelees en was bedrewe in motorherstelwerk, houtwerk en fotografie. Daarbenewens was hy briljant met syfers. Hy het klavier gespeel en Sondae as orrelis in die Gereformeerde kerk in Turffontein opgetree. Hy was lidmaat van die Gereformeerde Kerke in Suid-Afrika.

Hy het aan ’n hartaanval beswyk op ’n vlug van die Lughawe Jan Smuts na Durban. Die vliegtuig het kort nadat dit om 21:55 opgestyg het, na die lughawe teruggekeer. 

Burgers was twee keer getroud: sy eerste vrou was Aletha E. Nel. Later is hy getroud met Lydia Johanna Botha. Hy het drie kinders gehad. 



</doc>
<doc id="56060" url="https://af.wikipedia.org/wiki?curid=56060" title="Adam (musiekgroep)">
Adam (musiekgroep)

Adam is 'n Afrikaanse musiekgroep. Die groep bestaan uit die akteur, Reynardt Hugo (dr. Tertius Jonker van Binneland), die sanger, Kyle Grant, en die musikant, Hugo Ludik. Hulle gelyknamige debuutalbum, "Adam", is op 31 Maart 2011 vrygestel





</doc>
<doc id="56061" url="https://af.wikipedia.org/wiki?curid=56061" title="Somerset">
Somerset

Somerset (uitgespreek /ˈsʌmərsɛt/), histories ook Somersetshire, is 'n graafskap aan die suidelike oewer van die Bristol Kanaal. Die seremoniële graafskap met 'n oppervlakte van 4 172 km² sluit naas die nie-metropolitaanse graafskap, wat deur die Somerset-graafskapsraad ("Somerset County Council") geadministreer word, ook Bath and North East Somerset en Noord-Somerset in wat onder die beheer van unitêre owerhede ("unitary authorities") val. Die administratiewe setel ("county town") van die nie-metropolitaanse graafskap is Taunton, van die unitêre owerheid Bath and North East Somerset is Bath en van die unitêre owerheid North Somerset is Weston-super-Mare.

Somerset grens in die suidweste aan Devon, aan Dorset in die suidooste, Wiltshire in die ooste en Gloucestershire en die stad Bristol in die noorde.



</doc>
<doc id="56062" url="https://af.wikipedia.org/wiki?curid=56062" title="Yeovil">
Yeovil

Yeovil (uitgespreek "JOU-wil") is 'n dorp met 'n bevolking van 60 000 (2001) in die Engelse graafskap van Somerset.


</doc>
<doc id="56064" url="https://af.wikipedia.org/wiki?curid=56064" title="Masiela Lusha">
Masiela Lusha

Masiela Lusha (23 Oktober 1985), is 'n Amerikaanse aktrise, digter, romanskrywer, en humanitêre. Sy is in Tirana, Albanië gebore. Sy is die bekendste vir haar rol as Carmen Lopez, die besige superma op die ABC-televisiereeks "George Lopez", wat haar 'n "Young Artist Award-toekenning besorg het. 

Lusha het ook internasionale erkenning en verskeie toekennings ontvang vir modelwerk, rolspel en skryfkuns.






</doc>
<doc id="56065" url="https://af.wikipedia.org/wiki?curid=56065" title="Meksikaanse Onafhanklikheidsoorlog">
Meksikaanse Onafhanklikheidsoorlog

Die Meksikaanse Onafhanklikheidsoorlog (Spaans: "Guerra de independencia de México") was 'n oorlog in Noord-Amerika, tussen Nieu-Spanje (tans Meksiko) en Spanje, wat op 16 September 1810 met 'n Rebellie onder Miguel Hidalgo begin en op 27 September 1821 met die onafhanklikheid van Meksiko geëindig het. Ná die oorlog is die Eerste Meksikaanse Keiserryk (1821–1823) onder Agustín de Iturbide gestig. Spanje het die Meksikaanse onafhanklikheid eers op 28 Desember 1836 erken en het sy eiendom vir 'n hoë prys aan die Meksikaanse staat verkoop, waaronder die land in die daaropvolgende eeu gely het, een van die redes vir die Meksikaanse Rewolusie tussen 1910 en 1920.
Reeds ná die Spaanse verowering van die Asteekse Ryk deur Hernán Cortés het sy seun Martín Cortés 'n Rewolusie teen die Spaanse oorheersing gelei, om die voorregte van die conquistadores uit te skakel.

Ná 'n mislukte opstand teen die Spanjaarde in 1799, wat deur die Amerikaanse Rewolusionêre Oorlog in 1776 en die Franse Rewolusie in 1789 geïnspireer is, het op 16 September 1810 die "Grito de Dolores" of roep ná onafhanklikheid begin, wat in die huidige Meksiko as begin van die Onafhanklikheidsoorlog beskou word. Soos dit ná die mislukte opstand aangedui is, het die onafhanklikheidsbeweging miskien nie voor begin van die oorlog 'n breë ondersteuning onder Meksikane, wat verdeel is in teenstanders van die onafhanklikheid, outonome en rojaliste, gekry nie.



</doc>
<doc id="56066" url="https://af.wikipedia.org/wiki?curid=56066" title="Elektrolise">
Elektrolise

Elektrolise is 'n chemiese redoksreaksie waarvolgens saamgestelde stowwe onder die invloed van 'n elektriese stroom opgebreek word tot enkelvoudige stowwe en/of ander saamgestelde stowwe.
In 1832 ontdek Michael Faraday dat in 'n soutoplossing stowwe opbreek wanneer 'n elektriese stroom daardeur gestuur word en dat dié skeiding afhanklik van is die stroom. Later word hierdie ontdekking bekend as die "eerste elektrolisewet van Faraday".

Hierna ontdek Faraday dat die massa van die gevormde elemente reg eweredig met die atoommassa van die betrokke elemente is. Hierdie waarneming het die vermoede van die bestaan van elektrone versterk, en word bekend as die "tweede elektrolisewet van Faraday".

Elektrolise word moontlik gemaak deur ioniese stowwe. 'n Ioniese stof is in meeste gevalle 'n vastestof, bros en goed oplosbaar. Indien hierdie ioniese stof oplos, word negatiewe en positiewe ione gevorm wat dit vir elektrisiteit moontlik maak om deur die oplossing gelei te word.


</doc>
<doc id="56074" url="https://af.wikipedia.org/wiki?curid=56074" title=".ss">
.ss

.ss is die Internet-topvlakdomein vir Suid-Soedan. Die domein is op 10 Augustus 2011 deur die Internasionale Telekommunikasie-unie toegeken nadat die land op 9 Julie 2011 van Soedan afgestig is. Dit stem ooreen met die land se 2-letter ISO 3166-1-kode: SS.

Die domein was aanvanklik omstrede omdat "SS" met die Schutzstaffel geassosieer kan word. 



</doc>
<doc id="56076" url="https://af.wikipedia.org/wiki?curid=56076" title="Maiduguri">
Maiduguri

Maiduguri is 'n groot stad in die noordoste van Nigerië en het 'n bevolking van 1 197 497 in 2007 gehad. Die stad is die hoofstad van die deelstaat Borno. Die stad was van Britte in die 20ste eeu gestig.


</doc>
<doc id="56077" url="https://af.wikipedia.org/wiki?curid=56077" title="Geboortegrond">
Geboortegrond

Geboortegrond is 'n swart en wit Afrikaanse rolprent wat op 30 September 1946 uitgereik is. Pierre de Wet was die regisseur en 'n mede akteur, terwyl Joseph Albrecht die draaiboek geskryf het. Die rolprent was Pierre de Wet, wat algemeen as die Vader van die Suid-Afrikaanse Filmbedryf beskou word, se eerste rolprent.

Die rolprent is 'n drama.

En andere.

'n Boerseun, Jan (Pierre de Wet), werk op die plaas vir sy streng pa (Jan Brill). Hy besef hy word nie na waarde geskat nie, en sy pa wil niks van moderne boerderymetodes weet nie. Hulle kry stry en hy besluit om in Johannesburg na werk te gaan soek. Hier raak hy op 'n kelnerin verlief en daar is 'n baba. Hy en sy vrou smag egter na die vryheid van die plaas. Jan se ma raak ernstig siek en sy vertrek plaas toe om te gaan help. Na haar terugkeer ontvang hulle 'n brief dat Jan se ma oorlede is. Hulle vertrek na die plaas, sy pa bely hy het 'n fout begaan en hulle word herenig.



</doc>
<doc id="56078" url="https://af.wikipedia.org/wiki?curid=56078" title="Belhar">
Belhar

Belhar is 'n voorstad van Kaapstad op die Kaapse Vlakte van die Wes-Kaap, Suid-Afrika.

Die Belydenis van Belhar is hier tydens 'n algemene sinode van die Nederduitse Gereformeerde Sendingkerk in 1982 geformuleer.



</doc>
<doc id="56079" url="https://af.wikipedia.org/wiki?curid=56079" title="Görlitz">
Görlitz

Görlitz (Duits: ; "Gerlz", "Gerltz" of "Gerltsch" in die plaaslike Bo-Lausitz-dialek; Pools: "Zgorzelec"; Opper-Sorbies: "Zhorjelc") is die mees oostelike stad van Duitsland en die administratiewe setel van die gelyknamige landdistrik in die deelstaat Sakse. Die stad het 'n oppervlakte van 67,52 vierkante kilometer en 'n bevolking van 56 391 (soos op 31 Desember 2017).

Die stad is in die oostelike Bo-Lausitz aan die Lausitzer Neiße-rivier geleë wat hier sedert 1945 die grens met Pole vorm. Die stadsdeel oos van die Neiße is met die grensverskuiwing ná die Tweede Wêreldoorlog van Görlitz afgesny en vorm sedertdien 'n selfstandige Poolse nedersetting, Zgorzelec. Görlitz en Zgorzelec vorm sedert 1998 'n sogenaamde Europastad.

Görlitz gaan terug op 'n Sorbiese dorp, Gorelic, en 'n latere nedersetting wat in 1220 deur Duitse setlaars gestig is. Die stad is gedurende die Tweede Wêreldoorlog nouliks deur die oorlogshandelinge geraak. Met sowat 3 500 grotendeels gerestoureerde historiese monumente het Görlitz een van die bes bewaarde oorspronklike stadskerne in Duitsland en vorm sodoende die grootste nasionale argitektoniese monument. Sy boukuns sluit laat-Gotiese, Renaissance- en Barok-burgerhuise in die historiese middestad en uitgestrekte woonkwartiere in die sogenaamde "Gründerzeit"-styl (laat 19de eeu) rondom die stadskern in.



</doc>
<doc id="56081" url="https://af.wikipedia.org/wiki?curid=56081" title="Sitadel van die Ho-dinastie">
Sitadel van die Ho-dinastie

Die Sitadel van die Ho-dinastie (Viëtnamees: "Vườn quốc gia Phong Nha-Kẻ Bàng") is 'n sitadel in die Sosialistiese Republiek van Viëtnam, in die provinsie van Thanh Hoa. Die sitadel van die Ho-dinastie lê 40 km van die Suid-Chinese See en 150 km suid van Hanoi. Die sitadel is in 2011 as een van UNESCO se wêrelderfenisgebiede gelys.



</doc>
<doc id="56082" url="https://af.wikipedia.org/wiki?curid=56082" title="Sitadel">
Sitadel

'n Sitadel is 'n vesting of fort wat 'n stad beheers.

Die sitadel is gewoonlik in stervormige kasteel wat selfstandig verdedigbaar is. Dit kan twee doele dien: 

Die woord is afgelei van die Italiaanse "città ideale": die ideale stad, in die Renaissance ontwerp deur Italianers. 


</doc>
<doc id="56084" url="https://af.wikipedia.org/wiki?curid=56084" title="Oswald Pirow">
Oswald Pirow

Oswald Pirow (Aberdeen, Kaapkolonie, 14 Augustus 1890 — Pretoria, Unie van Suid-Afrika, 11 Oktober 1959) was ’n Suid-Afrikaanse politikus en regsgeleerde.

As die seun van Carl Bernhard Ferdinand Pirow, ’n geneesheer en seun van ’n Duitse sendeling, en sy vrou Henny Jasmine Marine Tomby, het Pirow sy opvoeding aan Potchefstroomse Seminarium ontvang. Op veertienjarige leeftyd is hy na Duitsland waar hy sy doktorsgraad verwerf het, waarna hy sy regstudie aan die Inner Temple in Engeland voltooi het en die Inns of Court-beurs vir regsgeleerdheid verower het. Terwyl Pirow in Engeland was het hy as sportman uitgeblink. Hy het onder andere die Engelse spiesgooikampioenskap gewen en het ’n hoë peil gehandhaaf in boks, swem, stoei, naellope, boogskiet, perdry en skerm. Hy is in 1913 voor die balie by die Inner Temple geroep en het in 1914 in Pretoria as prokureur begin optree en in 1925 het hy die hoogste titel van Britse advokate (Koningsraad) gekry. In 1919 het hy met Elsé Piel getrou. Die egpaar het twee seuns en twee dogters gehad.

Na voltooiing van sy regstudie het Pirow hom in 1914 as advokaat in Pretoria gevestig en spoedig ’n groot praktyk in vennootskap met Tielman Roos opgebou. Hy was ’n groot ondersteuner van Roos wat daardie tyd leier van die Nasionale Party in Transvaal was. Pirow staan in 1915 in die kiesafdeling Parktown vir die Nasionale Party, maar kom tweede met slegs 299 stemme vergeleke met die Unionisteparty se R. Feetham se 2 001 stemme. In 1920 en 1921 het hy sonder welslae die setel Soutpansberg betwis. Hy was ook in 1922 saam met Roos betrokke by pogings om die Randse staking te beëindig. Na afloop daarvan het hy van die stakers kosteloos in die hof verdedig.

In die 1924-verkiesing het hy kolonel Hendrik Mentz, die destydse Minister van Verdediging, in Soutpansberg verslaan. In 1929 het hy besluit om in Standerton teen genl. Jan Smuts te staan en het met slegs 173 stemme verloor. Om hom in die parlement te hou is hy tot senator benoem en in dieselfde jaar het hy, nadat Roos weens gesondheidsredes uit die kabinet getree het, Minister van Justisie geword. Kort daarna, in Oktober 1929 het hy in ’n tussenverkiesing Volksraadslid vir Gezina geword, wat hy tot 1943 gebly het.

Die hoogtepunt in Pirow se loopbaan as Minister van Justisie was die deurloods van die Wysigingswet op Oproerige Byeenkomste van 1930, wat as die eerste anti-Kommunistiese wetgewing beskou kan word. Die doel was om te verhoed dat Swartmense deur Kommunistiese agitators teen Blankes opgerui word.

Pirow was ’n voorstaander van die samesmelting van die Nasionale Party en die Suid-Afrikaanse Party en het ’n leidende lid van hulle nuwe kabinet geword. Tydens die woelinge van die dertigerjare was Pirow midde-in die stryd. Toe hy in 1931 verneem dat Roos moontlik tot die aktiewe politiek sou terugkeer, het hy hom probeer oorreed om genl. Hertzog nie te beveg nie. Tydens die koalisiesamesprekings van 1933 was hy een van die hoofonderhandelaars wat die ooreenkoms tussen die NP en die SAP bewerkstellig het. In 1934 het hy saam met Hertzog tot die Verenigde Party toegetree.

Die lugvaart was lank reeds ’n stokperdjie en dit het ook sy werk as kabinetsminister beïnvloed. Met die samestelling van die koalisiekabinet in 1933 het Pirow Minister van Spoorweë en Hawens en van Verdediging geword. In eergenoemde hoedanigheid het hy veel gedoen ter verbetering van die lot van spoorwegwerkers, en ter bevordering van burgerlike lugvaart. Vanuit hierdie basis het hy die Suid-Afrikaanse Lugdiens gestig wat hy ook toegerus het met Junkers vliegtuie. Die fondasie van die nasionale lugdiens was vir Pirow ’n belangrike stap om die land meer mag te gee in die kontinent.

As Minister van Verdediging het hy in 1933 die Spesiale Diensbataljon in die lewe geroep as ’n heenkome vir jong manne wat vanweë die depressie na skool werkloos was. Die bataljon het spoedig ’n gunstige reputasie verwerf en ook kinders van gegoede gesinne het daarby aangesluit. Pirow wou torpedodraende bomwerpers vir die Lugmag aanskaf om Suid-Afrika teen aanvalle van die see af te beskerm, maar die geld daarvoor kon nie gevind word nie vanweë die konserwatiewe beleid wat N.C. Havenga as Minister van Finansies gevolg het. Sy reputasie as minister het skerp in die gedrang gekom deur die ingebruikneming van boskarre, getrek deur osse, in die Transvaalse Laeveld en Bosveld om Suid-Afrika teen ’n aanval vanaf Lourenço Marques te beskerm. Met die uitbreek van die Tweede Wêreldoorlog het dit geblyk ’n uiters onpraktiese instelling te wees aangesien Suid-Afrika buite die grense van die land opgetree het. Hoewel Pirow baie spot oor die boskarre moes verduur, het sy beplanning en reorganisasie van die Verdedigingsmag Smuts in staat gestel om dit gou op voet van oorlog te kon bring.

In die openbare lewe het hy bo sy kollegas uitgestyg. Benewens die portefeuljes van Justisie, Spoorweë en Hawens en Verdediging wat hy behartig het, was hy gedurende 1938–39 ook Minister van Handel en Nywerheid, en tydens A.P.J. Fourie se besoek oorsee het hy ook Mynwese en Industrieë waargeneem. Alhoewel Hertzog weinige vertrouelinge gehad het, het Pirow weldra ’n vertroueling van hom geword. In sommige kringe is selfs van hom as ’n toekomstige eerste minister gepraat. Die oorlogsverklaring van 1939 het ’n einde aan sy ideale gemaak. Sommige het gehoop dat Pirow met sy aanhang in die Verdedigingsmag met ’n magsgreep Smuts se oorlogsplanne sou dwarsboom, maar daar het niks van gekom nie. Waarskynlik was dit een van die redes waarom hy na 1939 in ’n swak lig gestel is en sy werk as Minister van Verdediging deur die Smuts-regering verkleineer is.

Hoewel sommige van Pirow se vroeëre uitsprake die indruk kon geskep het dat hy Suid-Afrikaanse deelname aan ’n wêreldoorlog sou steun, het hy op 4 September 1939 tydens die neutraliteitsmosie met die uitbreek van die oorlog Hertzog se standpunt ondersteun. Met die skeuring in die VP het hy saam met Hertzog in die opposisiebanke beland en sy leier gevolg in die nuwe Herenigde Nasionale Party (HNP).

Ná die skeuring het Pirow hom by die Volksparty van Hertzog gevoeg. In 1940 was hy intiem gemoeid met onderhandelinge met dr. D.F. Malan om ’n grondwet vir die Herenigde Nasionale Party of Volksparty (HNP) op te stel. Sy konsepklousule oor die republikeinse strewe het heelwat beroeringe veroorsaak. Ten spyte van die feit dat Hertzog nie tot die nuwe party toegetree het nie, het Pirow sy gewig daarby ingegooi.

Weer eens het hy sy eie koers ingeslaan toe hy in September 1940 die Nuwe Orde gestig het. Hierdie beweging het hom beywer vir ’n Nasionaal-sosialistiese bestel in Suid-Afrika, gegrond op die idees van die Portugese diktator, Salazar, vir wie hy ’n groot bewondering gekoester het. Hitler het ook steeds sy agting geniet. Die Nuwe Orde het die Brits-Joodse imperialisme en kapitalisme verwerp, asook die beginsels van die demokrasie. ’n Nuwe orde moes geskep word waar sosialistiese beginsels hernuwing in die gemeenskap moes bewerkstellig. Hul strewe was ’n Blanke, Christelike, Nasionaal-sosialistiese republiek los van die Britse Ryk en gegrond op die beginsels van staatsgesag en nasionale dissipline. Ten spyte van sy dié nuwe rigting het Pirow in die HNP gebly en sy lojaliteit daaraan betuig. Vanweë sy Nasionaal-sosialistiese uitsprake het hy egter spoedig met adv. J.G. Strijdom, die leier van die HNP in Transvaal, in botsing gekom en aan die begin van 1942 is sy bande met die party verbreek.

Sy Nuwe Orde met sestien Volksraadslede was naas die HNP die sterkste opposisie in die parlement. Hy het tot 1943 as lid van die Volksraad aangebly, maar hy en sy volgelinge het nie aan die verkiesing daardie jaar deelgeneem nie. Sy optrede in die Volksraad het van ’n groeiende minagting van die parlementêre stelsel getuig en hy het die gewone kieser as blote stemvee bestempel. Na die verkiesing het die Nuwe Orde bly voortbestaan en Pirow het ’n nuusbrief met die titel "Nuwe Orde" uitgegee waarin die HNP skerp gekritiseer is. Pirow het by verskeie geleenthede nouer skakeling met die Nuwe Orde, die Ossewa-Brandwag en die Gryshemde nagestreef, dog nie een van hulle kon werklik ’n impak op die gewone publiek maak nie. Na die oorlog het die Nuwe Orde van die toneel verdwyn, alhoewel Pirow se blaadjie nog tot in die vyftigerjare bly voortbestaan het. Hy het hom aan die openbare lewe onttrek en hom weer op sy regspraktyk toegelê.

In Pirow se loopbaan het betrekkinge wat met Duitsland gehandhaaf is, ’n groot rol gespeel. In 1933 het hy ’n besoek aan Adolf Hitler in Berchtesgaden gebring waartydens hy oorweldig is deur die sjarme van die Duitse leier. Pirow se uitspraak in 1936 dat alle Duitse gebiede in Afrika, insluitende Suidwes-Afrika aan Duitsland teruggegee moet word, het groot opspraak verwek. Op voorstel van Smuts en in oorleg met die Britse Eerste Minister, Neville Chamberlain, het Pirow in 1938, ’n jaar voor die uitbreek van die Tweede Wêreldoorlog, ’n besoek aan Hitler gebring, hoofsaaklik om te kyk of hy nie beweeg kon word om die snelle ontwikkeling in die rigting van ’n oorlog te stuit nie. Juis hy is gestuur omdat Smuts gereken het dat hy ’n invloed op Hitler sou kon uitoefen, maar sy sending het misluk. Omdat sy ouers Duitse immigrante was het Pirow tuis ook Duits gebesig en ’n dogter van Pirow het in Junie 1939 aan ’n Britse koerant gesê dat die Pirows meer Duits as Suid-Afrikaans gevoel het.

Pirow was in die raad van die verdediging van dr. Ernst Jokl en andere toe hulle in die F.M. Alexander lastersaak van 1944–1948 aangekla is.

Pirow was besonder veelsydig. Hy was ’n jagter van formaat, die vliegkuns het hom aangetrek en hy het reeds vroeg oor ’n vliegbewys beskik. Hy was ’n musiekliefhebber wat goed viool kon speel en ’n belese man wat vier tale magtig was. Sedert 1948 het Pirow as skrywer ontluik. In 1948 het "Piet potlood", ’n seunsverhaal, verskyn. Van sy ander boeke, wat van diepgaande kennis van die Swartman getuig, is "Mlungu Mungoma of die Blanke waarsêer" (1949), "Sjangani" (1950), "Sikororo" (1952), "Ashambeni" ( 1955), en die biografie "James Barry Munnik Hertzog" ( 1957).

Aan die begin van 1957 het hy sy regspraktyk neergelê en hom op sy plaas gaan vestig. In 1959 het hy egter op versoek van die regering tot die hof teruggekeer as leier van die span staatsadvokate in ’n belangrike hoogverraadsaak wat alreeds in 1956 ’n aanvang geneem het. Die African National Congress, en in besonder Nelson Mandela, het ’n ‘bepaalde toegeneentheid jeens Pirow ontwikkel’, hoofsaaklik weens sy ordentlikheid wanneer hy na die beskuldigdes as ‘Afrikane’ verwys het. Hy is tydens die saak oorlede weens hartversaking. Hy is veras en sy as is gehou op sy plaas Valhalla naby Pelgrimsrus.


</doc>
<doc id="56086" url="https://af.wikipedia.org/wiki?curid=56086" title="Landstem">
Landstem

Landstem was 'n weeklikse koerant wat van 1950 tot 1967 elke Woensdag in Kaapstad verskyn het. Dit was die laaste groot Afrikaanse koerant wat nie die Nasionale Party ondersteun het nie. Hoewel die koerant polities neutraal was, is dit dikwels as 'n SAP-koerant beskou.

Die "Landstem" is in 1950 in Kaapstad begin nadat die Verenigde Party se dagblad, "Die Suiderstem" doodgeloop het. Die koerant se gewildheid het gou toegeneem omdat die hoofuitgangspunt was om lesers te vermaak in 'n tyd toe Afrikaanse koerant geneig was om bra stug te wees. South African Associated Newspapers (SAAN) en die "Cape Times" het teen die jare sestig 'n belang van 75% in die koerant gehad met die res in die besit van Graaff's Trust en die redakteur, Piet Beukes.

In 'n regeringspublikasie, "Our First Half Century 1960", ter viering van die Unie van Suid-Afrika se vyftigste bestaansjaar, is "Landstem" as volg beskryf: "Met behulp van 'n groep jong verslaggewers (en mense soos Marilyn Monroe) het Piet Beukes 'n koerant aanmekaargeslaan wat die rustige Boland laat regop sit en kennis neem het. Soos 'n veldbrand het die koerant se gewildheid na die noorde versprei en vandag is die koerant se sirkulasie betreklik egalig versprei oor die hele land. Aan die begin het ons teëspoed gekry. As 'n fout gemaak is, was dit altyd ons wat dit gemaak het. Die koerant het geen politiek bevat nie, het geen drukpers gehad nie en geen nuusagentskap om dit deurentyd van berigte te voorsien nie. Almal het dié feite as groot struikelblokke beskou. Maar die nadeel is omskep in 'n voordeel. "Die Landstem" is gedwing om 'n oorspronklike en heeltemal nuwe benadering tot die joernalistiek te ontwikkel: ons sou ons toespits op 'die nuus agter die nuus', die volop foto's daaraan toevoeg. In die begin het ander koerante gelag vir dié nuwerwetse benadering – later het hulle ons dit nagedoen."

Soos vandag se poniekoerante, het die koerant lesers gevra om medelesers in die nood te help. Daar was ook wedstryde (soos 'n Bybelvasvrae waarin die wenner 'n reis na Israel kon wen) en die koerant het selfs (vanaf 1956) die Mej. Suid-Afrika-wedstryd gereël waarvan die wenner die land in internasionale skoonheidswedstryde verteenwoordig het. Ander geldinsamelingspogings was die Hulpfonds en Rachel Swart-fonds.

Gielie de Kock bring in 2000 as volg in "Rapport" (opvolger van "Landstem"), hulde aan Piet Beukes: "Op Hermanus is Piet Beukes kort voor sy negentigste verjaardag ook weggevat. Koerante is veronderstel om ook te vermaak, dus is 'n koerantredakteur seker ook iemand in die vermaaklikheidsbedryf. As eerste én enigste hoofredakteur van die destydse "Die Landstem" het mnr. Beukes buitendien weekliks derduisende lesers met stories oor die wérklike Suid-Afrika en sy rêrige mense vermaak. Ek onthou hoe baie stoere Natte van ons dorp Woensdae "Die Landstem" in "Die Burger" toegedraai het nadat hulle dit by Mary nogal 'n Katoliek! se stasiekafee gekoop het. 'Dis 'n Smelterkoerant wat op die rug van kaal meisies en Die Man Wat Weet Christenhuise binnesypel,' is menigmaal gesê. En dikwels op 'n Sondag het dominee wanneer hy klaar was met die Roomse gevaar vinger in die lug "Die Landstem" as die 'Satan aan die boesem' uitgewys. Die volgende Woensdag het die koerant dan gewoonlik uitverkoop. Ek het op 'n vroeë ouderdom ook by "Die Landstem" in Kaapstad beland en daar het ek vir die eerste keer persoonlik met Piet Beukes kennis gemaak. Wat 'n belewenis! In hierdie jaar wat dié reus van die Afrikaanse joernalistiek dood is, is ek net meer oortuig dat Beukes ongetwyfeld as die vader van die Afrikaanse Sondagkoerant van vandag beskryf kan word. Hy het gewys dat 'n koerant ook in Afrikaans kan lag, huil, vermaak en sommer net lekker stories vertel. En een van sy mense kan wees omdat hy hulle ken. Dít kon Piet Beukes doen. 'n Storie het hy in sy koerant vertel soos nog nie voorheen in Afrikaans in hierdie eens stugge bedryf gedoen is nie."

Toe Dagbreektrust "Landstem" in 1967 vir R278 000 uitkoop en dit met "Dagbreek en Sondadagnuus" saamsmelt as "Dagbreek en Landstem", het dit beteken die heel laaste groot Afrikaanse koerant het ook 'n ondersteuner van die Nasionale Party geword en was dit die einde van enige opposisie vanuit Afrikaanse persgeledere. Die Verenigde Party-gesinde "Weekblad" (uitgegee in Kaapstad, sirkulasie in 1962: 18 000) en "Sondagstem" (uitgegee in Johannesburg, sirkulasie in 1962: 94 000) het op min of meer dieselfde tydstip gevou. NP-gesinde Afrikaanse naweekkoerante het in 1962 weekliks 285 000 eksemplare verkoop, vergeleke met VP-gesinde of apolitiese koerante se 277 000. Vyf jaar later was dit 706 000 NP-gesind vergeleke met opposisie nul.


</doc>
<doc id="56087" url="https://af.wikipedia.org/wiki?curid=56087" title="Dagbreekpers Beperk">
Dagbreekpers Beperk

Dagrbeekpers Beperk was 'n persmaatskappy wat in 1947 ontstaan het en danksy veral die sukses van sy Sondagkoerant, "Dagbreek en Sondagnuus" sodanig gegroei het dat dit in 1962 met die Afrikaanse Pers Beperk kon saamsmelt en 'n beherende aandeel in die pasgestigte Afrikaanse Pers (1962) Beperk kon verkry.

Kort na die einde van die Tweede Wêreldoorlog in 1945 het 'n onopgesmukte koerantjie, "Die Werksman se Weekblad", in Johannesburg die lig gesien onder leiding van die Volksraadslid M.J. van den Berg, bygestaan deur V. Michaelson (of Michelson) en enkele andere. Sy doelwit was om die politieke beleid van die destydse Arbeidersparty uit te dra. In 1946 neem die Klerksdorpse mynmaatskappy Strathmore Investments, met kol. Jack Scott, kol. J.C. McIntyre en adv. C.W. Roper aan die stuur, die koerantjie oor. Die nuwe eienaars het die naam verkort tot "Die Weekblad" en die verskyningsdag na Sondag verander. Hulle wou samewerking in die burgerlike lewe tussen Afrikaans- en Engelssprekendes bevorder soos dit tydens die oorlog op die slagveld bestaan het. Met die myngroep se oorname het hulle ook 'n ou en sukkelende drukkery bekend as T.W. Hayne Ltd., suid van die spoorlyn in Doornfontein, Johannesburg, aangekoop en 'n ewe mankolieke pers.

Hieruit sou die samesnoering van kragte vir die stigting van die begeerde Sondagkoerant voortspruit. Mick van Rensburg, 'n kollega uit Marius Jooste en Wollie van Heerden se Afrikaanse Pers-dae, was sakebestuurder van "Die Weekblad" en bestuurder van die Scotia Press, 'n filiaal van die Strathmore-myngroep.

Kort daarna knoop die myngroep, deur middel van Scotia Press, onderhandelinge aan met Jooste en Van Heerden, vroeër redakteur van "Die Vaderland". Dit was kort na 'n ernstige meningsverskil in die bestuur van die Afrikaanse Pers Beperk toe Van Heerden, Jooste, A.M. van Schoor en Otto Schwellnus uit die diens van die Pers getree het. Kort daarna volg M.E.J. van Rensburg, sakebestuurder. Die eienaars van "Die Weekblad" het ook die hulp ingekry van bekendes soos prof. L.J. (Wicus) du Plessis van Potchefstroom, dr. P.J. Meyer, dr. Hans van Rensburg en dr. Phil Bothma.

Dié onderhandelings lei vroeg in 1947 tot die oprigting van Dagbreekpers Beperk en die besluit om 'n Sondagkoerant met die naam "Dagbreek", waarby "Die Weekblad" ingelyf sou word, die lig te laat sien. Dit was die verwesenliking van die droom van Schwellnus en Van Heerden nadat hulle in 1946 by die Afrikaanse Pers bedank het, want hulle het die behoefte aan 'n Afrikaanse Sondagkoerant sterk aangevoel. Destyds het 'n groot aantal Afrikaanssprekendes gereeld die Engelse Sondagkoerante in Johannesburg gelees. Daarom het die twee dit op hulle geneem "om kapitaalkragtige individue en instansies te nader vir steun aan so 'n projek". Dit was egter makliker gesê as gedaan. In "Fleur", Tydskrifbylaag tot "Dagbreek" van 30 Junie 1957, skryf Van Heerden: "[Dit is moeilik) om my voor te stel dat ek en Otto Schwellnus elf jaar gelede vrugteloos in en om Johannesburg rondgestap en rondgery het om £30 000 te probeer bymekaar kry om 'n Afrikaanse Sondagblad te begin!" Van Heerden aanvaar toe 'n pos by die SAUK terwyl sy lewenslange vriend Schwellnus by 'n landboublad in die Kaap gaan werk het. Jooste en Van Schoor, wat vroeër saam aan die Afrikaanse Pers se vrouetydskrif "Rooi Rose" verbonde was, het intussen saam die tydskrif "Fleur" begin met kapitaal wat Jooste van 'n meubelhandelaar verkry het.

Omstreeks dieselfde tyd (1947) was prof. Wicus du Plessis, voorsitter van die direksie van Kopersbond in Johannesburg, baie nou verbind met Perskor, 'n perskorporasie gestig deur die Ossewabrandwag met geld wat hulle kort na die Tweede Wêreldoorlog ingesamel het om die beweging te bevorderm, en wat nie verwag moet word met Perskor, wat in 1971 ontstaan het uit die samesmelting van die Afrikaanse Pers (1961) Beperk en Voortrekkerpers nie. Du Plessis was eers direkteur en later voorsitter van Perskor se direksie. Perskor het Pro Ecclesia-Drukkery op Stellenbosch, wat die landboublad "Die Landman" uitgegee het, en 'n boekhandel in Johannesburg, genaamd L en S Boek- en Kunssentrum, besit. Daarbenewens was daar die Oranje-Drukkery op Bethlehem (Trans-Oranje-Drukpers, volgens 'n ander bron), asook 'n drukkery op die destydse Pietersburg, uitgewer van "Die Noordelike Stem". Al die drukkerye het gesukkel om kop bo water te hou.

Onder inspirasie van dr. P.J. Meyer, bestuurder van L en S Boek- en Kunssentrum, is 'n nuwe persorganisasie geskep met die benaming Onafhanklike Pers van Suid-Afrika Beperk. Perskor is kort daarna in dié maatskappy opgeneem en ook van hiervan word prof. Du Plessis voorsitter. Hy en dr. Meyer was albei kennisse van Jooste en toe hy tydens samesprekinge gevra is of hy kans sien om die Onafhanklike Pers oor te neem, het hy ingestem, waarskynlik omdat hy gehoop het dat 'n Sondagkoerant van formaat mettertyd daaruit sou kon voortspruit. Terwyl Jooste dan sy aandag aan die uitgewerye onder sy vlerke gewy het, het prof. Du Plessis op sy versoek met kol. Jack Scott geskakel "met die versoek dat sy Strathmore-myngroep iets sou doen vir die Afrikanersaak". Na 'n tyd het Scott se vennoot, kol. J.C. McIntyre, vir Du Plessis laat weet dat die groep aan die versoek sou voldoen.

Die Strathmore-myngroep was bereid om 'n nuwe maatskappy, Dagbreekpers Beperk, te stig in samewerking met Du Plessis en Jooste se instansies. Aanvanklik sou dit 'n heeltemal onafhanklike blad, "Dagbreek", uitgee "as besondere hartsbegeerte van én prof. Du Plessis én mnr. Jim McIntyre wat hom deur die jare heen 'n onverbeterlike idealis betoon het met opsig tot die hartlike samewerking tussen die Engels- en Afrikaanssprekende Afrikaner in Suid-Afrika". Die Strathmore-verteenwoordigers en die Du Plessis-Jooste-mense sou gelyke verteenwoordiging in die maatskappy se direksie hê. Die Onafhanklike Pers se bates was egter onvoldoende teenoor Strathmore se bydrae en daarom werf Jooste ondersteuning by wyse van onderskrywings voorsien deur prof. Du Plessis se Kopersbond, Anton Rupert se Rembrandt en dr. Phil Bothma se President-Finansieringsmaatskappy. Bothma het selfs gehelp om Onafhanklike Pers se skuld uit te wis.

So ontstaan Dagbreekpers Beperk met vyf Strathmore-verteenwoordigers in die direksie en Du Plessis, Jooste, Rupert, regter J.W. de Vries en mnr. R.L. Barry aan die Afrikaanse kant. Du Plessis was die voorsitter en Jooste die besturende direkteur. Jooste het Wollie van Heerden as hoofredakteur vir die nuwe Sondagskoerant gekry. Jooste se vennoot in "Fleur", A.M. van Schoor, het sy aandeel daarin aan die nuwe maatskappy verkoop en na enige maande by "Dagbreek" koers gekry na die Uitsaaikorporasie, waar hy hoof van die nuusafdeling geword het.

Die maatskappy het aanvanklik gesukkel om kop bo water te hou. Daar was volop bates, maar amper geen fondse nie. Op 1 Julie 1947 stig die Afrikaanse Pers Beperk "Sondagnuus", die Pers se eie Sondagkoerant. Daar was egter nie destyds ruimte vir twee Afrikaanse Sondagblaaie nie en so nader prof. Wicus du Plessis, voorsitter van Dagbreekpers, vir N.C. Havenga met 'n voorstel om die vyf maande oue koerant te koop vir die bedrag van £10 000 met dien verstande dat "Dagbreek" voortaan deur die Afrikaans Pers gedruk sou word. Die ooreenkoms is na sowat drie weke ongedaan gemaak omdat die Pers nie die voorwaardes kon nakom nie. "Dagbreek" se naam is nietemin verander na "Dagbreek en Sondagnuus" en sou so bly tot die oorname in 1967 deur die Afrikaanse Pers (1962) Beperk van die weekblad "Landstem", toe die Sondagblad "Dagbreek en Landstem" geword het. Dit het die grootste leserstal gehad van enige Afrikaanse koerant tot op daardie tydstip.

Omdat daar in die jare na die Tweede Wêreldoorlog 'n wêreldwye papierskaarste was, is Marius Jooste Amerika toe om self met die grootste papiervoorsieners te onderhandel. Met 'n toesegging van 200 ton papier het hy teruggekom Suid-Afrika toe. Hy het selfs nog meer papier gekry by die Voortrekkerpers, wat buitengewoon goed voorsien was daarvan. Ná ongeveer nege maande van Dagbreekpers Beperk se bestaan, het 'n brand sy drukkery, T.W. Hayne Limited, in een van die grootste brande in Johannesburg van daardie jare in puin gelê. Net sowat 'n week voor die brand het Jooste, as besturende direkteur, en algemene bestuurder Van Rensburg besluit om die versekering van sowat £30 000 sowat viervoudig te verhoog. Daar was nog geen geskrewe ooreenkoms toe die drukkery afbrand nie, maar die versekeringsmaatskappy het nietemin die volle nuwe bedrag uitbetaal.

'n Nuwe perseel is in Doornfontein, dié keer noord van die spoor, gekoop waar 'n bestaande gebou opgeknap is en voorsien is van alles wat nodig was vir algemene handelsdrukwerk en die druk van 'n koerant. Kort nadat die drukkery weer in bedryf was, het ou klante teruggekeer en kon "Dagbreek" ook op sy eie pers gedruk word.

Bedenkings het mettertyd aan albei kante van die Afrikaans-Engelse taalgrens ontstaan oor die samewerking in Dagbreekpers van albei groepe. In 1953 verkry Jooste dus by Scott 'n opsie vir al die aandele wat die "Engelse kant" in die koerant besit het. Om die nodige kapitaal hiervoor te verkry, sou 'n vasberade veldtog verg en daarom nader Jooste vir adv. J.G. Strijdom, toe leier van die Nasionale Party in Transvaal, aan wie hy sy opsie oormaak. Van toe af sou "Dagbreek" die Nasionale Party sterk steun. Die destydse N.P.-sekretaris, Jack Steyl, vertel in "'n Volk staan op uit sy as", hoe die party hom beywer het om "Dagbreek" onder sy beheer te kry: "Toe dit duidelik geword het dat die verkryging van "Dagbreek" vir die Nasionale saak binne bereik gekom het, het niemand minder nie as adv. Strijdom en dr. Verwoerd saam met ministers Ben Schoeman, Jan de Klerk en ek self ingespring om die Nasionaliste van Transvaal te organiseer om tot die daad oor te gaan. Dit was 'n geloofsdaad: £100 000 was nodig om die gedeelte van die aandele wat behoort het aan die destydse Scottgroep oor te neem.

"Groepies Nasionaliste is dwarsdeur Transvaal byeengebring en toegespreek. Afdelingsbesture van die party het hand bygesit. Geld was nie volop nie, maar die leier het gepraat, die lojaliteit en die geloof was daar. 'n Dag voordat die aanbod sou verval, is nie alleen die volle bedrag gevind nie maar was daar volgens min. Jan de Klerk, 'n aardige som oor wat nuttig as bedryfskapitaal aangewend kon word."

Hierdeur word Strijdom voorsitter van die maatskappy. Prof. Wicus du Plessis het egter direksielid gebly tot en met sy uittrede in die vroeë jare sestig. Strijdom se weduwee skryf in die 21ste verjaardaguitgawe: "Die band tussen wyle adv. Strijdom en "Dagbreek" was besonder nou en intiem. In sy gesprekke met my het hy altyd met liefde van sy koerant gepraat. Vir hom was dit noodsaaklik dat die band tussen koerant en partyleier altyd behoue moes bly, nie om selfsugtige redes nie, maar in belang van ons Afrikanersaak." Strijdom is met sy skielike heengaan op 24 Augustus 1958 as voorsitter van Dagbreektrust, wat beheer uitgeoefen het oor Dagbreekpers, opgevolg deur sy opvolger eweneens as eerste minister, dr. H.F. Verwoerd.

Die destydse Engelstalige Sondagkoerant in Johannesburg die "Sunday Express" publiseer op 15 Oktober 1957 'n berig wat die begin van 'n reeks onthullings was wat tot in daardie stadium selde in Suid-Afrika gesien is. Die koerant het te hore gekom dat die indertydse eerste minister, adv. J.G. Strijdom, voorsitter van Dagbreekpers, die minister van onderwys en voorsitter van die Afrikaanse Pers Beperk, J.H. Viljoen, gedwing het omstand te doen van sy plan om 'n nuwe Afrikaanse Sondagkoerant in Johannesburg te vestig. Die koerant, wat as "Sondagstem" bekend sou staan, sou 'n regstreekse mededinger wees vir Strijdom se maatskappy se "Dagbreek". Voorbereidings vir die koerant was reeds ver gevorder, toetslopies is opgemaak en reëlings met Sapa getref. Personeelaanstellings was so te sê afgehandel. Die CNA het selfs reeds onderneem om die koerant te versprei.

Maar kort voor die eerste verskyning van "Sondagstem" ontbied Strijdom vir Viljoen na sy kantoor waar nog ses kabinetslede hom ook inwag. Strijdom het Viljoen gewaarsku as hy sou voortgaan met die beplande Sondagkoerant, sou hy nasionalisme ondermyn en sou Dagbreekpers 'n dagblad as mededinger vir "Die Vaderland", die Afrikaanse Pers se vlagskipkoerant, uitbring. Uit 'n sakeoogpunt kon Viljoen maklik vir Strijdom die stryd aangesê het, maar vanweë sy ondergeskikte rol in die kabinet, moes hy die aftog blaas.

Dagbreekpers het vinnig vooruitgegaan en binne 10 jaar skuldbriewe van £140 000 afgelos en reserwefondse opgebou wat die maatskappy se nominale kapitaal van £125 000 oortref het. Teen 1955 het die maatskappy 15 koerante en tydskrifte gedruk, sy eie sowel as ander uitgewers s'n, met 'n totale oplaag van amper drie miljoen. Reeds in 1953 kon die maatskappy sy eerste dividend van 6% uitbetaal en dit geleidelik verhoog tot 22,5% in 1968. Ook het Dagbreekpers Beperk al hoe meer handelsake beheer wat elkeen gespesialiseer het in die een of ander faset van die nuusblad- en uitgewersaak. Algaande is die handelsdrukkery, Hayne & Gibson, toegerus met die modernste en beste meganiese hulpmiddels om uiteindelik te kon ontwikkel tot die grootste onderneming van sy soort in Suid-Afrika. Dr. Verwoerd het die blad beskou "as 'n kragtige draer van die gesonde Nasionale gedagte in die Noorde wat dit wel kon word sedert dit die eiendom van Afrikaanssprekendes geword het", daarom het hy van sy kant al die moontlike gedoen om Dagbreekpers se bestaan en krag as 'n sakeonderneming te vestewig, aldus Jack Steyl.

Terwyl die jong Dagbreekpers van krag tot krag gegaan het, het 'n paar terugslae die Afrikaanse Pers Beperk sodanig verswak dat drastiese stappe nodig was om onherstelbare skade aan die maatskappy te keer. Daar was sprake dat 'n ander persgroep bystand kon verleen, maar op aanbeveling van Marius Jooste gryp dr. Verwoerd in en bewerkstellig samesmelting tussen die twee van die drie noordelike persgroepe (Voortrekkerpers sou eers in 1971 volg). Met die stigting van die Afrikaanse Pers (1962) Beperk op 1 Julie 1962 het die grootste Afrikaans persgroep van destyds tot stand gekom. Dagbreektrust het in beheer van die nuwe maatskappy gestaan. Die trust het bestaan het dr. H.F. Verwoerd, min. Ben Schoeman, sen. Jan de Klerk (vader van Willem de Klerk en F.W. de Klerk), dr. Albert Hertzog (seun van genl. J.B.M. Hertzog wat in 1969 die Herstigte Nasionale Party sou stig), mnr. F.H. Odendaal, dr. M.S. Louw, mnre. Marius Jooste, Jim McIntyre, Tjaart van der Walt, dr. Ben Havenga, dr. Jan Steyn, mnre. Charles Hertzog, Wollie van Heerden en Jan Victor. Die Afrikaanse Pers (1962) Beperk het onmiddellik onder Dagbreektrust gestaan. Dr. Ben havenga was voorsitter van die nuwe maatskappy. Marius Jooste was besturende direkteur en Jan Victor, voorheen hoofbestuurder van die Afrikaanse Pers Beperk, adjunkdirekteur.

Met die samesmelting van die twee maatskappye is Dirk Richard tot hoofredakteur van "Dagbreek en Sondagnuus" bevorder nadat hy vroeër nuusredakteur was en ook lid van die eerste redaksie toe die blad in 1947 in die lewe geroep is.

Die Afrikaanse Pers (1962) Beperk sou net nege jaar lank bestaan, want in 1971 smelt dit saam met die ander noordelike Afrikaanse persgroep, Voortrekkerpers, en vorm Perskor, wat op gelyke voet met die suidelike Nasionale Pers kon meeding.



</doc>
<doc id="56088" url="https://af.wikipedia.org/wiki?curid=56088" title="Afrikaanse Pers (1962) Beperk">
Afrikaanse Pers (1962) Beperk

Die Afrikaanse Pers (1962) Beperk was 'n persmaatskappy wat op 1 Julie 1962 ontstaan het uit die samesmelting van Afrikaanse Pers Beperk en Dagbreekpers Beperk en sodanig sake gedoen het tot dit in 1971 met Voortrekkerpers saamgesmelt het as Perskor. Op sy beurt is Perskor in 1998 deur CTP/Caxton oorgeneem.

Terwyl Dagbreekpers Beperk, wat in 1947 gestig is hoofsaaklik om die Sondagkoerant "Dagbreek" uit te gee, van krag tot krag gegaan het, het 'n paar terugslae die Afrikaanse Pers Beperk sodanig verswak dat drastiese stappe nodig was om onherstelbare skade aan die maatskappy te keer. Daar was sprake dat 'n ander persgroep bystand kon verleen, maar op aanbeveling van Marius Jooste gryp dr. H.F. Verwoerd in en bewerkstellig samesmelting tussen die twee van die drie noordelike persgroepe (Voortrekkerpers sou eers in 1971 volg). 

Met die stigting van die Afrikaanse Pers (1962) Beperk op 1 Julie 1962 het die grootste Afrikaans persgroep van destyds tot stand gekom. Dagbreektrust het in beheer van die nuwe maatskappy gestaan. Die trust het bestaan het dr. H.F. Verwoerd, min. Ben Schoeman, sen. Jan de Klerk (vader van Willem de Klerk en F.W. de Klerk), dr. Albert Hertzog (seun van genl. J.B.M. Hertzog wat in 1969 die Herstigte Nasionale Party sou stig), mnr. F.H. Odendaal, dr. M.S. Louw, mnre. Marius Jooste, Jim McIntyre, Tjaart van der Walt, dr. Ben Havenga, dr. Jan Steyn, mnre. Charles Hertzog, Wollie van Heerden en Jan Victor. Die Afrikaanse Pers (1962) Beperk het onmiddellik onder Dagbreektrust gestaan. Dr. Ben Havenga was voorsitter van die nuwe maatskappy. Marius Jooste was besturende direkteur en Jan Victor, voorheen hoofbestuurder van die Afrikaanse Pers Beperk, adjunkdirekteur.

Dagbreekpers kon 800 000 ten volle opbetaalde aandele teen 50c elk aan aandeelhouers in die Afrikaanse Pers Beperk uitreik om al die bates van APB te dek. Teen 1969 het die maatskappy 2 000 mense in diens gehad. In daardie jaar is die maatskappy se kapitaal tot R1 700 000 verhoog en sy reserwes het op meer as R6 000 000 gestaan. Die jaarlikse omset was destyds R20 miljoen en die netto wins meer as R1 miljoen per jaar. Sewe rolperse, onder meer die eerste litografiese pers wat vir 'n Suid-Afrikaanse maatskappy ontwerp en gebou is, asook die jongste model fotogravurepers het die maatskappy se koerante en tydskrifte gedruk. 

Ten tyde van sy samesmelting met Voortrekkerpers in 1971 het Afrikaanse Pers (1962) Beperk, buiten die hoofkantoor in Empireweg-Verlenging, Auckland Park, waar "Dagbreek en Landstem" tot sy samesmelting met "Die Beeld" as "Rapport" in 1970, "Die Vaderland" en ander koerante en tydskrifte uitgegee en gedruk is, kantore in Kaapstad, Kroonstad, Mthatha en King William's Town gehad en ook die beherende aandeel besit in Hoofstadpers Beperk, wat die dagblad "Hoofstad" in Pretoria uitgegee en gedruk het. 'n Filiaal, "South African Financial Gazette", het 'n tak in Salisbury gevestig waar dit, in samewerking met 'n Rhodesiese onderneming, die weekblad "Rhodesian Financial Gazette" gepubliseer het.



</doc>
<doc id="56090" url="https://af.wikipedia.org/wiki?curid=56090" title="Sondagstem">
Sondagstem

Sondagstem was 'n kortstondige Sondagkoerant wat in Johannesburg uitgegee is en was die laaste vername Afrikaanse koerant wat die destydse opposisie van die Nasionale Party in die Volksraad, die Verenigde Party, ondersteun het. "Landstem" is eers twee jaar ná "Sondagstem" se sluiting by die NP-gesinde "Dagbreek" ingelyf, maar hoewel dit as 'n SAP-koerant beskou is, was dit in werklikheid apolities.

"Sondagstem" is in 1958 in Johannesburg begin as die Verenigde Party se teenvoeter in die Noorde vir die NP-gesinde "Dagbreek en Sondagnuus", wat tot 1962 uitgegee is deur Dagbreekpers Beperk en van 1 Julie daardie jaar deur die Afrikaanse Pers (1962) Beperk. In 1965 het drie Johannesburgse koerante, die "Sunday Times", "Sunday Express" en "Sondagstem" tot die Kaapse mark toegetree. Kort daarna volg ook "Dagbreek en Sondagnuus". Op 4 Junie 1965 besluit die Nasionale Pers om op sy beurt vanuit Kaapstad tot die Sondagmark in Transvaal toe te tree en stig Die Beeld, wat op 31 Oktober 1965 die eerste keer verskyn.

Ondanks geldelike probleme kon "Sondagstem" 'n sirkulasie van 94 000 teen 1962 bereik en van 115 105 teen die eerste ses maande van 1965. Met sy toetrede tot die Kaapse mark, bereik "Sondagstem" vir die ses maande tot Desember 1965 'n sirkulasie van 138 694, amper 24 000 meer as in die voorafgaande ses maande. Met die stigting van "Die Beeld", waarvan Schalk Pienaar redakteur was, kom die verbete wedywering, in wese 'n stryd tussen die noordelike en suidelike faksies van die Nasionale Party, in volle swang.

Die Argus-groep het "Sondagstem" in 1959 oorgeneem, maar weens die ongekende wedywering in die Afrikaanse Sondagmark besluit die Argusgroep op 16 November 1967 dat die uitgawe van 3 Desember 1967 die laaste sou wees. Die Argusmaatskappy besluit egter op Vrydag 24 November die uitgawe van die daaropvolgende Sondag sou die laaste wees. Intussen het die Afrikaanse Pers (1962) Beperk "Landstem" uitgekoop en van Sondag 17 Desember 1967 word die ander laaste, vername Afrikaanse weekblad wat nié die Nasionale Party ondersteun het nie, by "Dagbreek en Sondagnuus" ingelyf. Brian Bunting skryf in 1969: "Die gevolg van dié veranderinge is dat nie 'n enkele Afrikaanse koerant van enige aansien in Suid-Afrika vandag deur die opposisie beheer word nie; die Nasionaliste het algehele oorheersing op dié gebied bereik."

"Dagbreek en Landstem" en "Die Beeld" het alles in die stryd gewerp om "Sondagstem" se lesers te lok en die groot trekpleister was strokiesverhale. "Die Beeld" het Willie van Rensburg, skepper van die Dr. Marius Hugo-vervolgverhaal oorreed om dit by hulle voort te sit. "Die Beeld" se sirkulasie spring van 226 000 op 26 November tot 305 000 op 3 Desember, die eerste Sondag met "Sondagstem" se fotoverhaal. "Die Beeld" se gemiddelde sirkulasie vir die laaste helfte van 1967 was 197 029, maar vir die eerste helfte van 1968 was dit 289 297. Ondanks hierdie skitterende styging was "Dagbreek en Landstem" steeds voor in die stryd om die Sondagmark met 'n sirkulasie van 324 082. Al het albei die oorblywende Sondagkoerante se sirkulasie ongekende hoogtes bereik, het die wedywering Naspers en die Afrikaanse Pers 'n fortuin gekos.




</doc>
<doc id="56092" url="https://af.wikipedia.org/wiki?curid=56092" title="Universiteit van Birmingham">
Universiteit van Birmingham

Die Universiteit van Birmingham (ook bekend as Birmingham-universiteit) is 'n universiteit in Birmingham, Engeland.



</doc>
<doc id="56093" url="https://af.wikipedia.org/wiki?curid=56093" title="Universiteit van Liverpool">
Universiteit van Liverpool

Die Universiteit van Liverpool (ook bekend as Liverpool-universiteit) is 'n universiteit in Liverpool, Engeland.



</doc>
<doc id="56094" url="https://af.wikipedia.org/wiki?curid=56094" title="Universiteit van Leeds">
Universiteit van Leeds

Die Universiteit van Leeds (ook bekend as Leeds-universiteit) is 'n universiteit in Leeds, Engeland.



</doc>
<doc id="56098" url="https://af.wikipedia.org/wiki?curid=56098" title="Universiteit van Bath">
Universiteit van Bath

Die Universiteit van Bath (ook bekend as Bath-universiteit) is 'n universiteit in Bath, suidwestelike Engeland.



</doc>
<doc id="56099" url="https://af.wikipedia.org/wiki?curid=56099" title="Universiteit van Oos-Anglië">
Universiteit van Oos-Anglië

Die Universiteit van Oos-Anglië (Engels: "University of East Anglia"; ook bekend as die UEA) is 'n universiteit in Norwich, in oostelike Engeland. Die UEA is in 1963 gestig en het sy 50 verjaarsdag in 2013 gevier. In 2012, volgens "Times Higher Education", was die universiteit die 10 beste universiteit ter wêreld wat jonger as 50 jaar is. Die UEA is ook bekend vir sy hoë mate van studentetevredenheid, en in 2013 het dit die hoogste mate van studentetevredenheid in die land gehad.



</doc>
<doc id="56100" url="https://af.wikipedia.org/wiki?curid=56100" title="Nezahualcóyotl">
Nezahualcóyotl

Nezahualcóyotl (Spaans: "Ciudad Nezahualcóyotl" of kort "Ciudad Neza") is die tweede grootste stad in die Meksikaanse deelstaat México ná Ecatepec de Morelos en is op 3 April 1963 gestig. Die stad het 'n bevolking van 1 109 363 en van 21 200 000 in die metropolitaanse gebied van Meksikostad in 2010 gehad en het 'n oppervlakte van 63,74 km².

Nezahualcóyotl is geleë net noordoos van die hoofstad Meksikostad, net suid van Ecatepec de Morelos en is een van die armste stede in Meksiko. Die stad is vernoem ná Nezahualcoyotl, 'n magtige heerser van die Asteke tussen 1429 en 1472, wat dié gebied beheers het. Die naam beteken "vastende kojote" in Nahuatl.


</doc>
<doc id="56101" url="https://af.wikipedia.org/wiki?curid=56101" title="Universiteit van Sheffield">
Universiteit van Sheffield

Die Universiteit van Sheffield (ook bekend as Sheffield-universiteit) is 'n universiteit in Sheffield, in noordelike Engeland.



</doc>
<doc id="56103" url="https://af.wikipedia.org/wiki?curid=56103" title="Bochum">
Bochum

Bochum kan na een van die volgende verwys:



</doc>
<doc id="56104" url="https://af.wikipedia.org/wiki?curid=56104" title="Piauí">
Piauí

Piauí (uitgespreek [piaˈwi]) is een van die 26 state in Brasilië. Piauí se hoofstad en grootste stad, Teresina, het 'n bevolking van 893 246 in 2007 gehad.


</doc>
<doc id="56105" url="https://af.wikipedia.org/wiki?curid=56105" title="Oscypek">
Oscypek

Oscypek of Oszczypek (meervoud: respektiewelik "Oscypki" en "Oszczypki") is 'n Poolse harde kaas met 'n elastiese tekstuur wat al eeue lank volgens 'n eenvoudige metode van skaapmelk gemaak word. Die kaas word tot bolle gepers, aan die plafon van berghutte opgehang om te droog en gerook. Die kaas, wat binne twee tot drie maande ryp word, het 'n soutige smaak en 'n vetgehalte van 45%.

Oscypki is kase van oorsprong en mag slegs deur skaapboere in die Tatragebied rondom die stad Zakopane gemaak word. Daar is egter 'n nou verwante skaapmelkkaas in Slowakye, wat as "oštiepok" bekend staan, en verwante Poolse kase soos "gołka" en die kleiner "redykolka". Hulle word egter albei van koeimelk gemaak.


</doc>
<doc id="56107" url="https://af.wikipedia.org/wiki?curid=56107" title="Universiteit van Greenwich">
Universiteit van Greenwich

Die Universiteit van Greenwich (ook bekend as Greenwich-universiteit) is 'n universiteit in Greenwich, Londen, Engeland.



</doc>
<doc id="56108" url="https://af.wikipedia.org/wiki?curid=56108" title="Universiteit van Lincoln">
Universiteit van Lincoln

Die Universiteit van Lincoln (ook bekend as Lincoln-universiteit) is 'n universiteit in Kingston upon Hull (Hull), Engeland.



</doc>
<doc id="56114" url="https://af.wikipedia.org/wiki?curid=56114" title="Novi Beograd">
Novi Beograd

Novi Beograd of Nieu-Belgrado (Serwies-Cyrillies: Нови Београд, [nôʋiː beǒɡrad]) is die mees bevolkte munisipaliteit van Belgrado, die hoofstad van Serwië, met 'n bevolking van nagenoeg 400 000 en 'n oppervlakte van 40,74 km².

Dit is 'n beplande stad wat vanaf 1947 op die linkeroewer van die Savarivier ontstaan het – 'n gebied net teenoor die historiese middestad van Belgrado wat voorheen onbewoon was. Novi Beograd het intussen tot die nuwe finansiële sentrum van Belgrado en sy snelste groeiende stadsdeel ontwikkel. Vanweë sy moderne infrastruktuur en die beskikbare oop ruimtes het talle ondernemings hulle hier gevestig.

Novi Beograd is op die linkeroewer van die Sava en in die oostelikste deel van die gewes Srem geleë. In administratiewe opsig strek die munisipaliteit in die noordooste tot by die regteroewer van die Donau, net voor die samevloeiing van die Sava met dié Europese stroom.

Die nuwe stadsdeel is wes van die ou stadsgebied geleë en word deur vyf brûe – die Gazela-, Branko-, Ou en Nuwe Beograd-spoorwegbrug ('n sesde brug is in aanbou) met die historiese Belgrado verbind. Die Europese roete E75 loop deur die sentrum van Novi Beograd.

Novi Beograd se fisiese hoofkenmerk is sy heeltemal plat terrein wat met die heuwelagtige stadsgebied van Ou Belgrado met altesaam 32 heuwels kontrasteer. Behalwe vir sy westelike deel, Bežanija, het Novi Beograd vanaf 1947/1948 op 'n vroeëre moerasland ontstaan. Jare lank is sand van die Donau-eiland Malo Ratno Ostrvo op 'n lang vervoerband na die bouterrein geneem. Die riviereiland het in die proses byna heeltemal verdwyn – tans is daar nog net 'n smal beboste strokie land.

Ander geografiese bakens is die skiereiland Mala Ciganlija en die eiland Ada Medica, wat albei in die Savarivier geleë is, en die Zimovnik-baai (letterlik "winterbeskerming") wat deur Mala Ciganlija omring word. Hier het die Beograd-skeepswerf ontstaan. Die loess-sandhelling Bežanijska Kosa is in die westelike deel van die munisipaliteit geleë, terwyl die Galovica-rivierkanaal in die suide in die Sava vloei.

Alhoewel daar geen egte bosse in Novi Beograd aangetref word nie, het die stadsdeel die mees uitgestrekte groen ruimtes van Belgrado se munisipaliteite. Hulle beslaan 3,47 km² (of 8,5 persent van die totale oppervlakte). Die grootste oop ruimte is die Novi Beograd-Ušće-park. Ook Belgrado se jongste park, Park Republika Srpska, is in 2008 in Novi Beograd aangelê.



</doc>
<doc id="56115" url="https://af.wikipedia.org/wiki?curid=56115" title="Turbo-folk">
Turbo-folk

Turbo-folk is 'n musikale genre wat sy oorsprong in Serwië (Suidoos-Europa) het. Alhoewel dit nog sterk met Serwiese musikante verbind word, het dit intussen ook in ander lande op die Balkan-skiereiland, waaronder Bosnië en Herzegowina, Slowenië, Kroasië en Montenegro gewild geword. Verwante musiekstyle is Laïka en Skyladiko in Griekeland, Manele in Roemenië en Chalga in Bulgarye.

Turbo-folk het in die laat 1970's as 'n subgenre van folkmusiek begin ontwikkel. Tradisionele volksmusiek is met dans en/of elemente van popmusiek (soos pop-folk, dans-pop, rock- en tegno-musiek) vermeng en elektroniese musiekinstrumente ingespan.
Turbo-folk is in die vroeë 1990's met nasionalistiese neigings in die voormalige Joego-Slawië verbind, maar het intussen gedepolitiseer sodat die bemarking van turbo-folk-kunstenaars oor landsgrense heen vergemaklik is.

Die ontwikkeling van turbo-folk het in die laat 1970's begin. Tot daardie tyd is volksmusiek ("Narodna Muzika") hoofsaaklik met tradisionele musiekinstrumente soos akkordeon gespeel. Die klassieke kontrabas was die belangrikste basinstrument, die slagwerk was in enkele gevalle 'n snaredrum, maar meestal bongo's. Vanaf die middel van die 1970's het 'n verskeidenheid vorme van volksmusiek ontstaan wat soms deur 'n hele orkes ondersteun is, veral in die musikale werk van die sanger Šaban Šaulić. Die meeste musikante uit hierdie periode het egter intussen in vergetelheid geraak.

Vooruitgang op die gebied van ateljeetegniek en elektroniese instrumente het ook die ontwikkeling van Joego-Slawiese volksmusiek geraak. Geleidelik het ook die jonger generasie begin belangstel in hierdie genre en sodoende bygedra tot sy verandering.

Media / klankmonsters


</doc>
<doc id="56116" url="https://af.wikipedia.org/wiki?curid=56116" title="Magnus Malan">
Magnus Malan

Generaal Magnus André De Merindol Malan (30 Januarie 1930 – 18 Julie 2011) was 'n voormalige Minister van Verdediging in die Kabinet van P.W. Botha, hoof van die Suid-Afrikaanse Weermag en hoof van die Suid-Afrikaanse Leër.

Malan is op 30 Januarie 1930 in Pretoria gebore en in 1962 met Margot van der Walt getroud.

Hy is in 1973 as die hoof van die Suid-Afrikaanse Leër aangestel en drie jaar later as die hoof van die Suid-Afrikaanse Weermag. As hoof van die Weermag implementeer hy verskeie administratiewe veranderinge waarvoor hy respek inpalm. Gedurende die tyd raak hy bevriend met P.W. Botha, toe die Minister van Verdediging en later die Eerste Minister.

In Oktober 1980 stel Botha hom aan as die Minister van Verdediging, 'n pos wat hy tot 1991 beklee het. Op 3 Februarie 1993 kondig hy sy uittrede uit die parlement aan.

Hy is op 18 Julie 2011 in sy huis in Durbanville in Kaapstad weens hartversaking oorlede. Hy laat sy vrou, twee seuns, 'n dogter en nege kleinkinders agter. Sy as word in die gedenkmuur by die Voortrekkermonument bewaar.


</doc>
<doc id="56124" url="https://af.wikipedia.org/wiki?curid=56124" title="ENuus">
ENuus

eNuus is 'n Afrikaanse nuusbulletin wat in samewerking met E.tv se eNews opgestel en elke aand om 19:00 op kykNET uitgesaai word. Hulle eerste uitsending is op 18 Julie 2010 gebeeldsend. Hulle roem hulself daarop dat hulle die eerste onafhanklike nuusbulletin in Afrikaans is. Die bulletin dek Suid-Afrikaanse en internasionale nuusgebeure, die nuutste sportuitslae en word met 'n weervoorspelling afgesluit.

Andries Cornelissen is aangestel as nuusredakteur en Freek Robinson is die hoof nuusleser.
Die res van die eNuus-span bestaan uit LiMari Louw, Genee Heyl en Anina Peens.
Sportnuus word deur Jean-Paul Keyter en Francois Nolte hanteer. 


</doc>
<doc id="56127" url="https://af.wikipedia.org/wiki?curid=56127" title="Seun">
Seun

'n Seun is 'n manlike kind (spruit), ongeag ouderdom, en die woord beskryf die verhouding tot die ouers in 'n familie. Die vroulik is 'n dogter.

Voor industrialisasie, en in sommige landbou-gebaseerde ekonomieë, is daar 'n hoër waarde aan seuns as aan dogters geheg, omdat seuns fisies sterker was en beter met die landbou kon help. In heelwat gemeenskappe sal seuns tradisioneel eerste erf, voor dogters.

Onder Christene verwys “die Seun” (met 'n hoofletter) of “Seun van God” na Jesus Christus. Christene wat in 'n drie-eenheid glo, aanvaar Jesus as die menslike vergestalting van God. In die Bybel verwys Jesus na Homself as die “Seun van die Mens”.

Sommige vanne verwys na die vader, met 'n voor- of agtervoegsel wat dit aandui.

bin of ibn. Bv. "Ibn Khaldun" (seun van Khaldun)

son: Bv. "Magnusson" ("seun van Magnus"); "Sigurdsson" ("seun van Sigurds")

'd": "d'Antonio" ("seun van Antonio")

Mac of Mc: Bv. "MacThomas" ("seun van Thomas"), "MacDonald" ("seun van Donald"), "MacLean" ("seun van Lean")


</doc>
<doc id="56129" url="https://af.wikipedia.org/wiki?curid=56129" title="Eton-kollege">
Eton-kollege

Eton-kollege (Engels: "Eton College"), of eenvoudig Eton, is 'n Britse privaatskool vir seuns van 13 tot 18 jaar. Dit is in 1440 deur koning Hendrik VI gestig. Dit is in Eton naby Windsor in Berkshire in die Verenigde Koninkryk geleë en het omtrent 135 personeellede en 1 300 leerders.

Eton is beskryf as die beroemdste skool in die wêreld en het al talle staatslui opgelewer. David Cameron is reeds die negentiende Britse eerste minister wat aan Eton gestudeer het.



</doc>
<doc id="56161" url="https://af.wikipedia.org/wiki?curid=56161" title="Marais Steyn">
Marais Steyn

Marais Steyn (25 Desember 1915, Dordrecht - 12 Julie 1998, Stellenbosch) was 'n politikus van die Verenigde Party en later van die Nasionale Party. Hy het gematrikuleer aan die Hoërskool Paul Kruger op Steynsburg en die ouetehuis op die dorp, wat in 1978 geopen is, is na hom genoem.

Sy politieke loopbaan begin in die belangrike verkiesing van 1948 waarin die Nasionale Party onverwags 'n oorwinning oor die Verenigde Party onder leiding van genl. Jan Smuts behaal toe die 33-jarige Steyn die kiesafdeling Alberton aan die Witwatersrand met 'n meerderheid van 171 teenoor dr. H.F. Verwoerd, destyds redakteur van die Nasionale Party-orgaan "Die Transvaler", wen, ondanks alle voorspellings dat Verwoerd sou seëvier. Selfs Smuts het gedink Steyn sou nie veel meer kon doen as om Verwoerd besig te hou in die aanloop tot die verkiesing nie.

Hy wen die kiesafdeling Yeoville in 1961, 1966 en 1970 met reuse-meerderhede vir die Verenigde Party. Ná 'n kwarteeu in opposisie sluit hy hom in 1973 by die Nasionale Party aan. Eerste minister John Vorster stel hom hierna aan as minister vir gemeenskapsontwikkeling en Indiërsake. Later word hy ook minister van toerisme en Kleurlingsake.

Steyn sluit sy politieke loopbaan af as eers ambassadeur in die Verenigde Koninkryk en later in Transkei tot sy aftrede in 1986. Hy sterf in 1998 op Stellenbosch aan hartversaking.


</doc>
<doc id="56162" url="https://af.wikipedia.org/wiki?curid=56162" title="Paul Sauer">
Paul Sauer

Paul Oliver Sauer (1 Januarie 1898, Wynberg – 11 Januarie 1976, Stellenbosch) was ’n Suid-Afrikaanse kabinetsminister en lewenslange lid van die Nasionale Party.

Sauer is in 1898 in Wynberg naby Kaapstad gebore as die derde kind van Jacobus Wilhelmus Sauer en Mary Constance Cloete; hy het ook twee susters gehad. Sauer se tweede naam het hy van sy peettante, Olive Schreiner gekry. Toe Sauer ses jaar oud was het die gesin op sy vader se plaas, Uitkyk, in die distrik Stellenbosch, gaan woon. Aanvanklik het Sauer op ’n naburige plaasskool skoolgegaan. Op elfjarige ouderdom is hy na SACS in Kaapstad waar hy hoofseun van die koshuis Rosedale en kaptein van die eerste rugbyspan geword het. Aan die Suid-Afrikaanse Kollege, waar hy hom in 1916 vir die B.A.-kursus ingeskryf het, het hy in die debatsvereniging ’n pleidooi gelewer dat Suid-Afrika ’n republiek moet word, en as voorstander van dié regeringsvorm hom vir die studenteraad verkiesbaar gestel. Die Universiteit het toe nog ’n groot aantal Afrikaanse studente gehad en hy is toe verkies. Ná twee jaar aan die SA Kollege, en sonder om die B.A.-kursus te voltooi, het Sauer, by wie dit ’n uitgemaakte saak was dat hy sou gaan boer, die eerste ingeskrewe student aan die pas gestigde Fakulteit Landbou aan die Victoria-kollege geword. Hy het ’n diploma in die landbou met lof verwerf. In 1921 het hy vir sy moeder op Uitkyk gaan boer. In 1929 het sy moeder die plaas verkoop en hy het Kanonkop, wat deel van Uitkyk uitgemaak het, as sy erfdeel uitgehou en daar verder bly boer.

Intussen het hy in 1923 sy eerste verkiesingsveldtog gevoer as kandidaat van die Nasionale Party in die Provinsiale Raadsverkiesing in Stellenbosch. Hy het met meer as twintig stemme uitgeval. Die volgende jaar was hy weer kandidaat in Stellenbosch, dié keer vir die Volksraad, en hy het 65 stemme méér as in 1923 gekry, maar met 470 verloor, omdat die Suid-Afrikaanse Party ná die skrik van 1923 honderde Kleurlinge as kiesers laat registreer het. Ervarings soos dié van Sauer in ’n grenssetel soos Stellenbosch, waar die kleurlingstem die deurslag teen die NP gegee het, het bygedra tot die party se latere beleid dat Kleurlingkiesers van die gemeenskaplike kieserlys verwyder moet word.

In 1929 het hy in Victoria-Wes as kandidaat van die NP teen die latere senator A.M. Conroy van die SAP gestaan en hom met 88 stemme verslaan. Vier jaar later is hy deur die NP van Humansdorp gevra om hom aldaar verkiesbaar te stel in die plek van die pas oorlede minister Charlie Malan. Hy het dit gedoen en Humansdorp tot 1966 as Volksraadslid verteenwoordig. Dit het gestrek van die Van Stadensrivier af tot by Plettenbergbaai en ook die Kouga en die Langkloof ingesluit. Daarná het hy senator geword, 'n posisie wat hy tot 1970 beklee het. Dit beteken dat sy parlementêre loopbaan oor ’n tydperk van 41 jaar gestrek het, net so lank as dié van sy vader. Hy het egter nog tot 1972 as ondervoorsitter van die Kaaplandse NP aangebly voordat hy finaal uit die aktiewe politiek getree het.

Ná die Nasionale Party se verrassende oorwinning in 1948 stel dr. D.F. Malan hom aan as minister van spoorweë. In 1954 word hy minister van lande, bosbou en waterwese. Dit was deur sy toedoen dat die voormalige Paul Sauer-dam (nou die Kougadam) gebou is ter wille van die boere van die Kouga.

Die webwerf van die hoërskool wat na Paul Sauer genoem is, sê

Deur sy bemiddeling is die N2-Nasionale pad vanaf Kaapstad gebou met ook die beroemde Paul Sauer-brug (Groot Stormsrivierbrug) oor die Stormsrivier, as bekende landmerk in die Tsitsikamma. Hy het ook veel gedoen om die boswerker se lewensstandaard op te hef en hulle werktoestande te verbeter. As gevolg van sy toegewydheid en die bewondering wat sy kiesers in die Humansdorp-kiesafdeling vir hom gehad het, het die inwoners van Kareedouw besluit om die plaaslike skool na hom te genoem en sedert 1963 staan die skool bekend as Hoërskool Paul Sauer.

Sauer tree in 1963 uit die aktiewe politiek en is op 11 Januarie 1976 aan ’n longkwaal oorlede en op Stellenbosch begrawe.

Die teenswoordige Groot Stormsrivierbrug in die Oos-Kaap is in 1958 voltooi en na hom genoem. Die Kougadam, naby Patensie in dieselfde provinsie, het vanaf sy voltooiing in 1967 as die Paul Sauerdam bekend gestaan. Eweneens staan die hoërskool op die Oos-Kaapse dorp Kareedouw bekend as die Hoërskool Paul Sauer.




</doc>
<doc id="56169" url="https://af.wikipedia.org/wiki?curid=56169" title="W.A. Hofmeyr-prys">
W.A. Hofmeyr-prys

Die W.A. Hofmeyr-prys 'n letterkundeprys vir drama, digkuns en prosa, is begin deur Nasionale Pers ter nagedagtenis van 'n voormalige voorsitter van die maatskappy se direksie, W.A. Hofmeyr. Dit is in 1954 die eerste keer toegeken. Oorspronklik het net boeke wat uitgegee is deur Nasionale Boekhandel in aanmerking gekom, maar vanaf 1970 is dit verander na publikasies van Tafelberg Uitgewers. 

Enkele vorige wenners:



</doc>
<doc id="56170" url="https://af.wikipedia.org/wiki?curid=56170" title="W.A. Hofmeyr">
W.A. Hofmeyr

William (Willie) Angus Hofmeyr (Montagu 16 Maart 1869 – Stellenbosch 18 Oktober 1953) was 'n Afrikaanse kultuurleier en sakeman.

Willie Hofmeyr was die derde seun van ds. Servaas Hofmeyr. Sy oom was prof. Nicolaas Hofmeyr, hoogleraar aan die Teologiese Kweekskool op Stellenbosch. Sy oudste broer was Henry John Hofmeyr, die Randse pionier, prokureur, opvoedkundige en vooraanstaande figuur in die openbare lewe.

Nadat Willie Hofmeyr sy BA in 1889 op Stellenbosch verwerf het, praktiseer hy in die regte in Johannesburg en ná die Anglo-Boereoorlog word hy vennoot in die firma Bisset en Hofmeyr in Kaapstad. Hy was medestigter en eerste sekretaris van die Afrikaanse Taalvereniging (A.T.V.) en ook een van die stigters van die Zuid-Afrikaanse Akademie voor Taal, Letteren en Kunste (nou die Suid-Afrikaanse Akademie vir Wetenskap en Kuns) en die Hoërskool Jan van Riebeeck in Kaapstad.

In 1914 was hy een van die 14 manne wat besluit het om 'n Afrikaanse dagblad, "Die Burger" in Kaapstad te stig. Hy bly voorsitter van Naspers, uitgewersmaatskappy van die koerant, tot en met sy dood in die ouderdom van 84. Hy word in 1915 aangestel as organiserende van die pasgestigte Nasionale Party in Kaapland en in 1929 word hy senator.

Hy het egter in veel meer as net die politiek belanggestel en hom veral die verarming van Afrikaanssprekendes vanweë die Anglo-Boereoorlog en die Rebellie van 1914 ter harte geneem. Hofmeyr het besef iets sou aan die lewensomstandighede van sy volksgenote gedoen moes word en so speel hy 'n leiersrol in die stigting van die assuransiemaatskappy Santam in 1918 en van die lewensversekeringsmaatskappy Sanlam in dieselfde jaar as filiaal van Santam. Van albei dié instellings was hy die eerste voorsitter, poste wat hy lewenslank beklee het. Hy was ook tot en met sy dood voorsitter van African Homes Trust, vir wie Santam uitgekoop het, en Bonuskor.

Die Universiteit van Stellenbosch het hom in 1947 vereer met die eredoktorsgraad D.Com. Ná sy dood stel die Nasionale Pers die W.A. Hofmeyr-prys vir letterkunde tot sy nagedagtenis in.



</doc>
<doc id="56175" url="https://af.wikipedia.org/wiki?curid=56175" title="Millwood">
Millwood

Millwood is ‘n verlate goudmyn aan die suidelike hellings van die Outeniquaberge en ongeveer 17 km noord-noordwes van Knysna.

Die ontdekking in 1876 van ‘n goudklont in die Karatararivier deur James Hooper het ‘n toestroming van delwers van so ver as Kalifornië en Australië tot gevolg gehad. C.F. Osborne, ‘n padingenieur, het spoelgoud in die Millwood-gebied gevind. In 1886 is die aanwesigheid van ‘n goudrif in die heuwels vasgestel. Gevolglik word in Januarie 1887 340 hektaar grond by Millwood amptelik as een van die eerste goudveld in Suider-Afrika geproklameer. Om koningin Victoria se 50 jaar op die Britse troon te herdenk, word in dieselfde jaar die spoelgouddelwerye tot Victoria Jubilee Creek herdoop. 

Millwood het op daardie stadium bestaan uit ‘n aantal woonhuise, losieshuise, kerke, winkels, ‘n doktersspreekkamer, ‘n bank, ‘n skool, ‘n poskantoor en ‘n staatskantoor en het ‘n permanente inwonertal van nagenoeg 400 gehad. Goudproduksie was egter baie laag en teen die einde van 1887 was dit reeds duidelik dat die voortsetting daarvan nie lonend was nie. Delwers het na die nuwe goudvelde van Barberton en die Witwatersrand vertrek om daar hul geluk te soek. Teen 1890 was Millwood feitlik verlate.

In 1924 is die Millwood-goudveld gedeproklameer en die gebied is vandag deel van Sanparke. Twee huise staan nog. Buiten die begraafplaas kan oorgroeide skagte, fondamente van huise en strate en ou mynboutoerusting gesien word. Dalene Matthee verwys in Kringe in 'n bos na Meulbos wat waarskynlik die Afrikaans vir Millwood is.


</doc>
<doc id="56183" url="https://af.wikipedia.org/wiki?curid=56183" title="Vallei van Verlatenheid">
Vallei van Verlatenheid

Die Vallei van Verlatenheid bied een van die skouspelagtigste berguitsigte in Suid-Afrika. Dit is ‘n natuurmonument van besondere geologiese betekenis. Hierdie besienswaardigheid lê 14km van Graaff-Reinet op die R63 hoofpad na Murraysburg.

Loodregte kranse en hoë dolerietpilare teen die agtergrond van die vlaktes van die Kamdeboo is die gevolg van vulkaniese werking en erosie 150 tot 190 miljoen jaar gelede. 

Hierdie besondere stuk bergterrein is in 1935 tot nasionale gedenkwaardigheid verklaar. Pierneef het dit in een van sy skilderye verewig.



</doc>
<doc id="56185" url="https://af.wikipedia.org/wiki?curid=56185" title="Keele-universiteit">
Keele-universiteit

Keele-universiteit is 'n universiteit in Keele, Engeland.



</doc>
<doc id="56186" url="https://af.wikipedia.org/wiki?curid=56186" title="Aston-universiteit">
Aston-universiteit

Aston-universiteit is 'n universiteit in Birmingham, Engeland.



</doc>
<doc id="56191" url="https://af.wikipedia.org/wiki?curid=56191" title="Tsjalga">
Tsjalga

Tsjalga (Bulgaars: чалга; dikwels ook as chalga getranskribeer) of popfolk (попфолк) is 'n Bulgaarse variant van Serwiese turbo-folk wat sedert die 1990's tot dié land se suksesvolste genre van popmusiek ontwikkel het.

Net soos turbo-folk word ook tsjalga deur herhalende ritmes en melodieë asook invloede van 'n verskeidenheid musikale genres oorheers wat tiperend vir die musiek van Balkanlande is - soos Arabiese, Turkse, Griekse en Roma-musiek, maar ook flamenco en klezmer. 'n Belangrike onderwerp in liedtekste is die belangstelling in seks en merkprodukte.

Bekende sangeresse van die genre sluit Malina (Малина) Ivana (Ивана), Desi Slava (Деси Слава), Emilia Walewa (Емилия Вълева), Preslawa (Пρеслава), Anelija (Анелия), Marija (Мария), Gloria (Глория) en Sofi Marinowa (Софи Маринова). Azis (Азис) is een van die gewildste manlike popfolk-sterre.

Die belangrikste Bulgaarse popfolk-etiket "Payner" (Пайнер) het sy eie musiekkanaal, "Planeta Payner" (Планета Пайнер), gestig wat byna uitsluitlik popfolk-titels speel.



</doc>
<doc id="56193" url="https://af.wikipedia.org/wiki?curid=56193" title="San-en-Khoi-volksmoordgedenkteken">
San-en-Khoi-volksmoordgedenkteken

Die San-en-Khoi-volksmoordgedenkteken (1702-1809) (Engels: "San and Khoi genocide memorial") gedenk die gesneuweldes van die San en Khoi in hul vryheidstryd. Hierdie monument staan op 'n koppie buite Graaff-Reinet op die pad na Port Elizabeth en wil erkenning gee aan die San en Khoi as die eerste inheemse mense wat 'n stryd gevoer het om Suid-Afrika te bevry. Veral die rol van Kabo, Heikon, Ndlambe en Makana as leiers in die strewe na geregtigheid, vrede en vryheid word herdenk. Hierdie gedenkteken is op 17 Maart 2006 onthul deur mev. Nomsa Jajula, die Lid van die Uitvoerende Raad vir Sport, Ontspanning en Kultuur van die Provinsie Oos-Kaapland.



</doc>
<doc id="56194" url="https://af.wikipedia.org/wiki?curid=56194" title="Rio Grande">
Rio Grande

Die Rio Grande (Spaans vir "groot Rivier", soos genoem in die Verenigde State), Río Bravo del Norte [ˈri.o ˈβɾaβo ðel ˈnorte] of net Río Bravo ("Wilde rivier van die Noorde", soos genoem in Meksiko), is 'n groot suidoos-vloeiende rivier in Noord-Amerika. Die rivier, met 'n lengte van 3 051 km, is die derde langste rivier in die Verenigde State na die Missouririvier-Mississippirivier en die Yukonrivier asook Meksiko se langste rivier.

Die Rio Grande ontspring in die Rotsgebergte in die Amerikaanse deelstaat Colorado en vloei vir sowat 300 km deur dié deelstaat. Die rivier vloei in 'n suidelike rigting sowat 750 km deur Nieu-Meksiko, bereik dié deelstaat se hoofstad Albuquerque en later die tweede grootste stad Las Cruces. Aansluitend bereik die rivier tussen El Paso en Ciudad Juárez die Meksikaans-Amerikaanse grens en vorm vanaf hier vir sowat 2 000 km die grens tussen Texas en die noordoostelike Meksikaanse deelstate Chihuahua, Coahuila, Nuevo León en Tamaulipas. In die buitenste noorde van die deelstaat Tamaulipas is die stad Nuevo Laredo aan die rivier en aan die Texaanse kant die susterstad Laredo geleë.

Die Rio Grande mond in die Golf van Meksiko uit en vorm sedert die ondertekening van die Verdrag van Guadalupe Hidalgo op 2 Februarie 1848 as gevolg van die Meksikaans-Amerikaanse Oorlog (1846–1848) die grens tussen Meksiko en die Verenigde State.

Die Rio Grande ontspring as 'n smeltwaterstroompie op Windom Peak (3 700 m) in die San Juan-berge in Suidwes-Colorado en vloei via 'n canyon ’n woudgebied binne voordat dit die breë, vrugbare San Luis-vallei bereik.

Hier word sy water vir die eerste keer vir besproeiing aangewend, naamlik vir die San Luis-valleiherwinningsprojek. Vanuit Colorado volg die rivier via die Rio Grande-kloof en die White Rock-kloof 'n roete deur die noorde van Nieu-Meksiko.

Noord van Albuquerque word die riviervallei breër en daarvandaan vloei die Rio Grande oor 'n breë en droë plato met 'n koue steppeklimaat deur die res van Nieu-Meksiko. Die Elephant Butte-dam is in 1916 in die gebied voltooi en twee groot studamme, die Elephant Butte-reservoir en die Caballo-reservoir, gaar water op vir die Rio Grande-herwinningsprojek by die stad Las Cruces in die Mesilla-vallei in die suide van Nieu-Meksiko.

Die studamme in die boloop van die rivier bring mee dat die Rio Grande by El Paso en Ciudad Juárez (op die ander oewer) drie tot ses maande van die jaar droog lê, te meer omdat die aangrensende warm steppe- en woestyngebied byna geen reën kry nie.

Dit vloei vir nog sowat 350 km in 'n suidoostelike rigting voordat een van sy minder belangrike syriviere, die Rio Conchos (590 km), wat in die Sierra Madre Occidental in Meksiko ontspring, daarby aansluit. By die riviere se samevloeiing is twee spoorwegsentra vir spoorwegverkeer oor die grens tussen die Verenigde State en Meksiko, naamlik die stad Ojinaga (Meksiko) en die dorp Presidio (Texas).

Van hier af kronkel die Rio Grande in ’n noordoostelike rigting deur drie canyons op 'n diepte van tussen 450 en 500 m. Die Big Bend National Park kom in die omgewing aan Texas se kant van die rivier voor.

Aan die begin van die benedeloop sluit die Pecosrivier (1 500 km), wat noord van Sante Fe op die Santa Fe Baldy (3 847 m) in die suidelike Rotsgebergte ontspring, by die Rio Grande aan. (Die Amistad-reservoir ontvang water uit albei riviere.)

Die internasionale Amistad-dam, wat by die stede Del Rio in die Verenigde State en Ciudad Acuna in Meksiko geleë is (hulle word met 'n brug verbind), is in 1969 ingevolge 'n ooreenkoms tussen die twee lande in gebruik geneem. Van die dam af vloei die rivier in ’n suidoostelike rigting tot in die kusvlakte in die omgewing van die vernaamste grensposte, Eagle Pass (Verenigde State) en Piedras Negras (Meksiko).

Ondanks die deurgaans droë steppeklimaat is die rivier vanweë die klein syriviere hier dwarsdeur die jaar vol water en word dit selfs breër. Ongeveer 120 km stroom af van die belangrike spooroorgang tussen Laredo (Verenigde State) en Nuevo Lareda (Meksiko) sluit die Rio Salado (600 km lank), wat in die Sierra Madre Oriental ontspring, by die Rio Grande aan en word die Falconreservoir (96 km lank) gevorm. In die omgewing van die Falcon-dam, wat in 1954 voltooi is, is die Rio Grande vir die laaste 200 km bevaarbaar.

Die Benede-Rio Grandevallei is die vernaamste besproeiingslandbougebied en groente, katoen en sitrusvrugte word daar verbou. Aan die deltamonding lê die stede Matamoros (Meksiko) en Brownsville (Verenigde State); laasgenoemde het as 'n hawestad begin ontwikkel nadat 'n kanaal van 27 km in 1936 na die Golf van Meksiko gebou is.

Benewens die voorsiening van elektrisiteit en die verskaffing van water is die Rio Grande ook 'n vername bron van ontspanning vir inwoners van die omliggende gebiede. Verskeie delfstowwe word in die omgewing van die rivier aangetref, byvoorbeeld olie, gas, steenkool, uraan, goud, silwer, potas en gips. Omdat die Rio Grande 'n grensrivier is, het geskille tussen die Verenigde State en Meksiko soms in die verlede opgeduik, byvoorbeeld wanneer die rivier sy vloei verander het.

Verskeie ooreenkomste moes ook oor waterverdeling aangegaan word nadat die studamme opgerig is. Vanweë die groot verskille in die stand van welvaart tussen die Verenigde State en Meksiko, is die rivier, wat dikwels droog lê, ’n gewilde grensoorgang vir Meksikaanse immigrante.



</doc>
<doc id="56199" url="https://af.wikipedia.org/wiki?curid=56199" title="Yukonrivier">
Yukonrivier

Die Yukonrivier (Engels: "Yukon River", Frans: "Fleuve Yukon") is 'n groot wes-vloeiende rivier in Noord-Amerika. Dié rivier, met 'n lengte van 3 190 km (1 982 myl), is die vyfde langste rivier in Noord-Amerika en die mees westelike een. Yukonrivier beteken "Groot Rivier" of "Groot, wyd rivier" in die tale van die inheemse Amerikaanse bevolking, wat aan die stroomgebied van die rivier woon. Dus is die naam Yukon net 'n Anglisisme van die Gwich'in-woord "Yu-kun-ah" ("Groot Rivier"). Naburige Eerste Nasies - soos die Koyukon of die Deg Hit'an - het die rivier ook "Yookkene" ("Groot, wyd rivier") of "Yukkhane" ("Groot Rivier") genoem.

Die Yukonrivier ontspring in die Llewellyn-gletser by die Atlinmeer in die Rotsgebergte in die Kanadese provinsie Brits-Columbië net suid van Yukon se grens. Aansluitend vloei die rivier in 'n noordwestelike rigting deur dié gebied, wat na die rivier genoem is. Net wes van Yukon se hoofstad, Whitehorse, kruis die Yukonrivier die Kanadees-Amerikaanse grens en vloei in 'n westelike rigting deur die deelstaat Alaska, voordat die rivier in 'n uitgestrekte delta in die Beringsee uitmond. Die stroomgebied van die Yukonrivier is 25% groter as die oppervlakte van die deelstate Texas of Alberta.


</doc>
<doc id="56212" url="https://af.wikipedia.org/wiki?curid=56212" title="Bloedige Sondag in Vilnius">
Bloedige Sondag in Vilnius

Die term Bloedige Sondag verwys na die gebeure op 13 Januarie 1991 in Vilnius toe veertien mense tydens betogings vir die vryheid en onafhanklikheid van Litaue (wat destyds nog 'n Sowjet-republiek was) dood en meer as 1 000 beseer is. Die slagoffers is doodgeskiet of deur Sowjet-Russiese tenks platgery. Een Sowjet-soldaat is per ongeluk noodlottig getref deur vriendelike vuur.

Die Republiek van Litaue het op 11 Maart 1990 sy onafhanklikheid van die Sowjetunie verklaar en daarna in 'n politieke en ekonomiese noodtoestand verkeer. Naas die ekonomiese moeilikhede het ook 'n energiekrisis die openbare vertroue in die nuutgestigte staat ondermyn. Die Sowjetunie het tussen April en laat Junie 'n ekonomiese blokkade teen Litaue ingestel.

Die inflasiekoers het op 100% gestaan en verder versnel. Die eensydige onafhanklikheidsverklaring van Litaue het daarnaas misnoeë by Litause se etniese minderhede van Poolse en Russiese afkoms gewek. Baie van hulle was immers aanhangers van die Litause Kommunistiese Party (wat deur Moskou oorheers is) en die kommunisties oorheerste Jedinstwo-beweging.

Spanninge het vroeg in 1991 verder toegeneem. Gedurende die vyf dae voor die Januarie-gebeure het Russiese, Poolse en ander werkers teen die regering se prysverhogings vir verbruikersgoedere en beweerde etniese diskriminasie geprotesteer. Volgens "Human Rights Watch" het die Sowjet-regering destyds 'n propaganda-veldtog begin om die etniese spanninge verder op te laat loop. 

Die konflik tussen die parlementsvoorsitter, Vytautas Landsbergis, en die meer pragmatiese eerste minister Kazimiera Prunskienė het op 8 Januarie sy hoogtepunt bereik toe sy bedank het. Prunskienė het op daardie dag met die Sowjetleier Michail Gorbatsjof ontmoet. Die eerste minister se versoek om nie militêr op te tree nie is deur Gorbatsjof geweier.
Op dieselfde dag het die Jedinstwo-beweging 'n protesvergadering voor die Hoogste Raad van Litaue gehou. Betogers het 'n poging onderneem om die parlementsgebou te storm, maar is deur ongewapende veiligheidsmagte met waterkanonne uiteen gejaag. Alhoewel die Hoogste Raad ten gunste van 'n hersiening van die prysverhogings gestem het, het die proteste, wat deur Jedinstwo ("Eenheid") en die Kommunistiese Party gesteun is, verder verskerp. Gedurende 'n toespraak, wat op radio en televisie uitgesaai is, het Landsbergis 'n oproep op alle ondersteuners van Litause onafhanklikheid gedoen om by die belangrikste regerings- en infrastrukturele geboue te vergader en hulle te beskerm.

Tussen 8 en 9 Januarie is 'n aantal spesiale militêre Sowjet-eenhede na Litaue gevlieg (waaronder die befaamde Alpha-anti-terreur-groep en Sowjet-Russiese lugmag-paratroepe). Volgens amptelike verklarings was hierdie stap nodig om die grondwetlike orde en wette van die Litause SSR en die Sowjetunie te handhaaf.

Op 10 Januarie het Gorbatsjof hom tot die Hoogste Raad gewend om die grondwet van die Sowjetunie in Litaue te herstel en alle nie-grondwetlike wette te herroep. Hy het daarna verwys dat 'n militêre intervensie binne enkele dae moontlik was. Toe Litause regeringsamptenare Moskou se waarborg dat troepe nie ontplooi sou word nie gevra het, het hulle van Gorbatsjof geen antwoord ontvang nie.


</doc>
<doc id="56216" url="https://af.wikipedia.org/wiki?curid=56216" title="Volksraad Verkiesing Kommissie">
Volksraad Verkiesing Kommissie

Die Volksraad Verkiesing Kommissie ("sic"; VVK) is 'n administratiewe liggaam wat hulleself beywer om 'n verkiesing vir volksgenote van die Boere-Afrikanervolk te organiseer. Hulle is polities neutraal en vergelyk hul werk met dié van die Onafhanklike Verkiesingskommissie van Suid-Afrika (OVK). Hulle doel is om kiesers te registreer en 'n verkiesing te administreer om sodoende 'n volksraad tot stand te bring wat selfregering van die Suid-Afrikaanse regering kan eis.

Volgens artikel 235 van die Grondwet van Suid-Afrika, wet 108 van 1996, kan enige gemeenskap wat 'n gemeenskaplike kultuur- en taalerfenis deel, op selfbeskikking aandring binne 'n territoriale entiteit in die Republiek of op enige ander wyse, soos deur nasionale wetgewing bepaal.

Daarbenewens word die reg tot selfbeskikking deur die Verenigde Nasies en ander wêreldliggame erken.

Die VVK het op 18 Augustus 2007 tydens 'n ope vergadering in Pretoria tot stand gekom om 'n verteenwoordigende stem vir die Boere-Afrikanervolk te verkry. Hulle sentrale komitee bestaan uit:

Die VVK se eerste verkiesing het op 23 September en 24 September 2011 plaasgevind. Slegs geregistreerde kiesers kon hieraan deelneem en kon by enige VVK-stempunt, ongeag waar hulle woon, gaan stem het. Elke kieser kon sy kruisie agter sewe of minder kandidate se name trek. Die sewe kandidate wat van die meeste stemme op hulleself verenig het, is tot die Boere-Afrikanervolksraad verkies.

'n Aantal van 34 532 mense het vir die verkiesing geregistreer en 23 678 mense het uiteindelik gestem. Afrikaanse media het feitlik geen dekking aan die verkiesing gegee nie. Selfs betaalde advertensies is deur Afrikaanse media geweier.

Die VVK is op 5 Junie 2012 deur Anthony Benadie van die Demokratiese Alliansie (DA) by die Menseregtekommissie (MRK) vir haatspraak verkla. Volgens Benadie sou 'n protesaksie van die VVK na die moord op 'n 5-maande-oue babaseun en sy 66-jarige dagmoeder op haatspraak neerkom deurdat die volgende stellings op plakkate vertoon is:

Die MRK bevind dat hierdie slagspreuke op haatspraak neerkom en gee die VVK opdrag om 'n onvoorwaardelike, geskrewe, publieke verskoning in 'n koerant wat deur die swart gemeenskap gelees word, te publiseer.



</doc>
<doc id="56218" url="https://af.wikipedia.org/wiki?curid=56218" title="Universiteit van Brighton">
Universiteit van Brighton

Die Universiteit van Brighton (ook bekend as Brighton-universiteit) is 'n universiteit in Brighton, suidelike Engeland.



</doc>
<doc id="56219" url="https://af.wikipedia.org/wiki?curid=56219" title="Onafhanklike Verkiesingskommissie van Suid-Afrika">
Onafhanklike Verkiesingskommissie van Suid-Afrika

Die Onafhanklike Verkiesingskommissie (OVK) van Suid-Afrika is 'n nie-politiese organisasie wat sedert April 1994 Suid-Afrika se nasionale, provinsiale en munisipale verkiesings administreer.

'n Tydelike Verkiesingskommisie was gedurende 1993 aangestel om die Suid-Afrikaanse algemene verkiesing van 1994 te administreer. Die verkiesing is op 27–29 April 1994 gehou. Die permanente Verkiesingkommissie is op 17 Oktober 1996 gestig, en het sedertdien algemene (nasionale en provinsiale) en munisipale verkiesings in Suid-Afrika behartig.



</doc>
<doc id="56232" url="https://af.wikipedia.org/wiki?curid=56232" title="Texaanse Onafhanklikheidsoorlog">
Texaanse Onafhanklikheidsoorlog

Die Texaanse Onafhanklikheidsoorlog (Engels: "Texas War of Independence", Spaans: "Guerra de la Independencia de Texas") of Texaanse Rewolusie (Engels: "Texas Revolution", Spaans: "Revolución de Texas") was 'n oorlog in Noord-Amerika tussen Meksiko en die Republiek van Texas, wat op 2 Oktober 1835 as 'n rewolusie teen Meksikaanse heerskappy begin het en op 21 April 1836 met die onafhanklikheid van Texas geëindig het. Ná die oorlog is die Republiek van Texas gestig, wat in 1845–1846 deur die VSA geannekseer is. Dit het gelei tot die Meksikaans-Amerikaanse Oorlog van 1846–1848.

Gedurende die tyd toe Texas sy onafhanklikheid verklaar het, het onafhanklikheidsbewegings ook in ander deelstate van Meksiko ontstaan, en eie republieke is gestig. Die Republiek van die Rio Grande het kortstondig gedurende 1840 bestaan. Die tweede Republiek van Yucatán het in 1841 sy onafhanklikheid geproklameer, wat deur die Verenigde Koninkryk erken is, en tot die Kasteoorlog in 1847 bestaan. Die Republiek van Kalifornië het in 1846 van Meksiko onafhanklik geword en tot die Amerikaanse anneksasie tydens die Meksikaans-Amerikaanse Oorlog bestaan.



</doc>
<doc id="56234" url="https://af.wikipedia.org/wiki?curid=56234" title="Meksikaanse Rewolusie">
Meksikaanse Rewolusie

Die Meksikaanse Rewolusie (Spaans: "Revolución mexicana") was 'n burgeroorlog in Meksiko tussen konserwatiewe Counter-rewolusionêre magte en liberale Rewolusionêre magte vanaf 20 Februarie 1910 tot 1920. In die Rewolusie het die Verenigde State die diktatoriese regering van Porfirio Díaz ondersteun en Veracruz beset, om 'n Duitse flottielje te onderskep.

In Januarie 1917 het die Duitse Keiserryk 'n allianse met Meksiko teen die VSA gesoek, wat gelei het tot die VSA sy toetrede tot die Eerste Wêreldoorlog, waarop die Amerikaanse troepe Meksiko in Februarie 1917 verlaat het.

Gedurende dieselfde maand het Meksiko 'n nuwe Grondwet ontvang, maar die implementering daarvan is deur die sosiaal-konserwatiewe Carranza-bewind uitgestel. Met dié Grondwet het Meksiko 'n presidensiële republiek geword, wat 'n kompromis tussen liberale en konserwatiewe kragte is. Met die verkiesing van Álvaro Obregón tot president op 26 Oktober 1920 en sy beëdiging op 1 Desember 1920 het die aktiewe deel van die rewolusie geëindig, maar die gevolge daarvan was nog enkele dekades lank waarneembaar.


</doc>
<doc id="56237" url="https://af.wikipedia.org/wiki?curid=56237" title="Groot-Bulgaarse Ryk">
Groot-Bulgaarse Ryk

Die Groot-Bulgaarse Ryk (Bulgaars: Велика България), afgelei van die Griekse Η παλαια μεγαλη Βουλγαρια; "megale Boulgaria") is deur die Proto-Bulgare, 'n Turkse volk, in Suid-Rusland en die Noord-Kaukasus gestig. In teenstelling met die latere groot Bulgaarse ryke (1ste, 2de en 3de Bulgaarse Ryk) het dit nie oor die Balkanskiereiland gestrek nie, maar was noord van die Swartsee en die See van Azof geleë. Die naam van die ryk gaan terug na Bisantynse geleerdes. Sy hoofstad was die hawestad Phanagoria.

Die Wolga-Bulgare, wat tussen die 7de en 13de eeu eweneens gebiede in Rusland bewoon het, was 'n deel van die Proto-Bulgaarse volk wat ná die vernietiging van die Groot-Bulgaarse Ryk in hul stamgebied langs die Wolgarivier gebly het.


</doc>
<doc id="56239" url="https://af.wikipedia.org/wiki?curid=56239" title="Oriënt-eksprestrein">
Oriënt-eksprestrein

Die Oriënt-eksprestrein was oorspronklik 'n luukse trein van die "Compagnie Internationale des Wagon-Lits (CIWL)" wat Parys met Konstantinopel (later Istanboel) verbind het.

Hierdie sneltrein, waarna dikwels as die "koning van treine" of "die trein van konings" verwys word, was die kernelement in 'n hele luukse passasierstreinstelsel wat veral Parys en seehawens langs die Engelse Kanaalkus met 'n verskeidenheid bestemmings in Sentraal- en Oos-Europa asook op die Balkan-skiereiland verbind het.

Ná die Tweede Wêreldoorlog het luukse treinreise minder gewild geraak, en die Oriënt-ekspres is tot 'n gewone sneltrein afgeskaal. Die laaste oorblyfsel van die oorspronklike treinroete was 'n trein wat as "Orient Express" vanaf Junie 2007 op die roete tussen Straatsburg en Wene gery het. Toe 'n nuwe treinrooster in Desember 2009 ingestel is, is ook hierdie laaste treinroete – en sodoende ná 126 jaar ook die Oriënt-ekspres as geskeduleerde treinroete – gekanselleer.

Sedert die middel van die 1970's bied 'n aantal spoorwegmaatskappye spesiale treinritte met gerestoureerde spoorwaens van die ou CIWL aan. Hierdie treine, wat nie op die treinroosters van Europese spoorwegmaatskappye gelys word nie, ry gedeeltelik op die tradisionele roetes van die historiese Oriënt-ekspres en sy sustertreine. Hul name is ook van die voormalige Oriënt-ekspres afgelei.

Die Oriënt-eksprestrein het ook sy weg tot die literatuur en filmwêreld gevind, veral met Agatha Christie se misdaadroman "Murder on the Orient Express".


</doc>
<doc id="56241" url="https://af.wikipedia.org/wiki?curid=56241" title="Bulgare">
Bulgare

Die Bulgare (Bulgaars: българи, "bǎlgari", [bɤ̞ɫɡɐri]) is 'n Suid-Slawiese volk wat die meerderheidsbevolking van Bulgarye vorm. Tans is 83,5 persent van dié land se bevolking etniese Bulgare. Sowat 'n kwart tot 'n derde van die huidige Bulgaarse bevolking van Bulgarye is nasate van Bulgaarse vlugtelinge uit Masedonië (Makedoniese Bulgare) en Thrasië (Thrakiese Bulgare).

Omstreeks of ná 612 n.C. het Slawiese groepe hulle uitbreiding op die Balkanskiereiland gerig en hulle in die Oos-Romeinse provinsies Moesia en Thracia gevestig. Die naam "Bulgaar" of "Bolgaar" is oorspronklik gebruik om na die sogenaamde Proto-Bulgare (Bulgaars: прабългари) te verwys wat in die 7de eeu uit hulle stamgebiede in die Swartseesteppe verdring is en onder Khan Asparuch en Khan Kuwer na die Balkan geëmigreer het. Hier het hulle ná vyandelike botsings twee onafhanklike khanate met die toestemming van die Bisantyne gestig: Asparuch die sogenaamde Eerste Bulgaarse Ryk in die Dobroedja (679) en Kuwer 'n tweede ryk in die huidige Masedonië (680).

Navorsers neem tans aan dat die Proto-Bulgare net 'n klein bolaag van die samelewing gevorm het en geleidelik deur die Slawiessprekende meerderheid geassimileer is, terwyl die etnoniem Bulgare na alle onderdane van die Bulgaarse khans begin verwys het. Wetenskaplikes tref eers ná die kerstening van die Bulgare in 864 geen onderskeiding meer tussen Bulgare en Proto-Bulgare nie. Die Eerste Bulgaarse Ryk is tot en met 1018 deur Proto-Bulgare geregeer en het daarna onder Bisantynse bewind gekom. Gelyktydig het nog 'n Bulgaarse ryk met 'n Turkse bevolking aan die bolope van die Wolgarivier bestaan. Na hierdie sogenaamde Wolga-Bulgare word steeds as "Bolgare" verwys.

Die derde element in die Bulgaarse etnogenese was volgens die Bulgaarse nasionale geskiedskrywing die Thrakiërs, 'n volk wat sedert die 2de millennium v.C. die suide en vanaf die 8ste eeu v.C. ook die noordelike dele van die Balkanskiereiland bewoon het. Die beduidendste stedelike nedersettings en handelsplekke aan die Swartsee gaan terug na hierdie volk. Die moontlikheid bestaan dat daar in die 7de eeu nog 'n grotendeels geromaniseerde Thrakiese bevolking naas geïmmigreerde Slawiërs in die Bulgaarse khanate was, tog bly hierdie bewering steeds omstrede. Kritici beskou dié hipotese as 'n poging om 'n etniese kontinuïteit te konstrueer wat na die antieke bevolking van die gebied teruggaan.

Volgens historiese dokumente het die Bisantyne voor die Slawiese immigrante geswig, terwyl die meeste stede en nedersettings hul Slawiese en Thrakiese name oor 'n lang tydperk behou het en botsings met die inheemse bevolking blykbaar nie voorgekom het nie. Die meeste geskiedkundiges neem egter aan dat die Thrakiërs lankal geromaniseer of gehelleniseer was toe die Slawiërs na die Balkan uitgebrei het.

Christelike gemeentes van geromaniseerde Thrakiërs het al voor die stigting van die Bulgaarse Ryk in 679 en ook onder die Proto-Bulgare (Khan Kubrat) bestaan, maar hulle was nie representatief vir die groot meerderheid van die bevolking nie wat hoofsaaklik uit Slawiërs en Proto-Bulgare bestaan het – twee volksgroepe met hul eie heidense gode en godhede.

Die Proto-Bulgare het die hemelgod Tangra as hul oppergod vereer, terwyl die Slawiese godsdiens min of meer as natuurreligie beskryf kan word en die aanbidding van 'n aantal oppergode soos Peroen, Swarog of Svarožić ingesluit het. Dit is tans nie bekend of enkele Slawiërs destyds al die Christelike geloof oorgeneem het nie.

Met die kerstening van Bulgarye tydens die tweede helfte van die 9de eeu het hierdie godsdienstige verskille tussen die etniese groepe verdwyn. Die Bulgaarse volk het die Christendom in 864 onder Khan Boris I deur Photios I, die patriarg van Konstantinopel, as staatsreligie aanvaar.

Die Bulgaars-Ortodokse Kerk is in 927 deur die Bisantynse keiser Romanos I Lakapenos en die Bisantynse senaat as outokefale gekanoniseerde Ortodokse patriargaat-kerk erken en is sodoende een van die oudste Christelike kerke ter wêreld. Die vroeë kerstening onder Cyrillus en Methodius – ander Slawiese volke het die nuwe geloof eers later oorgeneem – was een van die belangrikste gebeurtenisse in die Bulgaarse geskiedenis en het die nasionale identiteit van Bulgare versterk. Die meerderheid Bulgare is vandag steeds Ortodokse Christene.

Die oorgrote meerderheid Bulgare praat Bulgaars, 'n Suid-Slawiese taal, as hul moedertaal. Dit is nie verwant aan die uitgestorwe tale van die Wolga- en Proto-Bulgare nie wat deel uitmaak van die Oghuriese of Bolgaarse tak van die Turkse taalfamilie.

Vanweë die uitbreiding van die Oud-Bulgaarse taal en kultuur (waaronder die ontwikkeling van die Cyrilliese alfabet aan die hof van die Bulgaarse tsare gedurende die 9de eeu) na ander Slawiese volke word daar in die historiese en taalkundige wetenskappe na die "Suid-Slawiese invloed" en "Ou Kerkslawies" gepraat.

Ou Kerkslawies het sy oorsprong in die huidige Bulgarye, en die meeste Oud-Slawiese tekste, wat oorgelewer is, toon Bulgaarse trekke. So beskou sommige wetenskaplikes en talle Bulgare Oud-Kerkslawies as 'n historiese vorm van die Bulgaarse taal waarna ook as "Oud-Bulgaars" (старобългарски /starobəlgarski/) verwys word.

Die Bulgaarse volk kan volgens geografiese geweste in 'n aantal etniese groepe onderverdeel word:

Kleiner etniese groepe sluit die Tronke in die Strandja-bergreeks, die Poljaners of die Kapanzers in die Ludogorie in. Bulgaarssprekende Islamitiese Pomake vorm 'n eie etniese groep.


</doc>
<doc id="56244" url="https://af.wikipedia.org/wiki?curid=56244" title="Universiteit van Southampton">
Universiteit van Southampton

Die Universiteit van Southampton (ook bekend as Southampton-universiteit) is 'n universiteit in Southampton, suidelike Engeland.



</doc>
<doc id="56245" url="https://af.wikipedia.org/wiki?curid=56245" title="Universiteit van Derby">
Universiteit van Derby

Die Universiteit van Derby (ook bekend as Derby-universiteit) is 'n universiteit in Derby, Engeland.



</doc>
<doc id="56246" url="https://af.wikipedia.org/wiki?curid=56246" title="Universiteit van Exeter">
Universiteit van Exeter

Die Universiteit van Exeter (ook bekend as Exeter-universiteit) is 'n universiteit in Exeter, suidwestelike Engeland.



</doc>
<doc id="56247" url="https://af.wikipedia.org/wiki?curid=56247" title="Universiteit van Huddersfield">
Universiteit van Huddersfield

Die Universiteit van Huddersfield (ook bekend as Huddersfield-universiteit) is 'n universiteit in Huddersfield, noordelike Engeland.

Die universiteit het die volgende akademiese skole:



</doc>
<doc id="56249" url="https://af.wikipedia.org/wiki?curid=56249" title="Vulkaan-Eifel">
Vulkaan-Eifel

Die Vulkaan-Eifel (Duits: "Vulkaneifel") is 'n bergstreek op 'n maksimale hoogte van 698,8 meter bo seevlak in die Eifel-bergreeks, 'n middelgebergte in die Duitse deelstaat Rynland-Palts wat deur vulkaniese aktiwiteit gevorm is. Hierdie aktiwiteit duur steeds voort en lei in sommige mere tot uitbarstings van vulkaniese gasse.

Kraters, lavaformasies en sogenaamde "maare" - mere wat ná vulkaniese uitbarstings in kraters gevorm het - getuig van die geologiese verlede van die gebied. So het die vulkaniese aktiwiteit vanaf die Tersiêr aansienlik toegeneem en het vulkane so onlangs soos 10 000 jaar gelede uitgebars. Die Vulkaan-Eifel is bo-oor 'n sogenaamde "hot-spot" geleë wat steeds aktief is en die landmassa in die gebied jaarliks met 1 tot 2 millimeter laat styg.



</doc>
<doc id="56250" url="https://af.wikipedia.org/wiki?curid=56250" title="Pous Gregorius XVI">
Pous Gregorius XVI

Gregorius XVI was die 254ste pous van die Rooms-Katolieke Kerk vir 15 jaar, 3 maande en 30 dae, van 1831 tot 1846. Hy was konserwatief en tradisievas. Hy het demokratiese hervormings in die Kerklike Staat en die res van Europa probeer verhinder omdat hy gedink het demokrasie bevorder linkse revolusionisme. Hy poog om die politieke en kerklike mag van die pous uit te bry. Gregorius was die laaste pous wat verkies is wat nie 'n biskop was nie.

Pous Gregorius XVI is gebore as Bartolomeo Alberto Cappellari (ook bekend as Mauro Cappellari) op 18 September 1765 in Belluno, Republiek Venesië. Hy was die seun van Giovanni Battista Cappellari en sy vrou Giulia Cesa-Pagani. Op 23 Augustus 1783 sluit hy aan by die Camaldolese klooster (deel van die Benediktyners) in Murano naby Venesië. In 1787 word hy priester gewy. In die klooster het hy onder die naam broeder Mauro bekend gestaan. In 1799 publiseer hy "Il Trionfo della Santa Sede" (die oorwinning van die Heilige Stoel) teen die Janseniste. Die werk is in verskeie ander Europese tale vertaal. Op 4 Februarie 1801 word hy 'n lid van die Akademie vir die Katolieke Geloof wat deur Pous Pius VII gestig is. In 1805 word hy ab van die San Gregorio-klooster in Rome. Toe Pous Pius VII deur Napoleon Bonaparte na Frankryk gevange geneem is, vertrek Cappellari na Murano en later in 1814 na Padua. Toe die pous na Rome terugkeer en die Kerklike Staat herstel is, keer hy terug na Rome as die vikaris-generaal van die Camaldolese. Op 21 Maart 1825 stel Pous Leo XII hom aan as kardinaal. Cappellari kry die reg om die regte van Katolieke in die Lae Lande te beveilig met die ondertekening van 'n konkordaat met koning Willem I op 18 Junie 1827. Hy onderhandel 'n vrede met die Ottomaanse Ryk met betrekking tot die Armeense Katolieke gemeenskap. Op 2 Februarie 1831 volg hy Pous Pius VIII op en word biskop gewy op 6 Februarie 1831 en ook as pous gekroon deur kardinaal Giuseppe Albani. Hy regeer tot sy dood op 1 Junie 1846 en word opgevolg deur Pous Pius IX. Die naam ‘Gregorius’ beteken 'wagter'.


Pous Gregorius XVI is onverwags verkies na 'n konklaaf van vier-en-sestig dae. Die voorloper in die verkiesing was kardinaal Giacomo Giustiniani, maar sy kandidatuur is geveto deur koning Ferdinand VII van Spanje. Die ander kandidate, kardinaal Emmanuele De Gregorio en kardinaal Bartolomeo Pacca, was reeds kandidate in die vorige konklaaf en kon nie die vereiste meerderheid haal nie. Om die dooie punt te oorkom is Cappellari verkies na drie-en-tagtig stemminge.

Die rewolusie van 1830 wat die huis van Bourbon uit die kussings gelig het, was 'n groot slag vir die Katolieke monargistiese party in Frankryk. Die Franse verower Ancona en die Kerklike Staat word bedreig. Dit word meermale nodig om hulp van Oostenrykse troepe in te roep on republikeinse terroriste te bedwing. Die konserwatiewes het hervormings uitgestel na bomaanslae en sluipmoorde. Die pous het kardinaal Tommaso Bernettie in 1836 vervang met kardinaal Luigi Lambruschini as staatsekretaris, maar dit het nie gehelp nie.

Die Pous en Lambruschini het tegnologiese vooruitgang soos gasverligting en spoorweë probeer teenwerk omdat hulle geglo het dat dit die middestand sou bevoordeel, wat sou lei tot meer aandrang op politieke regte. Gregorius het spoorlyne "Chemins d'enfer" (paaie van die hel) genoem na aanleiding van die Franse naam "Chemin de fer" (ysterpad). Onder Franse druk het Gregorius wel tallose revolusionêres uit die tronk vrygelaat, iets wat later sou lei tot die opstand teen sy opvolger Pous Pius IX in 1870. Die Pous het slawerny en slawehandel sterk veroordeel.

Tydens Gregorius se pontifikaat was daar opstande in Viterbo in 1836, in Ravenna in 1843 en in Rimini in 1845. Die opstande is onderdruk deur teregstellings, dwangarbeid en verbannings.

Pous Gregorius is vermoedelik dood aan wondroos, 'n akute ontsteking van die dieper lae van die vel.

Pous Gregorius XVI het 75 nuwe kardinale aangestel in 26 konsistories. Weens die omvang van die lys word dit hier gehou.





Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="56251" url="https://af.wikipedia.org/wiki?curid=56251" title="Lys van kardinale aangestel deur Pous Gregorius XVI">
Lys van kardinale aangestel deur Pous Gregorius XVI

Pous Gregorius XVI die 254ste pous van die Rooms-Katolieke Kerk van 1831 tot 1846 het 75 nuwe kardinale aangestel in 26 konsistories.
























Vier kardinale in "in pectore" aangestel, maar nooit bekend gemaak nie.

Een kardinaal is "in pectore" aangestel, maar nooit bekend gemaak nie.




</doc>
<doc id="56254" url="https://af.wikipedia.org/wiki?curid=56254" title="Nqweba-dam">
Nqweba-dam

Die Nqweba-dam (voorheen bekend as die Van Ryneveldpasdam) in die Sondagsrivier lê 1,6 km noord van Graaff-Reinet langs die Van Ryneveldpas tussen Graaff-Reinet en Murraysburg. Dit vorm deel van die Kamdeboo Nasionale Park en is sedert 1999 die eiendom van die Camdeboo Plaaslike Munisipaliteit.

Op 27 September 1920 het die munisipaliteit van Graaff-Reinet en die Van Ryneveldsbesproeiingsraad 'n ooreenkoms aangegaan waarvolgens die munisipaliteit 'n stuk meentgrond sal verskaf vir die bou van 'n dam waaruit die munisipaliteit dan 9 miljoen liter water per dag sal ontvang vir gebruik vir die dorp. In Junie 1921 het die konstruksiewerk begin en op 14 Julie 1925 het die voorsitter van die besproeiingsraad, H. Urquhart, die dam geopen. 

Op 1 Januarie 1932 het die dam vir die eerste keer oorgeloop. Dit het ook gebeur in 1948, Maart 1961, 1974, 1986, Maart 2008 en Februarie 2011. Ongelukkig het die dam nooit aan die oorspronklike verwagtinge voldoen nie. Aanvanklik is gehoop dat 8 500 ha met die uitgebreide kanaalnetwerk besproei sou kon word. Droogtes in die vroeë dertigerjare, die middel van die veertigerjare en die middel van die vyftigerjare van die 20ste eeu het die lewe vir die boere (afhanklik van die water vir suiping vir skape, angorabokke en beeste en besproeiing van lusern en ander veevoer) baie bemoeilik. Op 26 November 1957 is die dam vir die eerste maal leeg verklaar. ‘n Te groot aantal klein damme in die opvanggebied het die afloop sterk laat afneem.

Die opvanggebied is 3 825 km groot en het 'n gemiddelde jaarlikse neerslag van 330 mm. Alhoewel die dam se kapasiteit in 1928 op 79 miljoen m vasgestel is, het dit deur toeslikking sodanig afgeneem dat die volume in die begin van die 21ste eeu reeds gehalveer is. 

Die hoogte van die damwal is 30,48 m bo die rivierbedding en sy lengte is 381 m. Die wateroppervlakte beslaan 1133 hektaar as die dam vol is. 

In 2001 het die Stadsraad besluit om die naam van die dam te verander na Nqweba-dam. Nqweba is die Xhosa vir ontmoetingsplek omdat die dam geleë is by die samevloeiing van die Sondags-, Gats- en Pienaarriviere.

Die dam word nie meer vir besproeiing gebruik nie, maar wel vir die dorp Graaff-Reinet se water en toerisme (watersport, voëlkykery). Omdat die damwal tydens vloede onstabiel is, is dit een van die onveiligste damme van sy formaat in Suid-Afrika. 





</doc>
<doc id="56257" url="https://af.wikipedia.org/wiki?curid=56257" title="Utøya">
Utøya

Utøya is 'n eiland in die Tyrifjord in die munisipaliteit ("kommune") Hole van die Noorse fylke Buskerud, sowat 30 kilometer noordwes van die hoofstad Oslo. Dit is in besit van AUF, die jeugorganisasie van die Noorse Arbeidersparty en word deur die aandelemaatskappy "Utøya AS" bestuur.

AUF reël 'n jaarlikse politieke somerkamp op die eiland. Ná 'n bomontploffing in die middestad van Oslo op 22 Julie 2011 is 69 jongmense in 'n skietaanval op Utøya deur Anders Behring Breivik vermoor. Op dié tydstip was daar 560 jongmense op die eiland.



</doc>
<doc id="56258" url="https://af.wikipedia.org/wiki?curid=56258" title="Nooi van my hart">
Nooi van my hart

Nooi van my hart is 'n Afrikaanse rolprent wat in 1959 vrygestel is. Die was die eerste musiekrolprent in Afrikaans wat in kleur verfilm is (die eerste Afrikaanse en Suid-Afrikaanse rolprent in kleur was Daar Doer in die Bosveld).

Die rolprent is 'n musiekblyspel.




</doc>
<doc id="56263" url="https://af.wikipedia.org/wiki?curid=56263" title="Maagsweer">
Maagsweer

'n Maagsweer (Latyn: "ulcus ventriculi" of "ulcus pepticum") is 'n sweer in die maagslymvlies van die maagwand. Die maag se slymvlies is beskadig en as gevolg van die inwerking van maagsuur, verterende ensieme en soms ook van bakterieë (spesifiek: "Helicobacter pylori"), genees so 'n wond nie maklik nie. Maagswere kom meestal voor in die gebied by die portier en kan in ernstige gevalle selfs tot perforasies in die maagwand lei.

Die hoofsimptoom is periodieke pyn in die maag. Die pyn is gewoonlik aan die bokant van die abdomen onder die ribbes. Sommige mense voel die pyn tot in die ribbekas. Ander simptome sluit in:

'n Medikus kan een van die volgende metodes gebruik om 'n maagsweer te diagnoseer:

Antibiotika word gewoonlik voorgeskryf om die infeksie te beveg.


</doc>
<doc id="56264" url="https://af.wikipedia.org/wiki?curid=56264" title="Universiteit van Essex">
Universiteit van Essex

Die Universiteit van Essex is 'n universiteit in Colchester, Essex, in oostelike Engeland.



</doc>
<doc id="56265" url="https://af.wikipedia.org/wiki?curid=56265" title="Universiteit van Leicester">
Universiteit van Leicester

Die Universiteit van Leicester is 'n universiteit in Leicester, Engeland.



</doc>
<doc id="56266" url="https://af.wikipedia.org/wiki?curid=56266" title="HSC '21">
HSC '21

HSC '21 is 'n Nederlandse amateursokkerspan in die Twentse dorp Haaksbergen. Die span speel in die Topklasse en het in 1999 die nasionale amateurkampioenskap gewen. Die klub het sterk mededinging met Quick '20 en Sportclub Enschede.



</doc>
<doc id="56268" url="https://af.wikipedia.org/wiki?curid=56268" title="Twente">
Twente

Twente is 'n streek in die ooste van Nederland. Die grootste deel val in die provinsie Overijssel (en 'n klein deeltjie in Gelderland). Enschede is die grootste stad in die streek. Daar woon ongeveer 650 000 mense.

In die 1ste eeu v.C. word die huidige streek Twente bewoon deur 'n Germaanse stam die Tubante. Tydens die periode van die Romeinse Ryk het die stam same met andere Germaanse stamme baie oorloë gevoer teen die Romeine. Die Romeine kon nooit die land van die Tubante verower nie, maar sommige Tubante het sich ingeskryf vir die Romeinse legioene. By die Muur van Hadrianus in die Verenigde Koninkryk het hulle inskripsies gevonde van Tubante in Romeinse dienst.

Sedert die middeleeue word Twente bewoond deur die Sakse. Die streek word in die 8e eeu verower deur die Franke, wat die Christendom het verspreid. Vanaf die 10e eeu het die bestuur van Twente geval onder die biskoppe van Utrecht. Tydens die middeleeue het acht Twentse plaatse stadsregte gekry:

Tydens die Tagtigjarige Oorlog is die grootste deel van Twente katoliek gebly, waardeur er in hierdie streek swaar geveg is. Die stede Oldenzaal, Enschede en Ootmarsum (in die tyd die belangrikste stede) het hulle stadsmure verloor in die oorlog. Tydens die Engels-Nederlandse oorloë het die Biskop van Münster tweemaal Twente verower, wat er mede voor gesorg het dat die bevolking katoliek is gebly (waar die grootste deel van Nederland protestant is).

As in 1830 België die onafhanklikheid uitroep (waar toen die swaartepunt van Nederland se industrie was), stimuleer die regering die industrie in Twente. Die bevolking van Twente het in die 19e eeu baie gegroei. Veral Enschede, Hengelo en Almelo het uitgegroei tot grote stede deur die tekstiel- en metaalindustrie. Ook nuwe industriedorpe as Nijverdal word gestig. In hierdie tyd groei Twente uit tot 'n belangrike streek vir Nederland.

Aanvanklik het gelyk dat Twente die Tweede Wêreldoorlog sonder grote probleme sou deurstaan. Vir Jode het hier reltief baie onderduikmoontlikhede gewees (meer Jode as in die rest van Nederland het die oorlog oorleef). Teen die eind van die oorlog het die Geallieerdes egter die stede Enschede en Hengelo gebombardeer, omdat hulle het gedink dit het Duitse stede gewees. Twente is in die lente van 1945 deur Kanadese bevry.

In die sestiger jare van die 20e eeu het die Twentse industrie ingestort, deur konkurensie van "lae lone lande". Net enkele fabrieke het gebly. In 1961 is die Universiteit Twente (in Enschede) gestig, wat die instroming van tegnologische maatskappye in Twente bie het bevorder. Op 13 Mei 2000 is Enschede en Twente wêreldnuus as in die wyk Roombeek 'n vuurwerkfabriek ontplof, waarby 23 mense het gesterf.

Twente het net een universiteit: die Universiteit Twente in Enschede.

Die amptelike taal in Twente is Nederlands, maar Nedersaksies word algemeen in die streek gepraat en geniet ook nasionale erkenning as streektaal. In Rijssen is Nedersaksies naas Nederlands 'n amptelike taal.

Twente is internasionaal bekend vir sy sokkerspanne: FC Twente en Heracles Almelo (en daarby die Twentse derby). Ook die ouste marathon van Nederland, die Enschede Marathon en die grootste afloswedloop ter wêreld, die Batavierenrace (van Nijmegen na Enschede) het 'n groot internasionaal deelnemersveld.
Ook kom die professionele fietsryspan Argos-Shimano uit hierdie regio, hoewel die span hom as nasionaal bekend maak. Skil-Shimano het in 2009 vir die laaste keer deelgeneem aan die Tour de France.



</doc>
<doc id="56271" url="https://af.wikipedia.org/wiki?curid=56271" title="Aam">
Aam

Aam is 'n inhoudsmaat vir vloeistowwe, vroeër gebruik aan die Kaap vir die afmeet van wyn. Dit is ongeveer gelyk aan 150 liter (135 tot 160 liter). Een aam word onderverdeel in vier ankers. Die eenheid het na die ingebruikneming van die SI-stelsel in onbruik verval.



</doc>
<doc id="56273" url="https://af.wikipedia.org/wiki?curid=56273" title="Lake Arthur-dam">
Lake Arthur-dam

In die bolope van die Groot-Visrivier in die Oos-Kaapprovinsie is daar drie besproeiingsdamme, naamlik die Kommandodrifdam en die Lake Arthur-dam, beide in die Tarkarivier, en die Grassridgedam in die Grootbrakrivier.

Lake Arthur is in 1924 voltooi en genoem na die destydse goewerneur van die Unie van Suid-Afrika, prins Arthur van Connaught. Die dam lê 21 km suidoos van Cradock. Dit wal het 'n hoogte van 38 m en die oppervlakte as dit vol is, is 887 ha. Weens erge toeslikking het die dam reeds in die eerste tien jaar van sy bestaan byna die helfte van sy aanvanklike opgaarvermoë verloor. Daarom is die damwal in 1939 verhoog. In 1950 was die dam so toegespoel dat die Kommandodrifdam stroomop gebou is.



</doc>
<doc id="56274" url="https://af.wikipedia.org/wiki?curid=56274" title="Kruisplatform">
Kruisplatform

Kruisplatform is 'n term wat gebruik word in die rekenaarwetenskap en beteken dat meer as een bedryfstelsel of rekenaarargitektuur ondersteun word.

'n Kruisplatform toepassing kan op twee of meer bedryfstelsels loop. Moontlik op Microsoft Windows, Linux en macOS.

Linux, in teenstelling met Windows, is 'n voorbeeld van 'n kruisplatform bedryfstelsel wat op x86, ARM, PowerPC en verskeie ander rekenaarargitekture kan funksioneer.

Voorbeelde van kruisplatform programmeertale is C, C++, Java, JavaScript, PHP, Python en Tcl. Toepassings wat in sulke tale geskryf is kan onveranderd of met klein aanpassings op ander platforms gebruik word.


</doc>
<doc id="56275" url="https://af.wikipedia.org/wiki?curid=56275" title="Käthe Kruse">
Käthe Kruse

Käthe Kruse (* 17 September 1883 in Breslau as Katharina Simon; † 19 Julie 1968 in Murnau am Staffelsee) was een van die bekendste popmaaksters ter wêreld. Haar poppe is vandag gesogte versamelaarstukke wat hoë pryse haal. Käthe Kruse was getroud met die beeldhouer Carl Max Kruse.


</doc>
<doc id="56276" url="https://af.wikipedia.org/wiki?curid=56276" title="Käthe Kollwitz">
Käthe Kollwitz

Käthe Kollwitz (gebore "Schmidt"; * 8 Julie 1867 in Koningsberg in Pruise; † 22 April 1945 in Moritzburg naby Dresden, Duitsland) word by die bekendste 20ste eeuse Duitse kunstenaars gereken. Ondanks haar moeilike lewensomstandighede het sy met haar ernstige litografieë, etse, kopergravures en houtsnywerke 'n tydlose kunsstyl ontwikkel en was 'n tyd lank ook as beeldhouster werksaam. Haar kunswerke is aanklagte teen ellende en oorlog.
Käthe Kollwitz het haar opleiding in Berlyn en München ontvang. Ná haar huwelik met 'n Berlynse geneeskundige is sy aangegryp deur die ellende en nood wat sy in die Duitse hoofstad aanskou het. Haar eerste kunswerke het nouliks aandag getrek. Sy het in 1904 in Parys gestudeer waar sy kennis met die beeldhouer Auguste Rodin gemaak het, maar ook met Russiese rewolusionêres in aanraking gekom het.

In 1919 is sy tot lid van die Pruisiese Akademie van Kunste in Berlyn benoem. Sy het vervolgens 'n voorstander van pasifisme geword en aan 'n kunsuitstalling in die Sowjetunie deelgeneem. Vanaf 1928 was sy direkteur van die Akademie van Kunste se grafiese afdeling, het haar lidmaatskap egter ná die magsoorname van die Nasionaal-Sosialiste in 1933 gekanselleer. Haar kunswerke is nie meer vir uitstallings toegelaat nie en deur die NS-bewind as "ontaarde kuns" afgestempel.

Gedurende die Tweede Wêreldoorlog het sy naby Dresden gewoon en is daar nog voor die Duitse kapitulasie in 1945 oorlede. Käthe Kollwitz word naas Ernst Barlach as die belangrikste verteenwoordiger van die ekspressionisme beskou. Haar bronsreliëf "Die Klagte" (1938/1939) kan as simbool vir die boodskap beskou word wat sy as kunstenares wou oordra.


</doc>
<doc id="56278" url="https://af.wikipedia.org/wiki?curid=56278" title="Bryan Ruiz">
Bryan Ruiz

Bryan Jafet Ruiz González (San José, 18 Augustus 1985) is 'n Costa Ricaanse professionele sokkerspeler wat vir Santos en die Costa Ricaanse nasionale sokkerspan speel. Hy is 'n aanvaller. Bryan Ruiz is baie populêr in Nederland en Costa Rica as gevolg van sy goeie spel vir FC Twente.

Hy het 71 keer uitgedraf vir die Costa Ricaanse nasionale sokkerspan, waartydens hy 16 doelpunte aangeteken het.



</doc>
<doc id="56279" url="https://af.wikipedia.org/wiki?curid=56279" title="Co Adriaanse">
Co Adriaanse

Jacobus "Co" Adriaanse (gebore op 21 Julie 1947 in Amsterdam) is 'n Nederlandse sokkerafrigter. Hy is tans sonder klub, sedert hy is ontslaan as afrigter van FC Twente op 3 Januarie 2012. Hy het baie sukses gehad by Willem II (naaswenner in die Eredivisie), AZ Alkmaar (half eindstryd om die UEFA Beker), FC Porto (hy het die nasionale titel en die Beker van Portugal gewen) en Red Bull Salzburg (hy het die Bundesliga gewen).

Co Adriaanse is bekend daarvoor dat sy spanne altyd aggressief aanval.

As sokkerspeler het Co Adriaanse tussen 1964 en 1970 vir De Volewijckers gespeel en tussen 1970 en 1976 vir FC Utrecht.


</doc>
<doc id="56280" url="https://af.wikipedia.org/wiki?curid=56280" title="Joop Munsterman">
Joop Munsterman

Johan Valentijn Munsterman (Enschede, 28 Maart 1951) is sedert 2003 voorsitter van die sokkerklub FC Twente. Onder Munsterman se voorsitterskap het die klub opgeklim tot die top van die Nederlandse sokker. Tussen 2008 en 2010 het Munsterman as administrerende direkteur van Koninklijke Wegener NV gefungeer.


</doc>
<doc id="56281" url="https://af.wikipedia.org/wiki?curid=56281" title="Quick '20">
Quick '20

Quick '20 is 'n Nederlandse amateursokkerspan in die Twentse dorp Oldenzaal. Die span speel in die Topklasse. Die klub se tuisveld is Sportpark Vondersweijde, wat 7 000 ondersteuners kan herberg. "Quick '20" kry sterk mededinging vanaf hulle plaaslike konkurrent HSC '21.



</doc>
<doc id="56282" url="https://af.wikipedia.org/wiki?curid=56282" title="Albena">
Albena

Albena (Bulgaars: Албена) is die derde belangrikste toeristesentrum aan die Bulgaarse Swartseekus ná Sonstrand (Slǎnčev brag) en Goue Sande (Zlatni pjasǎci). Die dorp is sowat 30 kilometer noord van die hawestad Warna geleë.

Albena is 'n beplande strandoord wat as Bulgarye se mees ambisieuse toerisme-projek uit die sosialistiese tydperk in die laat 1960's en vroeë 1970's ontstaan het. Die dorpsnaam is 'n Bulgaarse meisiesnaam en ontleen aan 'n sprokieskarakter uit 'n boek van die skrywer Jordan Jovkov.


</doc>
<doc id="56286" url="https://af.wikipedia.org/wiki?curid=56286" title="A las Barricadas">
A las Barricadas

A las Barricadas ("Na die Versperrings") was een van die mees gewilde liedjies van die Anargiste tydens die Spaanse Rewolusie. Die woorde vir "A las Barricadas" was deur Valeriano Orobón Fernández in 1936 geskryf.

"Die Konfederasie" wat in die finale strofe van die lied na verwys word is die anargo-syndikaliste CNT ("Confederación Nacional del Trabajo" — Nasionale Konfederasie van Arbeiders). Die CNT was op daardie stadium die grootste vakbond in Spanje en 'n groot krag teen Francisco Franco se militêre staatsgreep teen die Spaanse Republiek van 1936-1939.

Die derde strofe is party keer gesing as ""Alza la bandera revolucionaria, que del triunfo sin cesar nos lleva en pos"" ("Verhoog die revolusionêre vlag, wat ons voorentoe beweeg tot onstuitbare triomf").


</doc>
<doc id="56295" url="https://af.wikipedia.org/wiki?curid=56295" title="Ou Merensky-biblioteek">
Ou Merensky-biblioteek

Die Ou Merensky-biblioteek op die Hatfieldkampus van die Universiteit van Pretoria huisves deesdae die Edoardo Villa-museum.

In 1933 het die Universiteit van Pretoria besluit om 'n nuwe gebou op te rig om 'n biblioteek te huisves. Met 'n bydrae van £10 000 van dr. Hans Merensky, myngeoloog, het die konstruksie van die gebou, wat deur Gerard Moerdijk ontwerp is, in 1937 begin. Generaal Jan Smuts het die hoeksteen op 11 Oktober 1937 gelê en op 15 April 1938, vir die eeufeesherdenking van die Groot Trek, is die gebou amptelik geopen.

Die Ou Merensky-biblioteek is op 31 Augustus 1990 deur Theodorus Gerhardus Alant, adjunkminister van nasionale onderwys, as 'n nasionale monument verklaar en word beskerm as 'n provinsiale erfenisterrein ingevolge die Wet op Nasionale Erfenishulpbronne (25/1999).



</doc>
<doc id="56296" url="https://af.wikipedia.org/wiki?curid=56296" title="Vurkhyser">
Vurkhyser

'n Vurkhyser is 'n vervoermiddel wat gebruik word om swaar voorwerpe en goedere oor kort afstande te vervoer. Vurkhysers word hoofsaaklik gebruik om kratte en palette op industriële persele rond te skuif. Kenmerkend aan vurkhysers is twee horisontale metaal stange, oftewel die "vurk", waarmee goedere opgetel word sodat dit vervoer kan word. Aandrywingsmetodes sluit elektriese motors sowel as binnebrandenjins in. In beknopte ruimtes met beperkte ventilasie, vereis wetgewing in sommige lande dat elektries aangedrewe toestelle gebruik word. Meeste vurkhysers het vier wiele, alhoewel weergawes met drie of ses wiele ook bestaan. Die agterwiele word gewoonlik gebruik om te stuur.


</doc>
<doc id="56297" url="https://af.wikipedia.org/wiki?curid=56297" title="Kaaimansgat">
Kaaimansgat

Kaaimansgat is die plek tussen George en Knysna waar die Kaaimansrivier en die Swartriver saamvloei. Die plek is bekend om sy besondere natuurskoon.

Dit is nie seker waar die naam Kaaimans vandaan kom nie. Kaaiman is 'n ander woord in Afrikaans vir koggelmander. Dit kan ook wees dat die naam sy oorsprong het in die taal van die Khoisan. Dat die woord na 'n krokodil of selfs 'n alligator verwys, is onwaarskynlik.

Kaaimansgat is van historiese belang omdat dit een van die min plekke tussendie berge en die see is waar dit moontlik was om die Kaaimansrivier oor te steek met perde en waens. Waarskynlik het vroeë perderuiters wildspaadjies en voetpaaie van die Khoisan gevolg en op hierdie deurgang afgekom.

Die eerste aangetekende besoek aan die drif was deur die ekspedisie gelei deur vaandrig August Beutler. Op 13 Oktober 1752 was sy geselskap vir die VOC te perd op pad na die oostelike deel van die kolonie. Goewerneur Joachim van Plettenberg het in Oktober 1778 met 'n geselskap en drie waens die rivier hier oorgesteek onderweg na die Kaap. In 1782 besoek Francois le Vaillant en in 1803 Hinrich Lichtenstein hierdie rivieroorgang en lewer kommentaar daaroor in hul reisverslae. Soos baie ander reisigers het ook Lichtenstein se groep hier skade aan hul waens opgedoen. 

Outeniqualand is in die 18de eeu langsaam ontsluit, maar die verkeer ooswaarts hierlangs het baie stadiger toegeneem weens die steil wande en die diep kloof van die Kaaimansrivier. Dikwels het die ruiters wel hierdie roete gevolg, maar het die geselskap hul ossewaens met die voorrade dikwels deur die Attakwaskloofpas en die Klein Karoo gestuur.

Die drif was waar vandag die laagwaterbrug en die brug op die N2-nasionale pad oor die rivier is. Die roete was dus destyds van wes via Saasveld en die plaas Woodifield, steil af na die drif en dan reguit teen die steilte op na Wildernishoogte en Ginnesville (en andersom). Na 1870 is hierdie al minder gebruik. Die pad nader aan die voetheuwels van die berge het toe in gebruik gekom. Hierdie pad is gebou deur Thomas Bain en staan vandag bekend as die Sewepassepad.




</doc>
<doc id="56299" url="https://af.wikipedia.org/wiki?curid=56299" title="Universiteit van die Andes (Venezuela)">
Universiteit van die Andes (Venezuela)

Die Universiteit van die Andes ( Spaans: "Universidad de Los Andes", ULA) is die tweede oudste universiteit in Venezuela. Die universiteit se hoofkampus is in die stad Mérida in Venezuela geleë. ULA is die grootste universiteit in die Venezolaanse Andes, wat een van die grootste studente-liggame in die land het.



</doc>
<doc id="56300" url="https://af.wikipedia.org/wiki?curid=56300" title="Buchteln">
Buchteln

Buchteln (ook: Wuchteln, Ofennudeln of Rohrnudeln in Beiere en die Palts, soms ook "Einback" genoem)
is 'n soort soet gebak ("Germknödel") wat van gisdeeg berei en voor die bakproses in kluitjies gevorm word. "Buchteln", wat met of sonder vulsel bedien word, is 'n tipies Boheemse gereg wat ook ingang tot die Saksiese, Swabiese, Beierse en Oostenrykse kookkuns gevind het.

Die Oostenrykse en Boheemse variant word dikwels met 'n vulsel van "Powidl" (pruimpuree), papawersaad, kwark of appelkooskonfyt geniet, in Beiere daarnaas ook dikwels met rosyntjies, "Powidl" of vars pruime. As Weense spesialiteit word vyf "Buchteln" voor die bakproses tot 'n kring met 'n bol in die middel saamgevoeg. Ná die bakproses word versiersuiker oor die gebak gestrooi. Weense "Buchteln" word warm bedien. "Buchteln" word dikwels met warm vanieljesous bedien. In sommige streke word "Buchteln" ook sonder vulsel gebak en met suurkool geniet.

Die term "Dukatenbuchteln" verwys na 'n variant wat - sodra dit klaar gebak is - so groot soos 'n eier is.

In die kookkuns van Bo-Silesië word "Buchteln" van dieselfde deeg soos "Dampfnudeln" berei en op 'n doek in die stoomkamer van 'n kookpot gaargemaak. Silesiese "Buchteln" word tradisioneel met bloubessie- of braambessiekompot geniet.



</doc>
