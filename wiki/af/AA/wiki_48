<doc id="57613" url="https://af.wikipedia.org/wiki?curid=57613" title="Groepsdruk">
Groepsdruk

Groepsdruk is die benaming wanneer een sosiale groep (gewoonlik van dieselfde ouderdom) druk op 'n bepaalde persoon (of kleinere groep) uitoefen om hul gedrag te verander sodat dit met dié van die groter groep ooreenstem. Dit kan sowel positief of negatief wees afhangende van die bepaalde onderwerp, voorkeure in musiek en kleredrag of uitkyk op die lewe.

Groepsdruk (of sosiale druk) is die direkte invloed wat ŉ mens se portuurgroep op hom of haar uitoefen. Groepsdruk vind plaas wanneer ŉ individu aangemoedig word om sy of haar portuur se voorbeeld te volg deur houdings, waardes of gedrag te verander om by dié van die individu of groep wat invloed uitoefen, te pas.

Groepsdruk lei daartoe dat 'n individu se optrede verander in reaksie op 'n gevoel van druk deur ŉ portuurgroep. 

Daar is heelwat navorsing gedoen oor groepsdruk se uitwerking op kinders en tieners, en in die populêre diskoers word die term meestal in die konteks van daardie ouderdomsgroepe gebruik. Die algemene navorsingstemas wanneer dit by kinders kom, is hul vermoë om onafhanklik besluite te neem, terwyl navorsing onder adolessente grootliks op die uitwerking wat groepsdruk op seksuele gedrag en dwelmmisbruik het fokus. Groepsdruk kan individue van alle etniese groepe, geslag en ouderdomme egter beïnvloed. Dit word nie meer bloot gedurende persoonlike interaksie uitgeoefen nie, maar ook op digitale platforms. Sosiale media bied geleenthede vir adolessente en volwassenes om groepsdruk op ŉ daaglikse basis te ervaar. Navorsing dui daarop dat nie net individue nie, maar ook organisasies soos groot korporasies, vatbaar is vir groepsdruk, soos die druk van ander maatskappye in hul bedryf of van die hoofkantoor.

Nabootsing speel ŉ belangrike rol in kinders se lewens. In hul soeke na vaardighede en tegnieke om in hul eie lewens toe te pas, hou kinders die gedrag en gesindhede van die mense rondom hulle fyn dop. Kinders is van jongs af bewus van hul posisie in die sosiale hiërargie: hulle onderwerp hulle instinktief aan volwassenes se oordeel en die meerderheid se opinie. 

Soortgelyk aan die Asch ooreenstemming-eksperimente, het 'n studie oor groepe voorskoolse kinders getoon dat hulle deur hul maats beïnvloed is om hul mening na ŉ duidelik verkeerde een te verander. Elke kind het 'n boek ontvang met twee stelle foto's op elke bladsy – groepe van verskillende groottes diere op die linkerkant van die bladsy en een dier op die regtekant – en elke kind is gevra om die grootte van die enkele dier aan te dui. Al die boeke het dieselfde gelyk, maar die laaste kind sou soms 'n boek kry wat anders was. Die kinders het om die beurt ŉ antwoord oor die grootte gegee en die kind wat getoets is, is laaste gevra. Voordat hy of sy aan die beurt gekom het, was daar egter 'n groep kinders wat deel van die navorsers se span gevorm het. Soms het die kinders wat voor die getoetsde kind geantwoord het, almal ŉ verkeerde antwoord gegee. Wanneer die laaste kind dan in die teenwoordigheid van die ander kinders gevra is, het daardie kind dikwels dieselfde antwoord as sy of haar portuurgroep gegee. Wanneer die kinders egter toegelaat is om hul antwoorde privaat vir die navorser te gee, het die kinders heelwat minder onder groepsdruk geswig en sodoende die belangrikheid van ŉ portuurgroep se fisiese teenwoordigheid, wanneer dit by meningsvorming kom, geïllustreer. 

Selfs klein kindertjies is vatbaar vir groepsdruk, maar daardie druk kan ook gebruik word om positiewe verandering mee te bring. 

Adolessensie is die tyd wanneer 'n persoon die vatbaarste vir groepsdruk is, omdat portuurgroepe tydens adolessensie 'n belangrike invloed op gedrag uitoefen. Kinders wat hierdie tydperk betree word vir die eerste keer bewus van die ander mense rondom hulle en besef die belangrikheid van persepsie in hul interaksies. Die invloed van groepsdruk onder jongmense is die duidelikste sigbaar met betrekking tot styl, smaak, voorkoms, ideologie en waardes. Groepsdruk word algemeen met risikogedrag geassosieer, omdat hierdie soort gedrag gewoonlik in die geselskap van portuur plaasvind. Affiliasie met vriende wat risikogedrag toon kan ŉ adolessent se eie gedrag beïnvloed en voorspel. Groepsdruk kan egter ook 'n positiewe uitwerking hê wanneer die portuurgroep positiewe gedrag aanmoedig, soos vrywilligerswerk of akademiese prestasie. Die belangrikheid van portuurgroepe neem af wanneer volwassenheid bereik word. 

Hoewel sosiaal aanvaarde kinders dikwels die meeste geleenthede en die meeste positiewe ervarings het, dui navorsing daarop dat sosiale aanvaarding (om in die gewilde groep te wees) die waarskynlikheid vir risikogedrag verhoog, afhangend van die groep se norme. Gewilde kinders swig dikwels die maklikste onder groepsdruk omdat hulle die meeste waarde aan hul portuurgroep se opinies heg. Geslag speel ook ŉ rol in die hoeveelheid groepsdruk wat ŉ adolessent ervaar: meisies ervaar baie meer druk om by die groep in te pas. 

Groepsdruk word algemeen as ŉ groot bydraende faktor beskou wanneer dit by die gebruik van verskeie dwelmmiddels soos nikotien en alkohol kom, veral onder adolessente. 

Groepsdruk het verskeie negatiewe gevolge. Dit kan tot depressie, ongewildheid, seksuele losbandigheid en dwelmmisbruik lei. 

Sosiale media skep ŉ massiewe nuwe digitale arena vir groepsdruk en invloed. Navorsing dui daarop dat sosialemediagebruik 'n verskeidenheid van voordele inhou, soos verhoogde sosialisering, blootstelling aan idees en meer selfvertroue. Daar is egter ook bewyse van negatiewe invloede, soos druk wat advertensies uitoefen, blootstelling aan onvanpaste gedrag en/of dialoog, en vals nuus. Hierdie soorte digitale groepsdruk kom onder die jeug, volwassenes en besighede voor. In sommige gevalle kan mense gedruk voel om 24/7 beskikbaar te wees of om perfek te wees. Gedrag en die invloed daarvan op sosiale media kan tot veranderinge in identiteit, selfvertroue, of gewoontes in die werklike lewe lei. Dit geld vir kinders, adolessente en volwassenes.


</doc>
<doc id="57615" url="https://af.wikipedia.org/wiki?curid=57615" title="Uckermark (distrik)">
Uckermark (distrik)

Uckermark is 'n administratiewe distrik in die noordooste van die Duitse deelstaat Brandenburg wat sy naam aan die gelyknamige historiese landskap ontleen het. 

Met 'n oppervlakte van 3 058 km² is Uckermark die grootste landelike distrik in Duitsland, maar met 'n bevolking van slegs sowat 121 000 ook een van die mees yl bevolkte distrikte. Sy administratiewe sentrum is Prenzlau.


</doc>
<doc id="57617" url="https://af.wikipedia.org/wiki?curid=57617" title="Prenzlau">
Prenzlau

Prenzlau is die administratiewe setel van die distrik Uckermark in die Duitse deelstaat Brandenburg. Die stadsnaam is van Slawiese oorsprong en beteken "Nedersetting van 'n man met die naam Premyslaw".

As belangrikste nedersetting in die historiese landskap Uckermark was Prenzlau in die Middeleeue een van die vier beduidendste stede in die Mark Brandenburg. Volgens die "Landboek" van Karel IV uit die jaar 1375 moes Prenzlau net soos Berlin-Cölln, Frankfurt (Oder) en Stendal 500 mark in silwer as sogenaamde "Landbede" ('n soort belasting) betaal.

Prenzlau, die historiese middelpunt van die Uckermark, is sowat 100 km noord van Berlyn en 50 km wes van Szczecin, Pole geleë. Hier vloei die Ucker-rivier op sy pad verder noordwaarts in rigting van die Oossee en sy die monding in die Szczecin-strandmeer uit die meer Unteruckersee (die grootste van die Uckermarkiese mere).

Die stadsgebied van Prenzlau grens in die suidweste aan die natuurpark "Uckermärkische Seen". Hier is naas die Unteruckersee ook die meer Oberuckersee in die biosfeerreservaat Schorfheide-Chorin geleë.


</doc>
<doc id="57618" url="https://af.wikipedia.org/wiki?curid=57618" title="Haifa distrik">
Haifa distrik

Die Haifa distrik (Hebreeus: מחוז חיפה‎ - "Mehoz Heifa") is een van Israel se 6 distrike. Die hoofstad en grootste stad is Haifa. In 2016 het die distrik 'n bevolking van 996 000 gehad.


</doc>
<doc id="57619" url="https://af.wikipedia.org/wiki?curid=57619" title="Tel Aviv distrik">
Tel Aviv distrik

Die Tel Aviv distrik (Hebreeus: מחוז תל אביב - "Mehoz Tel Aviv") is die kleinste van Israel se 6 distrike. Die hoofstad en grootste stad is Tel Aviv. In 2016 het die distrik 'n bevolking van 1 388 000 gehad.


</doc>
<doc id="57620" url="https://af.wikipedia.org/wiki?curid=57620" title="Jerusalem distrik">
Jerusalem distrik

Die Jerusalem-distrik (Hebreeus: מחוז ירושלים - "Mehoz Yerushalayim") is een van Israel se 6 distrike. Die hoofstad en grootste stad is Jerusalem. In 2016 het die distrik 'n bevolking van 1 083 000 gehad.


</doc>
<doc id="57622" url="https://af.wikipedia.org/wiki?curid=57622" title="Ken Andrew">
Ken Andrew

Ken Andrew (30 Mei 1943) is 'n Suid-Afrikaanse politikus en was Volksraadslid van die Progressiewe Federale Party van 1977 vir die kiesafdeling kaapstad-Tuine en van 1989 tot 1994 vir dieselfde kiesafdeling vir die Demokratiese Party.

Hy matrikuleer aan die Hoër Seunskool Rondebosch waar hy hoofseun was. Hy studeer aan die Universiteit van Kaapstad en behaal eers sy B.Sc. en later 'n meerstersgraad in sakeadministrasie. Hy is getroud met Adrianne en het twee kinders.

Reeds aan universiteit was hy voorsitter van die plaaslike komitee van die Nasionale Unie van Suid-Afrikaanse Studente (Nusas). In 1961 sluit hy aan by die Progressiewe Party en word in 1977 Volksraadslid vir Kaapstad-Tuine. Hy was die Demokratiese Party se federale voorsitter van 1991 tot 1994 en een van net sewe lede van die party wat verkies is tot die Nasionale Vergadering in 1994 se eerste demokratiese verkiesing.


</doc>
<doc id="57623" url="https://af.wikipedia.org/wiki?curid=57623" title="Sandrivier">
Sandrivier

Die Sandrivier (voorheen Zand Rivier, Engels: "Sand River") is 'n rivier in die Vrystaat, Suid-Afrika. Die rivier is 'n sytak van die Vetrivier wat op sy beurt weer 'n sytak van die Vaalrivier is en saamvloei met die Vaalrivier in die Bloemhofdam. 

Die Sandrivier ontspring net suidoos van Paul Roux, vloei noordwes, kruis die N5 nasionale pad, swaai dan weer suidwes tot by Senekal waar dit weswaarts vloei. Die rivier vloei nou deur die Allemanskraaldam, kruis die N1 nasionale pad tussen Winburg en Ventersburg en vloei dan verby Virginia. Hiervandaan vloei die rivier steeds weswaarts, kruis die R 710 hoofpad en net daarna sluit dit aan by die Vetrivier. Die rivier het bekendheid verwerf met die Sandrivierkonvensie wat geteken is tussen die Boere en Britte in 1852.

Die rivier het sy naam ontvang nadat 'n wa in die sandbodem vasgeval het, en die vrag eers afgelaai moes word voor dit uitgesleep is.



</doc>
<doc id="57626" url="https://af.wikipedia.org/wiki?curid=57626" title="Bruckner de Villiers">
Bruckner de Villiers

Wilhelm Bruckner de Villiers (16 Maart 1875 - 21 Julie 1948) was 'n Volksraadslid van die Nasionale Party vir die kiesafdeling Barkly van 13 Maart 1920 tot 31 Desember 1920 en weer van 18 Junie 1924 tot 30 April 1929 asook vir Stellenbosch van 13 Junie 1929 tot 11 April 1938 toe die Verenigde Party se Henry Fagan hom klop met 30 stemme.



</doc>
<doc id="57629" url="https://af.wikipedia.org/wiki?curid=57629" title="Rugbywêreldbeker 2019">
Rugbywêreldbeker 2019

Die Rugbywêreldbeker 2019 (Japannees: 2019 ラグビーワールドカップ) word vanaf 20 September tot en met 2 November 2019 in Japan gehuisves. Dit is die negende rugbywêreldbeker van die vierjaarlikse rugbywêreldkampioenskap wat deur Wêreldrugby aangebied word en die vyfde in die Noordelike Halfrond. Dit is die eerste keer wat dié toernooi in Asië en buite die tradisionele tuiste van rugby beslis word. Al die vorige Rugbywêreldbekertoernooie is afwisselend in lande van óf die destydse Drienasiesreeks (nou bekend as die Rugbykampioenskap, Suidelike Halfrond) óf die destydse Vyfnasiestoernooi (nou bekend as die Sesnasies-toernooi, Noordelike Halfrond) gehou.
20 nasionale rugbyspanne neem aan die Rugbywêreldbeker 2019 deel, waartydens 48 wedstryde beslis word. Die toernooi het op 20 September tussen die gasheer Japan en Rusland op Chōfu, Tokio, se Ajinomoto-stadion afgeskop. Die spanne is in vier poele van vyf spanne elk verdeel, waarvan elke span een keer teen al die ander spanne van die poel gespeel het. Die boonste twee spanne van elke poel het hierna vir die uitklopfase gekwalifiseer. Die drie beste spanne van elke poel het outomaties vir die volgende Rugbywêreldbeker 2023 in Frankryk gekwalifiseer. Die eindstryd tussen Engeland en Suid-Afrika sal in die Internasionale Stadion van Jokohama op 2 November beslis word. Nieu-Seeland is die verdedigende kampioen nadat hulle die vorige Rugbywêreldbeker 2015 in Engeland gewen het en sal in die bronseindstryd teen Wallis op 1 November speel. Soos tydens die Rugbywêreldbeker 2015 is daar geen nuwe toetreders nie.

Die wedstryd tussen die gasheer Japan en Ierland – een van die groot gunstelinge voor dié toernooi – word as een van die "grootste ontsteltenisse" in die rugbygeskiedenis beskou, net ná die Japannese oorwinning teen Suid-Afrika tydens die Rugbywêreldbeker 2015. Enkele dae vroeër het Uruguay die eerste groot verrassing besorg toe hulle Fidji met 30–27 kon klop. Die grootste skok tot dusver is die uitskakeling van die mede-gunsteling Argentinië tydens die poelfase nadat hulle deur Engeland met 39–10 geklop is. Die gasheer Japan kon hul 2015-sukses oortref en al vier teenstanders tydens die poelfase, Rusland, Ierland, Samoa en Skotland, verslaan. Japan kon vervolgens as die eerste Asiatiese span nog tot die uitklopfase vorder, hul beste prestasie in internasionale rugby tot dusver; die gasheer is egter deur Suid-Afrika met 3–26 geklop.

Vir die eerste keer in die rugbywêreldbekertoernooi se geskiedenis moes wedstryde, eers dié tussen Nieu-Seeland en Italië asook tussen Engeland en Frankryk, weens die tifoon Hagibis afgelas word. Albei wedstryde word as 0–0-gelykop geag en elke span het vervolgens twee bykomende tabelpunte gekry. Later moes ook die poelwedstryd tussen Kanada en Namibië afgelas word, met dieselfde uitslag wat die tabel betref.

Die Nasionale Olimpiese stadion, wat herbou is vir die Olimpiese Somerspele 2020, was oorspronklik die kern van die Japannese bod vir die Rugbywêreldbeker 2019, maar as gevolg van hersienings aan die planne vir die Olimpiese Stadion moes die velde vir die Rugbywêreldbeker 2019 verander word. Die Internasionale Stadion Jokohama is al tydens die FIFA Sokker-Wêreldbekertoernooi in 2002 ingespan en het ook die eindstryd gehuisves.

Saam met die Olimpiese Somerspele 2020 in Tokio sal die Rugbywêreldbeker 2019 een van twee groot sportkompetisies in Japan binne een jaar wees; albei behoort tot die mees gesiene sportgeleenthede ter wêreld. Tydens die Olimpiese Somerspele 2020 sal sewesrugbywedstryde beslis word, waarmee Japan twee van die rugbywêreld se belangrikste toernooie binne een jaar huisves.

Die wêreldbeheerliggaam Wêreldrugby (tot 2014: Internasionale Rugbyraad) het tot op 15 Augustus 2008 aan belangstellende lande wat óf die Rugbywêreldbeker 2015 óf die Rugbywêreldbeker 2019 wou aanbied tyd gegee om hul bod in te sit. Tot op hierdie datum was slegs ’n formele verklaring sonder gedetailleerde planne voldoende. ’n Rekord van tien lande het vervolgens hul belangstelling vir een van die twee toernooie aangekondig: Australië, Engeland, Ierland, Italië, Jamaika, Japan, Rusland, Skotland, Suid-Afrika en Wallis. Van hierdie tien lande het ses hul kandidatuur in die eerste helfte van 2009 teruggetrek. Engeland, Italië, Japan en Suid-Afrika was vervolgens die moontlike kandidaatlande; met Engeland en Japan as gunstelinge.

Tydens ’n spesiale vergadering van die Internasionale Rugbyraad wat op 28 Julie 2009 in Dublin gehou is, is die Rugbywêreldbeker 2015 aan Engeland toegeken. Vervolgens is die Rugbywêreldbeker 2019 aan Japan toegewys. Japan het voorheen ook aangebied om die Rugbywêreldbeker 2011 te huisves, maar dié toernooi is in Nieu-Seeland aangebied. Die Internasionale Rugbyraad was destyds van mening dat Japan nie volle stadions kan waarborg nie.

Beide Hongkong en Singapoer het aangebied om van die wedstryde te huisves en het deel gevorm van die Japannese Rugbyunie se oorspronklike suksesvolle gasheerbod, maar albei was nie deel van die 14 plekke wat die organiseerders op 5 November 2014 amptelik as gasheerstede aangekondig het nie.

Naas die gasheer Japan, wat ook met sy derde plek tydens die poelfase van die Rugbywêreldbeker 2015 kon kwalifiseer, het ook die agt deelnemers aan die kwarteindrondte en die drie ander derdeplek-spanne van die 2015-poelfase vir die Rugbywêreldbeker in 2019 gekwalifiseer. Vervolgens is agt van die 20 plekke van die toernooi tydens die kwalifisering uitgespeel. Twee plekke elk is vir die nasionale spanne van die Amerikas en Oseanië en een elk vir Afrika en Europa gereserveer. Die twee oorblywende plekke is tydens ’n interkontinentale kwalifiseringrondte (uitspeel tussen Europa en Oseanië) en ’n uitspeel beslis.

Die volgende 20 spanne het vir die Rugbywêreldbeker in 2019 gekwalifiseer: Japan as gasheer en poel-derdeplek 2015, Nieu-Seeland as verdedigende kampioen, Australië as naaswenner en Suid-Afrika as derde plek in 2015, Argentinië as halfeindrondtespan, die spanne van die kwarteindrondte Ierland, Frankryk, Skotland en Wallis, asook die derde plekke van die poelfase Italië, Georgië en Engeland. Hierby het die Verenigde State en Uruguay as Amerikaanse spanne, Rusland vir Europa, Fidji en Tonga uit Oseanië, Namibië uit Afrika, Samoa as wenner van die uitspeelwedstryd tussen Europa en Oseanië en Kanada as uitspeelwenner aangesluit.

Nadat die nasionale rugbyspanne van België, Roemenië en Spanje tydens die kwalifisering ongeskikte spelers ingespan het, is hulle vir elke wedstryd met hierdie spelers met puntaftrekking beboet. Vervolgens het Rusland onmiddellik vir die Rugbywêreldbeker 2019 gekwalifiseer, terwyl Duitsland, ondanks gedeeltelik hoë nederlae, tot die volgende rondte gevorder het. Duitsland, wat as naaswenner van die uitspeel geëindig het, het die Rugbywêreldbeker 2019 egter net-net misgeloop, nadat hulle die beslissende wedstryd teen Kanada verloor het.

Die volgende 20 spanne het vir die Rugbywêreldbeker 2019 gekwalifiseer: Rusland, wat Roemenië vervang het, is die enigste verandering in die 20-span-lys van die Rugbywêreldbeker 2015. Dit is die eerste toernooi wat Roemenië misloop.

Die lys wat in 2009 bekendgemaak is ná die toernooitoewysing het 22 stadions bevat. Oorspronklik is oorweeg om van die wedstryde in Hongkong (Hongkong-stadion) en Singapoer (Nasionale Stadion) te huisves. Die amptelike lys wat op 2 Maart 2015 bekendgemaak is, het 12 stadions bevat. Onder andere is die Internasionale Stadion Jokohama bygevoeg, wat nie op die oorspronklike lys was nie. Hongkong en Singapoer is van dié lys verwyder, waarmee al die wedstryde in Japan plaasvind.

Die kernpunt van die Japannese bod was die Olimpiese Stadion in Tokio, wat met die oog op die Olimpiese Somerspele 2020 deur Zaha Hadid ontwerp is. Met ’n beplande kapasiteit van 80 000 sou dit die grootste stadion wees; dit was ook as plek vir die eindstryd en ander belangrike wedstryde beplan. Weens ’n massiewe koste-oorskryding het eerste minister Shinzō Abe op 17 Julie 2015 aangekondig dat dié projek geskrap en ’n nuwe aansoek ingedien sal word. As gevolg van hierdie vertraging was die nuwe Olimpiese Stadion nie vir die Rugbywêreldbeker 2019 beskikbaar nie. In ’n verklaring het Wêreldrugby sy teleurstelling oor die beslissing uitgedruk, veral nadat die bodkomitee en die Japannese Sportraad hul herhaaldelik verseker het dat die projek betyds klaar sou wees.

Wêreldrugby het vervolgens tot einde September 2015 tyd gegun om ’n alternatiewe plan te ontwerp. Te midde van verskeie mediaberigte oor ’n nuwe toewysing van die toernooi aan óf Italië óf Suid-Afrika, het die raadspresident Bernard Lapasset beklemtoon dat Japan in elk geval gasheer sal wees en dat daar nie ’n "Plan B" is nie. Op 28 September 2015 het Wêreldrugby ’n ooreenkoms met die reëlingskomitee oor ’n nuwe stadionkonsep bekend gemaak. Die belangrikste stadion sou die Internasionale Stadion Jokohama wees, terwyl die Ajinomoto-stadion, in ’n voorstad van Tokio, Chōfu, ingespan kon word. Die Internasionale Stadion Jokohama is al tydens die FIFA Sokker-Wêreldbekertoernooi in 2002 gebruik en het ook die eindstryd gehuisves.

Die Rugbywêreldbeker 2019 word oor 44 dae tussen 20 verskillende nasies oor 48 wedstryde gespeel. Dit het op 20 September op die Ajinomoto-stadion in Chōfu naby Tokio met ’n wedstryd tussen die gasheer, Japan, en Rusland afgeskop. Die toernooi sal op Internasionale Stadion Jokohama op 2 November met die eindstryd tussen Engeland en Suid-Afrika om die Webb Ellis-beker eindig.

Die eerste rondte, of die poelfase, het 20 lande wat in vier poele van 5 spanne gedeel is. Die loting vir die poelfase was op 10 Mei 2017 in Kioto.

Die poele is soos volg (in hakies is die ranglysplasing vóór die loting:

Soos in die Rugbywêreldbekertoernooie van 2003, 2007, 2011 en 2015 is die 20 nasies wat vir die Rugbywêreldbeker 2019 gekwalifiseer het, in vier poele verdeel. Die poele is verdeel van Poel A tot Poel D en elke poel het uit vyf spanne bestaan. Elke poel het een semifinalis en een kwarteindfinalis (outomatiese kwalifiseerders) van die Rugbywêreldbeker 2015 gehad, met die ander drie plekke wat deur die kwalifiseringstelsel gevul is. Elke land het een keer teen elke ander span in hulle poel gespeel: elke land het dus vier wedstryde in die poelfase gespeel.

Klassifisering binne elke poel is gegrond op die volgende puntestelsel:

Bonuspunte wat bydra tot spanne se versamelde wedstrydpuntetelling is toegeken in elkeen van die volgende omstandighede (een wedstrydpunt vir elke geval):

Aan die einde van die poelfase word die spanne gerangskik van die eerste na die vyfde posisie, gegrond op versamelde wedstrydpunte, met die twee top spanne wat na die kwarteindrondte deurdring.

Van die begin van dié fase af neem die toernooi ’n uitklopformaat aan wat uit agt wedstryde bestaan: vier kwarteindstryde, twee halfeindstryde, ’n derde-plek-wedstryd en die eindstryd.

Die wenner en naaswenner van elk van die poele dring na die uitklopfase deur. Poelwenners speel teen naaswenners in ander poele in die kwarteindrondte, byvoorbeeld: die wenner van Poel A speel teen die naaswenner van Poel B en die wenner van Poel B speel teen die naaswenner van Poel A. Spanne van dieselfde poel sou dus eers weer in óf die klein finale óf die eindstryd kon ontmoet het.

Elke wedstryd in die uitklopfase móét in ’n oorwinning vir een van die spanne eindig. Indien daar ná tagtig minute van gewone spel ’n gelykopuitslag is, word daar verder gespeel om te bepaal wie die wenner is. Aanvanklik word daar twee periodes van ekstra tyd gespeel; die spanne speel dan 10 minute aan ’n kant. Indien daar dan steeds geen wenner is nie word daar vir tien minute gespeel in ’n uitklop-formaat, waar die eerste span wat daarin slaag om punte aan te teken, wen. Indien daar steeds nie ’n wenner is ná 110 minute nie word die wenner bepaal deur ’n stelskopkompetisie.

Soos tydens die Rugbywêreldbekertoernooie van 2007, 2011 en 2015 sal die top drie spanne in elke poel outomaties vir die volgende Rugbywêreldbeker 2023 in Frankryk kwalifiseer. Hulle is: Argentinië, Australië, Engeland, Fidji, Frankryk, Ierland, Italië, Japan, Nieu-Seeland, Skotland, Suid-Afrika en Wallis.

’n Paneel van 12 skeidsregters, sewe lynregters en vier televisieskeidsregters word vir die 48 wedstryde ingespan.


Hierdie tabel toon die finale puntestand van al 20 deelnemende nasionale rugbyspanne in die Rugbywêreldbeker 2019.




</doc>
<doc id="57632" url="https://af.wikipedia.org/wiki?curid=57632" title="Bani Walid">
Bani Walid

Bani Walid (uitgespreek /ˈbæniː wɑːˈliːd/, Arabies: بني وليد‎‎, Italiaans: "Beni Ulid") is 'n stad in noordwestelike Libië.


</doc>
<doc id="57633" url="https://af.wikipedia.org/wiki?curid=57633" title="Zliten">
Zliten

Zliten (Arabies: زليتن) is 'n stad in noordwestelike Libië.


</doc>
<doc id="57634" url="https://af.wikipedia.org/wiki?curid=57634" title="Brega">
Brega

Brega (uitgespreek /ˈbreɪɡə/, Arabies: مرسى البريقة) is 'n klein dorp in Libië.


</doc>
<doc id="57637" url="https://af.wikipedia.org/wiki?curid=57637" title="Pumastadion">
Pumastadion

Die Pumastadion is 'n veeldoelige stadion in Witbank, Suid-Afrika wat aan die plaaslike stadsraad behoort. Dit was vroeër die tuisveld van die Pumas (rugbyspan) gewees. Die stadion word tans meestal vir sokkerwedstryde aangewend as die tuisveld van die "Mpumalanga Black Aces", maar rugbywedstryde word ook nog gereeld hier gespeel.


</doc>
<doc id="57639" url="https://af.wikipedia.org/wiki?curid=57639" title="Gustav II Adolf">
Gustav II Adolf

Gustav II Adolf (* 9 Desember 1594 in Stockholm, † 6 November 1632 naby Lützen, Duitsland), het tussen 1611 en 1632 as koning van Swede geregeer. Hy word as die stigter van die Sweedse Ryk beskou wat tydens die sogenaamde "Stormaktstiden" of Goue Tydperk danksy Gustav II Adolf se politieke vernuf en militêre bekwaamheid tot 'n Europese groot moondheid ontwikkel het.

Gustav II Adolf het van Swede tydens die Dertigjarige Oorlog die voorste militêre mag in Europa gemaak en sodoende beslissende invloed by die balansering van die politieke en godsdienstige ewewig op die vasteland uitgeoefen. Hy word steeds as een van die grootste militêre bevelvoerders ooit beskou en lewer 'n bydrae tot die ontwikkeling van militêre strategie. Hy het sy belangrikste oorwinning in die Slag by Breitenfeld in 1631 behaal. 

Danksy sy blink oorlogsmasjinerie met gesofistikeerde wapentuig, die uitstekende militêre opleiding van sy soldate en doeltreffende veldartillerie, wat deur 'n hoogs bekwame regering in sy tuisland en die stiptelike betaling van fakture gerugsteun is, was Gustav II Adolf een van Europa se beduidendste heersers. Met sy ontydige afsterwe in die Slag by Lützen het sy regentskap tot 'n skielike einde gekom. Axel Oxenstierna (1583-1654), sy bekwame rykskanselier, het hom as politieke leier van Swede opgevolg. Hertog Bernhard von Sachsen-Weimar en Gustaf Karlsson Horn, graaf van Björneborg, het as opperbevelhebbers van die Sweedse magte gefungeer. 


</doc>
<doc id="57640" url="https://af.wikipedia.org/wiki?curid=57640" title="BBC">
BBC

Die British Broadcasting Corporation (afgekort BBC) is die openbare uitsaaier van die Verenigde Koninkryk. Dit is in 1922 gestig as een van die oudste uitsaaiers ter wêreld. Sy hoofverantwoordelikheid is die uitsaai van onpartydige televisie- en radioprogramme in die Verenigde Koninkryk, op die Kanaaleilande en die Eiland Man. Volgens sy personeelgetal van 22 401 in 2019 (van wie 2 714 deur die kommersiële onderneming BBC Studios aangestel is) is dit die grootste uitsaaikorporasie ter wêreld.

Die BBC se hoofkwartier is in "Broadcasting House" op Portlandplein, Londen, met groot produksieateljees in Belfast, Birmingham, Bristol, Cardiff, Glasgow, Londen en Salford Quays (Groter Manchester) en kleiner ateljees dwarsoor die Verenigde Koninkryk.

Programme word aangebied deur hulle televisiesenders: "BBC One", "BBC Two", "BBC Three (in Februarie 2016 omgeskep tot 'n suiwer internet-televisiediens)", "BBC Four", "BBC Entertainment", "BBC News 24" en "BBC World"; asook deur 'n aantal radiosenders waaronder "BBC 1" tot en met "7". Die BBC se Wêrelddiens saai programme in meer as 30 verskillende tale uit en word oor die algemeen in die weste beskou as 'n gesaghebbende en objektiewe nuusbron.

In regtelike opsig is die BBC 'n halfoutonome uitsaaier wat volgens 'n Koninklike Oktrooi en onder 'n lisensie en ooreenkoms met die Britse minister van binnelandse sake bedryf word. Die BBC se bedrywighede word in die Verenigde Koninkryk hoofsaaklik deur televisielisensies gefinansier wat jaarliks deur alle Britse huishoudings, maatskappye en organisasies, wat enige toestel besit waarmee televisieprogramme ontvang kan word, betaal moet word. Die bedrag van dié lisensie word jaarliks deur die Britse regering vasgelê en deur die parlement goedgekeur.

Buite die Verenigde Koninkryk word radioprogramme regstreeks deur die BBC se Wêrelddiens of deur ander radiostasies op kontrakbasis uitgesaai. Internasionale radiodienste is vir die eerste keer op 19 Desember 1932 aangebied toe die BBC se Ryksdiens ("BBC Empire Service") in die lewe geroep is. Intussen word ook televisieprogramme en aanlyndienste vir buitelandse gehore verskaf.

Alhoewel die Wêrelddiens gebruik maak van sommige nasionale BBC-geriewe in die Verenigde Koninkryk, veral wat nuusprogramme betref, word dit deur sy eie direkteur-generaal bestuur, terwyl sy bedryfskoste tradisioneel hoofsaaklik deur die Britse regering gedra is. Aangesien hierdie bydraes onafhanklik van Britse lisensiegelde vasgelê is en deur die "Foreign and Commonwealth Office" (Kantoor vir Buitelandse en Gemenebessake) se begroting gefinansier is, het die BBC se internasionale programinhoud – ten minste gedeeltelik – 'n doeltreffende werktuig vir die Britse regering se doeltreffende beleid verteenwoordig. Ná die hersiening van die Wêrelddiens se finansiële bestuur is planne aangekondig om internasionale programme in die toekoms uit nasionale lisensiegelde te finansier.




</doc>
<doc id="57642" url="https://af.wikipedia.org/wiki?curid=57642" title="Bernau im Schwarzwald">
Bernau im Schwarzwald

Bernau im Schwarzwald is 'n nedersetting en ski- en ontspanningsoord in die administratiewe distrik Waldshut van die Duitse deelstaat Baden-Württemberg.

Bernau is in 'n hooggeleë vallei van die Suidelike Swartwoud, suid van die bergpiek Feldberg en wes van die meer Schluchsee, geleë. Die dorpsgebied behels die vallei van die Bernauer Alb, 'n klein bronrivier van die Alb, en strek van 'n hoogte van 855 m in sy laagste deel tot 1 415 m bo seevlak by die bergpiek Herzogenhorn.

Die eerste menslike nedersettings - monniksplase - in die huidige dorpsgebied is in die laat 11de eeu deur lekebroeders van die klooster St. Blasien aangelê. Die eerste verwysing na Bernau dateer uit die jaar 1173 toe 'n kapel in die dorpsbuurt Hof ingewy is. Met die sekularisasie van St. Blasien in 1806 het die heerskappy van dié klooster tot 'n einde gekom. Bernau, wat oorspronklik 'n besitting van Voor-Oostenryk was, is in dieselfde jaar by die nuutgestigte Groothertogdom Baden ingelyf.

In 1934 is vier voorheen selfstandige nedersettings in die Bernau-vallei saamgesmelt om die nuwe munisipaliteit Bernau te vorm. Die amptelike naam is ter onderskeiding van ander gelyknamige nedersettings op 1 Januarie 1999 gewysig tot Bernau im Schwarzwald.

Bernau het veral bekendheid verwerf as die geboortedorp van die bekende Duitse skilder Hans Thoma (1839-1924) verwerf. Plaaslike tradisies sluit onder meer houtkuns in, en hout het naas landbou ook tradisioneel die basis van die plaaslike ekonomie gevorm. Bernau se "Hinterwälder Vieh" is die kleinste beesras in Europa. 


</doc>
<doc id="57643" url="https://af.wikipedia.org/wiki?curid=57643" title="Bernau">
Bernau

Bernau as pleknaam kan verwys na:







</doc>
<doc id="57644" url="https://af.wikipedia.org/wiki?curid=57644" title="Florisbad">
Florisbad

Florisbad is 'n wêreldbekende argeologiese perseel in die Vrystaat, Suid-Afrika en was oorspronklik deur die plaaseienaar, Floris Venter, as 'n gesondheidsoord ontwikkel. Die oord is net suid van Soutpan en is om 'n warm mineraalfontein geleë. Reeds in die dae van die Voortrekkers het mense hierheen gereis om in die modder te kan lê.

In 1910 het 'n nuwe fontein onverwags begin borrel en groot hoeveelhede fossiel oorblyfsels van uitgestorwe diere uitgeblaas. Eers in 1930 het professor TF Dreyer van die Grey Universiteitskollege met uitgrawings hier begin. Hy het gou 'n fossielskedel bekend as die Florisbadman gevind. Die skedel was sowat 40 000 jaar oud. In 1952 is meer as 3 000 dierefossiele en 1 000 klipwerktuie op die perseel gevind.




</doc>
<doc id="57645" url="https://af.wikipedia.org/wiki?curid=57645" title="Krugerdrifdam">
Krugerdrifdam

Die Krugerdrifdam is in die Vrystaat, Suid-Afrika. Die dam is net suid van Florisbad in die Modderrivier en het 'n bakmaat van 66 miljoen m.




</doc>
<doc id="57646" url="https://af.wikipedia.org/wiki?curid=57646" title="Sidonius Apollinaris">
Sidonius Apollinaris

Gaius Sollius (Modestus) Apollinaris Sidonius of Sint Sidonius Apollinaris (5 November van 'n onbekende jaar, moontlik 430 – Augustus 489) was 'n digter, diplomaat en biskop. Sidonius is "die belangrikste enkele behoue outeur uit vyfde eeuse Gallië" volgens Eric Goldberg. Hy was een van vier vyfde tot sesde eeuse Gallo-Romeinse aristokrate van wie 'n aansienlike getal briewe behoue is; die origes is Ruricius, biskop van Limoges (507 oorlede), Alcimus Ecdicius Avitus, biskop van Vienne (518 oorlede) en Magnus Felix Ennodius van Arles, biskop van Ticinum (534 oorlede). Hulle het almal behoort tot die nouverbonde aristokratiese Gallo-Romeinse netwerk wat die biskoppe van Katolieke Gallië verskaf het. Sy feesdag is 21 Augustus.

Sidonius is in Lugdunum (Lyon) gebore. Sy vader Apollinaris (ca. 405 gebore) was die prefek van Gallië onder Valentinianus III tussen 425 en 455 en die seun van 'n ander Apollinaris, wat Praetoriaanse prefek van Gallië was voor 409, en 'n vriend van sy opvolger Decimus Rusticus. Hy blyk die afstammeling van nóg 'n Apollinaris te wees, die prefek van Gallië onder Konstantyn II tussen 337 en 340.

Sidonius het om en by 452 met Papianilla getrou. Sy was die dogter van keiser Avitus. Sy lewe en vriendskappe het hom in die midde van 5de eeuse Romeinse sake gestel.

In 457 het Majorianus die ryk van Avitus ontneem, en op die stad Lyon beslag gelê, waar Sidonius in sy hande geval het. Nietemin het die reputasie van die aristokraat se geleerdheid Majorianus oortuig om hom met die grootste eerbied te behandel. Op sy beurt het Sidonius 'n panegiriek tot sy eer opgestel (soos wat hy voorheen vir Avitus gedoen het), wat vir hom 'n standbeeld te Rome en die hertogtitel gewin het. In 467 of 468 het keiser Anthemius hom beloon vir die panegiriek wat hy tot sy eer geskryf het, deur hom te bevorder tot die pos van stadsprefek van Rome tot 469, en daarna tot die waardigheid van patrisiër en senator. In 470 of 472, is hy verkies om Eparchius op te volg in die bisdom van Auvergne (Clermont, tans Clermont-Ferrand). 

Met die verowering van die stad deur die Gote in 474 het hy gevangenestraf ontvang, aangesien hy 'n aktiewe aandeel aan die verdediging daarvan gehad het; maar hy is daaropvolgend in sy posisie herstel deur Euric, koning van die Gote, en het sy kudde bearbei soos hy voorheen gedoen het – 'n taak wat hy tot sy dood behartig het.

Sidonius se verwante is oor verskeie geslagte nagespeur as 'n verhaal van 'n familie se lotgevalle, van die prominensie in die tyd van sy oupa aan vaderskant, tot die daaropvolgende kwyning in die 6de eeu onder die Franke. Sidonius se seun, ook Apollinaris genaamd, was 'n korrespondent van Ruricius van Limoges, het 'n eenheid aangevoer wat in Auvergne op die been gebring is aan die verloorkant van die beslissende Slag van Vouille, en het opgetree as biskop van Clermont vir vier maande tot sy dood. Sidonius se kleinseun Arcadius, het by die aanhoor van 'n gerug van die afsterwe van die Frankiese koning Theuderic I, vir Clermont verraai aan Childebert I, net om sy vrou en moeder te agter te laat toe Theuderic te voorskyn kom; sy ander verskyning in die geskiedenis van Gregorius van Tours, is as dienaar van koning Childebert.

Sy behoue werke is sy "Panegirieke" oor verskillende keisers (waarin hy grootliks uit Statius, Ausonius en Claudianus ontleen), wat verskillende belangrike politieke gebeure dokumenteer. Carmen 7 is 'n panegiriek aan sy skoonpa Avitus by sy inlywing as keiser. Carmen 5 is 'n panegiriek aan Majorianus, wat getuig van Sidonius se vermoë om die natuurlike agterdog en vyandigheid te oorkom jeens die man wat vir die dood van die skoonpa verantwoordelik was. Carmen 2 is 'n panegiriek aan die keiser Anthemius, deel van Sidonius se pogings om as Urban prefek van Rome aangestel te word; verskeie voorbeelde van geleentheidsverse; en nege boeke van "Briewe", waaroor W.B. Anderson opmerk, "Wat ook al jou opinie oor hul styl en diksie, bly die briewe van Sidonius 'n onskatbare bron van inligting oor vele aspekte van die lewensomstandighede van sy tyd." Ten spyte van die gestrenge diksie, onthul hierdie "Briewe" Apollinaris as 'n man van gemoedelike temperament, met 'n voorliefde vir goeie lewenskwaliteit en plesier. 'n Brief van Sidonius gerig aan Riothamus, "Koning van die Brittones" (c. 460) is besonders interessant, aangesien dit getuienis verskaf van 'n koning of militêre leier met betrekkinge met Brittanje, van om en by die tydvak van Koning Arthur se lewenstyd. Die beste uitgawe is dié in die "Monumenta Germaniae Historica" (Berlyn, 1887), wat 'n oorsig oor die manuskripte bied. 'n Engelse vertaling van sy digkuns en briewe deur W.B. Anderson, met bygaande Latynse teks, is deur die Loeb Classical Library gepubliseer (volume 1, wat sy gedigte bevat en boeke 1-3 van sy briewe, 1939; orige briewe, 1965).

Gregorius van Tours vermeld Sidonius as 'n man wat die Mis uit sy geheue kon opsê (sonder 'n sakramentarium) en wat onvoorbereide toesprake kon lewer sonder huiwering.




</doc>
<doc id="57648" url="https://af.wikipedia.org/wiki?curid=57648" title="Giuseppe Verdi">
Giuseppe Verdi

Giuseppe Fortunino Francesco Verdi (10 Oktober 1813 – 27 Januarie 1901) was 'n Italiaanse Romantiese komponis van hoofsaaklik operamusiek. Hy was een van die invloedrykste komponiste van die 19de eeu. Sy werk word vandag nog in operahuise regoor die wêreld opgevoer. 

Gedurende die tweede helfte van die 19de eeu het die komponis Giuseppe Verdi (1813-1901) die Italiaanse operatoneel volkome oorheers. Hy het 'n nuwe rigting aan die musiekteater gegee deur die musiek 'n uitvloeisel en integrerende deel van die dramatiese handeling te maak. 

Daarby het hy ook nuwe uitdrukkingskrag aan die stem en aan die sielkundige inhoud en krag van die opera gegee. Giuseppe Fortunino Francesco Verdi is op 10 Oktober 1813 te Le Roncole naby Busseto in die hertogdom Parma gebore. 

Sy vader was 'n arm herbergier met geen musikale belangstelling nie, maar die jong Verdi het reeds op vroeë leeftyd musikale talent getoon en is aangemoedig deur Antonio Barezzi, 'n gegoede handelaar wat ook gehelp het met die seun se opvoeding. Vanaf sy tiende jaar het hy by geleentheid die kerkorrel bespeel en vanaf 1825 het hy Susette se kerkkoor, asook koormusiek, marse en simfonieë wat hy self gekomponeer het, gedirigeer. 

Barezzi het Verdi in 1832 na die konservatorium in Milaan gestuur, waar hy weggewys is omdat hy reeds ouer as 14 was en min talent getoon het. Met finansiële steun van Barezzi kon hy egter 3 jaar lank private lesse neem. Hy het ook spoedig as dirigent bekend geraak en in 1836 het hy die pos van stedelike musiekdirekteur in Susette aanvaar. In dieselfde jaar is hy getroud met sy weldoener se dogter Margherita Barezzi, wat 4 jaar later oorlede is. 

In 1839 het Verdi sy ontslag geneem om vir La Scala in Milaan 'n opera te komponeer. Die sukses van hierdie eerste opera, "Oberto" (1839), het tot 'n kontrak vir nog 3 operas gelei. Die eerste opvoering van die komiese opera "Un giorno di regno" ("Koning vir 'n dag"; 1840), was egter so 'n fiasko dat Verdi versoek het om van sy kontrak onthef te word. 

Sy volgende opera, "Nabucco" (1842), was baie meer ambisieus, veral wat die dramatiese inhoud betref, en die eerste opvoering was 'n oorweldigende sukses. Daarna het Verdi talle opdragte aanvaar en later 'n landgoed gekoop. Verdi was 'n fanatieke patriot wat gedurende die Italiaanse stryd om unifikasie die opera as 'n middel gebruik het om sy landgenote meer volksbewus te maak. 

Die patriotiese temas van "I Lombardi" (1834) en "Ernani" (1844) het aan hom die bynaam "komponis van die Italiaanse revolusie" besorg. Van sy verdere suksesse was "I due Foscari" ("Die 2 Foscari's"; 1844), "Giovanna" "d'Arco" ("Jeanne d'Arc"; 1845), "Attila" (1846) en veral "Macbeth" (1847). Die Shakespeare-tragedie het Verdi tot nuwe hoogtes aangespoor en die eerste tekens getoon van die genialiteit wat "Don Carlos", "Aïda" en "Otello" sou oplewer. 

Verdi was nou oor die hele Europa beroemd, hy het van oral opdragte gekry en moes heelparty van die hand gewys. In Parys het hy kennis gemaak met die sopraan Giuseppina Strepponi, wat vroeër reeds in "Nabucco" gesing het. Hoewel hulle uiteindelik in 1859 getroud is, het hulle 'n sosiale skandaal veroorsaak deur meer as 10 jaar lank saam te woon. 

Na die sukses van enkele verdere operas, waaronder Luisa Miller (1849), het Verdi sy belangrike middelperiode betree, waartydens hy die drie uiteenlopende meesterstukke "Rigoletto" (1851), "II trovatore" ("Die troebadoer"; 1853) en "La Traviata" ("Die gevalle dame"; 1853) gekomponeer het. "Les vêpres siciliennes" ("Die Siciliaanse vespers"; 1855) was 'n insinking, gedeeltelik omdat Verdi al hoe meer aandag aan sy belange op sy landgoed gegee het. 

Daarby was die grootskaalse opset van die Franse "opera grande" vir die Italiaanse meester nog vreemd. Ook "Simon Boccanegra" (1857) en "Un ballo in maschera" ("'n Maskerbal"; 1859) was op 'n laer peil en teen 1880 het Verdi hulle albei hersien. Hy het ook probleme met die sensors ondervind. Die vloek wat in "Rigoletto" uitgespreek word, is in die oorspronklike vorm as godslasterlik beskou. 

Om die sensors tevrede te stel, moes die feitelike inhoud van die sluipmoord op koning Gustav III, soos oorspronklik uitgebeeld in "Un ballo in maschera", ook gewysig word. Vloeke oor en sluipmoorde op koninklikes was gedurende die 19de eeu taboe. In 1861 het Verdi 'n opdrag uit Sint Petersburg ontvang vir 'n opera en hy het "La forza def destino" ("Die mag van die noodlot"; 1862) gekomponeer. 

Hierdie werk het elemente van die Franse "opera grande" bevat en in 1867 het hy dit met ŉ werklik grootse Franse opera, "Don" "Carlos", opgevolg. In die werk is die karaktertekening en atmosfeerskildering tegelyk subtiel en aangrypend en die orkes se bydrae tot die drama groter as in enige vorige Verdi-opera. Hierdie elemente bereik ŉ hoogtepunt in "Aïda", wat Verdi in opdrag van die khedive van Egipte geskryf het om die opening van die Suez-kanaal te vier. 

Weens politieke toestande in Europa kon die produksie nie betyds na Egipte verskeep word nie en dit is toe met die inwyding van die Kaïro-operagebou in 1871 opgevoer. Verdi was 'n groot bewonderaar van die Italiaanse skrywer Alessandro Manzoni, en toe Manzoni in 1873 te sterwe kom, het Verdi ŉ Requiem ter ere van hom gekomponeer. Verdi se "Requiem", wat in 1874 by die eerste herdenking van Manzoni se dood uitgevoer is, is een van die groot liturgiese werke in die musiekgeskiedenis. 

Omstreeks 1874 het Verdi die toppunt van sy loopbaan bereik en sy aktiwiteite grootliks tot sy landgoed beperk, maar sy uitgewer, Tito Ricardi, het hom met moeite oorreed om nog 'n opera te komponeer. Arrigo Soito het 'n uitstekende libretto voorberei, gebaseer op Shakespeare se "Othello", en in 1887 is Verdi se "Otello" in La Scala opgevoer. In die groot werk projekteer die beweeglike partituur die dramatiese handeling op 'n wyse wat slegs in die Wagner-operas geëwenaar word. 

Hierna het Boito nog Shakespeare se "The Merry Wives of Windsor" tot 'n libretto verwerk vir Verdi se laaste opera, die komiese "Falstaff", wat in 1893 in La Scala opgevoer is. In sy laaste jare het Verdi 'n aantal gewyde koorwerke gekomponeer. Na Giuseppina se dood in 1897 het sy gesondheid begin verswak en op 27 Januarie 1901 is hy in Milaan oorlede. 

Verdi se vernaamste operas en die datum waarop dit die eerste keer opgevoer is:





</doc>
<doc id="57660" url="https://af.wikipedia.org/wiki?curid=57660" title="Van Riebeeck-fees">
Van Riebeeck-fees

Die Van Riebeeck-fees was die driehonderdjarige herdenking van die landing aan die Kaap van Jan van Riebeeck en daarmee saam die grondlegging van wat later sou uitloop op die Kaapkolonie en toe die Unie van Suid-Afrika. Dit was saam met die simboliese Ossewatrek in 1938 en die inhuldiging van die Voortrekkermonument in 1949 een van die drie grootste feeste in Suid-Afrika in die twintigste eeu. Die fees se slagspreuk was: "Ons bou 'n nasie" en die sentrale gedagte vir die feesvieringe: "Suid-Afrika ná driehonderd jaar."

Die Van Riebeeck-fees het dieselfde vorm aangeneem as die vorige volksfeeste toe dit ruim staatsteun gekry het. Die sentrale feeskomitee het onder voorsitterskap gestaan van dr. Abraham van der Merwe, amper 40 jaar lank medeleraar van die NG gemeente Kaapstad, vyf maal agtereenvolgens deur die Kaapse Sinode tot moderator verkies en voorsitter van die eerste Algemene Sinode in 1962. Plaaslike feeste oor die hele land moes die weg berei vir die sentrale viering in Kaapstad. Hiervoor hiervoor het poskoetse, getrek deur perdespanne, uit die uithoeke van die land lang togte na Kaapstad onderneem.

Die gedagte is geneem van die simboliese Ossewatrek toe die ossewaens na Pretoria getrek het vir die hoeksteenlegging van die Voortrekkermonument 14 jaar vantevore. Die eerste minister, dr. D.F. Malan, het die verrigtinge geopen met die vertrek van die eerste koets op Ohrigstad, die verste punt waar die Voortrekkers hulle oorspronklik gevestig het. Op die pad het die verskillende gemeenskappe elkeen sy eie fees gehou, maar anders as in 1938 het dit ook Engelssprekendes betrek en nie net Afrikaanssprekendes nie. Op verskeie plekke het ook gekleurde gemeenskappe hul plek in die vierings ingeneem.

Intussen is die voorbereidings vir die groot fees in Kaapstad voltooi. 'n Reusagtige stadion met plek vir vyftigduisend mense is op die herwinde maar toe nog onbeboude strandgebied opgerig waar enkele jare tevore nog die golwe van Tafelbaai gespoel het. Dit is spesiaal uit Engeland laat kom en op die terrein opgerig. Die groot nuwe goedereloods van die Suid-Afrikaanse Spoorweë, nie ver daarvandaan nie, is ingerig vir 'n feestentoonstelling wat 'n blik gegee het op driehonderd jaar van vooruitgang. Dit is aangevul deur 'n reeks ander tentoonstellings, onder meer van sowat byna duisend items gedrukte Africana, getiteld "Boekspieël van Suid-Afrika", in die Suid-Afrikaanse Biblioteek wat geduur het van 1 Maart 1952 en geopen is deur Jan van den Berg, die ambassadeur van Nederland. Daar was ook uitstallings van Suid-Afrikaanse en buitelandse kunswerk en boeke.

'n Toneel- en 'n musiekfees het deelnemers van die hele land betrek. Die Nasionale Toneelorganisasie (NTO) het W.A. de Klerk se "Die jaar van die vuur-os" opgevoer onder regie van Hermien Dommisse, Gerhard Beukes se "As ons twee eers getroud is", onder regie van Siegfried Mynhardt en "The dam" deur Guy Butler, onder regie van Marda Vanne. Al drie dié stukke is met 'n eerste prys bekroon in die Driehonderdjarige Van Riebeeck-herdenkingstoneelwedstryd, uitgeskryf deur die departement van onderwys, kuns en wetenskap. In samewerking met die Universiteit van Kaapstad was die NTO ook verantwoordelik vir "The ball at the castle", opgevoer in die Kasteel die Goeie Hoop. Die veertiende Uniale Toneelfees en Jeugtoneelfees het ook saam met die Van Riebeeck-fees, wat altesaam twee maande geduur het, geval.

In die Ou Drilsaal in Kaapstad is die Internasionale Seëluitstalling op 26 Maart 1952 geopen deur dr. E.G. Jansen, goewerneur-generaal. Die Seëlversamelaarsfederasie van Suidelike Afrika het op sy kongres in 1947 besluit dat 'n internasionale seëluitstalling in die feesjaar in Kaapstad gehou sou word en die reëlings het reeds in 1948 begin. Die verskillende afdelings het bestaan uit onder meer die geskiedenis van die poswese in Suid-Afrika, uitstallings op uitnodiging (die ereplek is beklee deur dié van koning George VI wat sir John Wilson opdrag gegee het om seldsame stukke uit die koninklike versameling te haal en na Kaapstad te bring), regeringsuitstallings van onder meer Groot-Brittanje, Nederland, Wes-Duitsland en België, die afdeling vir mededingers met die Kaapse Uniale Kampioenskap en versamelings uit die res van die wêreld, en 'n afdeling vir spesiale seëls.

Daar was menige sportgeleenthede, onder meer die Suid-Afrikaanse atletiekkampioenskap, die proefwedstryde vir die Olimpiese Spele, wat op 28 en 29 Maart 1952 in die Feesstadion gehou is en waaraan twee Nederlandse kampioene, Fanny Blankers-Koen en Willie Slykhuis, ook deelgeneem het. Ander sportsoorte was bofbal, boks, hengel, hokkie, jukskei (die jaarlikse nasionale toernooi in Bellville), die eindproefwedstryd op Nuweland voor die kies van die Springbokkrieketspan vir die 1952-'53-toer na Australië, nasionale motorwedrenne in Pinelands, polo in Wynberg, sagtebal, seiljagwedrenne, die Suid-Afrikaanse swem- en duikkampioenskap, Curriebeker-waterpolotoernooi en proefwedstryde vir die Olimpiese Spele in die Seepuntse pawiljoen, en tenniswedstryde tussen die Westelike Provinsie en Australië, asook Suid-Afrika teen Australië in Rondebosch.

Vir die finale feesweek is Tafelberg die hele week lank saans verlig. Die Lugmag het van tyd tot tyd 'n reeks lugvertonings oor die feesterrein uitgevoer en die Suid-Afrikaanse torpedojaer "Jan van Riebeeck", die Portugese torpedojaer "Alfonso de Albuquerque" en die Britse fregat "Actaeon" het welwillendheidsbesoeke aan die Tafelbaaise hawe gebring. Die finale feesweek het begin met 'n dankdag op Sondag 30 Maart 1952. Die oggend om tienuur het kerke oral in die Skiereiland hul klokke gelui en toe het elke gemeente 'n spesiale Van Riebeeck-diens gehou. Om halfelf was daar 'n militêre kerkparade by die Groote Kerk in die middestad. Die namiddag was daar 'n dankdiens vir die jeug in die Feesstadion waar die massakoor van die Skiereiland opgetree het. Dieselfde aand was daar in die Feesstadion 'n nasionale dankdiens met sang, gebed en 'n boodskap aan die volk deur die aartsbiskop van Kaapstad.

Die Maandagoggend het die burgemeester van Kaapstad, rdh. F. Sonnenberg, die Van Riebeeck-park aan die hange van Tafelberg ingewy. By dieselfde geleentheid het dr. D.F. Malan die proklamasie van Tafelberg as historiese monument aangekondig. Die namiddag het die poskoetse en maratonhardlopers in die stadion aangekom. Daar was 'n optog van die atlete en kort voor vieruur 'n geskal met die aankoms van die poskoetsgasvroue, geklee in 17de-eeuse drag (die eggenotes van kabinetsministers, die eggenote van die Leier van die Opposisie (adv. Koos Strauss), vrouelede en eggenotes van lede van die sentrale en Kaapstadse komitees). Kort hierna het die poskoetse Bloemfontein, Kaap, Durban, Germiston, Johannesburg, Pretoria en Setlaars aangekom, met die burgemeesters, burgemeestersvroue en stadsklerke van die stede wat die koetse geskenk het, en die voorsitter en ondervoorsitter en hul gades van die Kaapse Afdelingsraad daarin. Dr. Eben Dönges, minister van binnelandse sake, het die verwelkoming behartig. Hierna volg 'n outydse tuinparty. Laat die namiddag was daar 'n plegtigheid in die Kasteel die Goeie Hoop, waar die agt rapportryers uit Pretoria aangekom het. Die dag is afgesluit met 'n kermisaand by die Van Riebeeck-feesskou.

Die dag begin met 'n parade van die jeug. Leerlinge en studente van alle Skiereilandse onderwysinrigtings onder die Kaaplandse en Uniale onderwysdepartemente en besoekende leerlinge uit alle dele van die land neem om tienuur aan 'n massa-optog deel. Tydens Blom van die Jeug dra seuns en meisies, gekies op plaaslike feeste oral in die land om hul onderskeie gemeenskappe te verteenwoordig, die wapens van hul munisipaliteit. Die optog is gelei deur vier jong Suid-Afrikaners, twee Afrikaans en twee Engels, gekies deur die tydskrif "The Outspan", om die stamgroepe van die Unie te verteenwoordig. Om 11:20 het 'n massakoor van die Paarl, Wellington en Franschhoek onder leiding van Albert du Toit opgetree en daarna was daar 'n massa-vertoning van liggaamsopvoeding deur duisend meisies van hoërskole in die Kaapse afdeling en studente van die Kaapstadse Opleidingskollege.

Ná 'n massakoor van die Strand en Somerset-Wes se optrede, het ook duisend seuns liggaamsopvoeding vertoon en daarna was daar 'n boodskap aan die jeug deur prof. Gawie Cillié. 'n Massakoor deur skole van Stellenbosch is gevolg deur 'n uitvoering met vlae deur studente van die Universiteit van Stellenbosch en die afsluiting, kort voor eenuur, deur blaasorkeste van die Lugmag en die Staande Mag.

Die aand was daar 'n byeenkoms in die Feesstadion met touspringoefeninge en ritmiese oefeninge en toe 'n massakoor van Skiereilandse skole onder Walter Swanson. 'n Vertoning deur die Padvinders en Padvindsters het gesamentlike sang en 'n massavertoning van liggaamsoefeninge voorafgegaan. Om negeuur die aand het die massakoor van die Skiereilandse skole weer aan die beurt gekom en daarna 'n vertoning deur die Voortrekkers met die aankoms van 3 000 fakkeldraers by die stadion wat die Vlam van die Beskawing vergesel het wat gebring is deur fakkeldraers uit die vier provinsies, Suidwes-Afrika en Rhodesië. Die vlam is oorhandig aan dr. Abraham van der Merwe, voorsitter van die sentrale feeskomitee, deur die leier van die Voortrekkers.

Die aand is afgesluit met gesamentlike sang van "Die Lied van Jong Suid-Afrika", 'n boodskap aan die jeug gelewer deur twee verteenwoordigers van die jeug, 'n massakoor van Skiereilandse kore wat "Jerusalem", "Come see where golden-hertaed spring" en "Die Son Verrys" gesing het en laastens die finale deur blaasorkeste van die Lugmag en die Staande Mag.

Hierdie dag het bekendgestaan as "Die dag vir Maleise en Kleurlinggemeenskap". Die dag begin met 'n byeenkoms in die namiddag in die stadion en 'n voorspel deur blaasorkeste. Die Griekwagemeenskap het 'n optog, begelei deur 'n koor van 300 sangers, net ná halfdrie gehou en die volgende uitgebeeld:

Om tweeuur het 'n musikale rit deur die Suid-Afrikaanse Polisie gevolg, daarna 'n tussenspel deur die blaasorkes en toe 'n optog deur die Kaapse Maleise gemeenskap wat bestaan het uit:



</doc>
<doc id="57662" url="https://af.wikipedia.org/wiki?curid=57662" title="Veldsteenkerk">
Veldsteenkerk

Veldsteenkerke is kerkgeboue wat van swerfstene gebou is, meestal as dorpskerke op die platteland. Een van die kenmerkendste veldsteenkerke, wat nie vir 'n dorpsgemeenskap opgerig is nie, is die kloosterkerk in Zinna. Soms word na massiewe veldsteenkerke valslik as weerkerke verwys, alhoewel hulle nie vir verdedigingsdoeleindes gebou is nie.

Veldsteenkerke is uitsluitlik in gebiede opgerig waar gletsers op hulle pad kristalliene materiaal, dit wil sê afgebrokkelde gesteentes agtergelaat het en waar natuurstene uit steengroewe nouliks voorkom. In Duitsland hoort Sleeswyk-Holstein, Mecklenburg-Voorpommere, Sakse-Anhalt en Brandenburg met Berlyn by hierdie streke. Veldstene is daarnaas in Skandinawië, Pole, Finland en die Baltiese lande as boumateriaal gebruik. Swerfstene bestaan gewoonlik uit graniet, gneis of kwartsiete en word sowel in bewerkte asook onbewerkte toestand (dikwels in twee helftes gesplits) gebruik. 


</doc>
<doc id="57663" url="https://af.wikipedia.org/wiki?curid=57663" title="Monumenta Germaniae Historica">
Monumenta Germaniae Historica

Die Monumenta Germaniae Historica (dikwels afgekort as MGH in bibliografieë en bronnelyste) is 'n omvattende reeks noukeurig geredigeerde en gepubliseerde bronne vir die studie van Duitse geskiedenis (in 'n breë opvatting) van die einde van die Romeinse Ryk tot 1500.

Die vereniging wat die reeks befonds is deur die Pruisiese hervormer Heinrich Friedrich Karl Freiherr vom Stein in 1819 gestig, en die eerste volumes het in 1826 en daaropvolgende jare die lig gesien. Die redakteur van 1826 tot 1874 was Georg Heinrich Pertz, wat opgevolg is deur Georg Waitz. Vele vooraanstaande middeleeukundiges uit Duitsland en, uiteindelik, ander lande, het by die projek aangesluit waarin manuskripte uitgesoek en vergelyk is, en geleerde uitgawes gepubliseer is. Die leuse wat deur Klein gekies is, "Sanctus amor patriae dat animum" ("Heilige liefde vir die vaderland verskaf die gees") is verklaar as 'n skakel tussen Romantiese nasionalisme en professionele geleerdheid.

Die versameling bestaan uit vyf hoofareas, "Antiquitates", "Diplomata", "Epistolae", "Leges", "Scriptores" asook "Necrologia". Vele ondersteunende reekse is ook tot stand gebring, insluitend 'n reeks van meer kompakte volumes vir skoolgebruik ("Scriptores in usum scholarum") en spesiale studies ("MGH Schriften").

Die projek, 'n breedvoerige onderneming in geskiedenisgeleerdheid, word in die 21ste eeu voortgesit. In 2004 het die MGH, met die ondersteuning van die Deutsche Forschungsgemeinschaft, al hul gedrukte publikasies van meer as vyf jaar aanlyn beskikbaar gestel, in foto-digitale reproduksies, via 'n skakel op die MGH-webtuiste. 

Die instituut "Monumenta Germaniae Historica" is sedert 1949 in München gesetel, en beskik oor 'n groot gespesialiseerde biblioteek oor die middeleeuse geskiedenis van Duitsland en Europa, insluitend kerkgeskiedenis, benewens 130 000 monograwe en sowat 150 000 verwante geskrifte.



</doc>
<doc id="57664" url="https://af.wikipedia.org/wiki?curid=57664" title="Richard Strauss">
Richard Strauss

Richard Georg Strauss (11 Junie 1864 – 8 September 1949) was 'n vooraanstaande Duitse komponis van die laat-Romantiese en vroeë moderne eras. Hy is veral bekend om sy operas soos "Der Rosenkavalier" en "Salome", sy lieder waaronder veral sy Vier Laaste Lieder en sy toongedigte en orkeswerke. Strauss was ook 'n gesiene komponis in die hele Duitsland en Oostenryk. 

Richard Georg Strauss, die seun van 'n briljante horingblaser, is op 11 Junie 1864 in München gebore. Op 4-jarige leeftyd het Strauss klavierlesse begin neem en toe hy 6 was, het hy ook vioollesse begin neem en selfs sy eerste lied gekomponeer. Tussen 1875 en 1880 het Strauss onderrig in die musiekteorie ontvang. Sy eerste orkeswerk, Feesmars in E-mol, is reeds in 1876 voltooi, hoewel dit eers in 1881 vir die eerste maal uitgevoer is. 

Van 1882 af het Strauss aan die Universiteit van München in die filosofie, estetika, kunsgeskiedenis en letterkunde gestudeer. Sy Suite vir Blasers, opus 4 (1881), het die aandag van die gevierde dirigent Hans von Bülow (1830-1894) getrek en in 1885 is Strauss as Von Bülow se assistent-dirigent van die hoforkes te Meinigen aangestel. Hier het hy 6 maande lank vertoef en vir 'n groot deel van die tyd was hy in Von Bülow se afwesigheid in volle beheer van die orkes. 

Na Meinigen was Strauss om die beurt dirigent te München (1886), Weimar (1889), München (1894), Berlyn (1898; van 1908 af Koninklike Pruisiese Algemene Musiekdirekteur) en Wenen (1919). Hy het ook dikwels as gasdirigent opgetree en vanaf 1924, toe hy finansieel onafhanklik geword het, het hy slegs as gasdirigent opgetree. 

Gedurende die laaste kwart van die 19e eeu was Wagner en Brahms Strauss se musikale modelle. In 1887 het hy in München sy simfoniese gedig "Aus ltalien" ("Uit ltalie"), opus 16, gedirigeer. Die werk is nie entoesiasties ontvang nie, maar in 1889 het hy in Weimar sy briljante toondig "Don Juan" gedirigeer, en daarmee het sy loopbaan as komponis eintlik begin. 

In 1894 is Strauss met die sopraan Pauline de Ahna (oorl. 1950) getroud en hulle het hulle in München gevestig, waar Pauline haar man se sake so behartig het dat hy meer tyd vir komposisie gehad het. Intussen het Strauss sy simfoniese gedigte Macbeth (1890), "Tod und Verklärung" ("Dood en verheerliking"; 1890) en "Till Eulenspiegels lustige Streiche" ("Tyl Uilspieël se vrolike streke"; 1895) voltooi. 

Die eerste open baring van sy begaafdheid as operakomponis is merkbaar in "Salome" (1905), waarvan die libretto op 'n teks van Oscar Wilde gebaseer is. In "Salome" word die verderflike omstandighede rondom die onthoofding van Johannes die Doper, sowel as die onthoofding self, behandel, en hoewel gehore tot vandag toe geskok word deur die grusame realisme van Strauss se uitbeelding, het sy musikale oorspronklikheid dadelik aandag getrek. 

Met "Elektra" (1909) het Strauss se assosiasie met die digter Hugo von Hofmannsthal (1874-1929) begin. Von Hofmannsthal het ook die libretto's van "Der Rosenkavalier" (1911), "Ariadne auf Naxos" (1912), "Die Frau ohne Schatten" ("Die vrou sonder skaduwee"; 1919) en "Arabella" (1933) geskryf. Strauss se suksesvolste opera, "Der Rosenkavalier", het aan sowel hom as Von Hofmannsthal 'n fortuin besorg, maar die ander operas het minder byval gevind. 

Na Von Hofmannsthal se dood in 1929 is die teks van "Die schweigsame Frau" ("Die swygsame vrou"; 1935) deur Stefen Zweig (1881-1942) geskryf en die van "Daphne" (1838) deur Joseph Gregor (1888-1960). Strauss het self die libretto vir sy opera "Capriccio" (1942) geskryf. Belangrike werke uit sy laaste jare is die Tweede Horingkonsert (1943), die Hobokonsert (1946) en die "Vier" "Letzte Lieder" ("Vier laaste liedere"; 1848). 

Afgesien van laasgenoemde het Strauss ook nagenoeg 200 ander kunsliedere gekomponeer, waarvan 'n groot aantal as hoogtepunte van die liederkuns beskou word. Ook die Burlesk vir klavier en orkes (1885), die "Sinfonia domestica" (1905) en "Eine Alpensinfonie" (1915) is belangrik. Strauss was die laaste van die groot Romantiese komponiste. 

Hy het die vermoë besit om eenvoudige melodieë op onvergeetlike en dikwels verhewe wyse uit te spin tot 'n oorweldigende klimaks. Hierdie kenmerk van sy musiek word opvallend geïllustreer aan die begin van "Also sprach Zarathustra" en in die trio naby die slot van "Der Rosenkavalier". Hy was 'n briljante orkestreerder en 'n voortreflike dirigent. Albei die wêreldoorloë het ŉ verwoestende uitwerking op Strauss se lewe gehad en hy het nooit werklik herstel na die verwoesting van sy vier mees geliefde operageboue (in Wenen, Berlyn, München en Dresden) tydens die Tweede Wêreldoorlog (1939-1945) nie. Strauss is op 8 September 1949 in Beiere oorlede. 




</doc>
<doc id="57665" url="https://af.wikipedia.org/wiki?curid=57665" title="Bielefeld">
Bielefeld

Bielefeld (Nederduits: "Builefeld", "Bielefeld", "Beilefeld" of "Builefeild") is 'n selfregerende stad in die administratiewe gewes Detmold van die Duitse deelstaat Noordryn-Wesfale. Met 'n bevolking van 323 000 is Bielefeld die ekonomiese sentrum en die stad met die grootste inwonertal in die streek Oos-Wesfale-Lippe in die noord-ooste van die deelstaat. 

Die geskiedkundige middestad lê noord van die Teutoburg-woud, maar die moderne stad omsluit ook wyke aan die oorkant van die woud en aan die heuwelhange. Bielefeld huisves 'n groot aantal internasionale firmas, onder meer "Dr. Oetker", "Gildemeister AG" en "Schüco". Daar is 'n universiteit en verskeie "Fachhochschulen" (universiteite van toegepaste wetenskappe).


</doc>
<doc id="57666" url="https://af.wikipedia.org/wiki?curid=57666" title="Birgit Nilsson">
Birgit Nilsson

Birgit Nilsson (17 Mei 1918 – 25 Desember 2005) was 'n gevierde dramatiese sopraan van Swede wat gespesialiseer het in opera- en simfoniewerke. Haar stem was bekend om die oorweldigende omvang, ryklike krag en die klokhelder duidelikheid van die boonste register.

Nilsson het uit 'n plattelandse agtergrond gekom en moes hard werk om aanvaarding in die musiekwêreld, maar haar indruk in baie rolle was so groot dat hulle begin bekend staan het as die "Nilsson repertorium". Sy het die operas van Richard Strauss gesing en gespesialiseer in Puccini se "turandot", maar dit was die musiek van Richard Wagner wat haar beroemd gemaak het. Op die kruin van haar loopbaan het Nilsson gehore verstom met die ongedwonge krag van haar stem, wat altyd kon uitstyg bo 'n orkes en met haar merkwaardige asembeheer, wat haar in staat gestel het om note geweldig lank aan te hou. Namate haar loopbaan ontwikkel het, het haar interpretasievermoë ook gegroei en so het sy 'n roerende kunstenaars asook 'n vokale verskynsel geword. Onder haar kollegas het sy beroemd geraak om haar spelerige humorsin.


</doc>
<doc id="57667" url="https://af.wikipedia.org/wiki?curid=57667" title="Karl Böhm">
Karl Böhm

Karl August Leopold Böhm (28 Augustus 1894 – 14 Augustus 1981, Graz) was 'n Oostenrykse dirigent wat algemeen beskou word as een die grootste simfonie- en operadirigente van die 20ste eeu. Hy is bekend vir sy opvoerings van musiek van Wolfgang Amadeus Mozart, Richard Wagner en Richard Strauss.



</doc>
<doc id="57669" url="https://af.wikipedia.org/wiki?curid=57669" title="Brno">
Brno

Brno (uitgepsreek /ˈbr̩no/, Duits: "Brünn") is die tweede grootste stad in die Sentraal-Europese land Tsjeggië met 'n bevolking van sowat 378 000 (in 2017). Die vroegste nedersetting het met die vestiging van Slawiese stamme in die 6de eeu ontstaan. Die gebied word sedertdien sonder onderbreking bewoon. In die laat 13de eeu is Brno deur die vesting Špilberk (Duits: "Burg Spielberg") beskerm wat as residensie van die Morawiese markgrawe uit die Huis van Luxemburg gedien het.

Die stad was vanaf die 17de eeu die historiese sentrum van Morawië en is die huidige administratiewe setel van die streek van Suid-Morawië. 'n Aantal universiteite en ander tersiêre instellings is hier gesetel, net soos navorsingsinstellings en die Rooms-Katolieke Kerk se bisdom Brno. As Tsjeggië se juridiese hoofstad is Brno die setel van die Grondwetlike Hof ("Ústavní soud"), die Appèlhof ("Nejvyšší soud"), die Hoogste Administratiewe Geregshof en die aanklaer-generaal. Daarnaas het ook die Tsjeggiese Ombudsman en die hoogste Kartelkantoor hul hoofkwartiere in Brno.

Die nywerheidsomwenteling in die 19de eeu het van Brno een van die mees vooruitstrewende stedelike nedersettings in Europa gemaak. Die stad handhaaf steeds sy status as een van Tsjeggië se belangrikste industriële, ekonomiese, kulturele en handelspilpunte. Belangrike handelskoue en ander uitstallings word jaarliks op 'n uitgestrekte terrein in die stadsdeel Pisárky gehou. 'n Verskeidenheid historiese, argitektoniese en kulturele monumente maak van Brno 'n gewilde toeristebestemming. Besienswaardighede sluit Brno se katakombe en die Duitse argitek Ludwig Mies van der Rohe se Villa Tughendhat in, 'n juweel van modernistiese boukuns in Europa wat deur Unesco in 2001 as wêrelderfenis gelys is.


</doc>
<doc id="57670" url="https://af.wikipedia.org/wiki?curid=57670" title="Niemandsland">
Niemandsland

Niemandsland was die oorspronklike naam vir Griekwaland-Oos, 'n distrik wat in noordoostelike deel van Kaapland was, maar in 1978 aan die destydse Natal, sedert 1994 KwaZulu-Natal, oorgedra is.

In 1862 het sowat 2 000 Griekwas onder kaptein Adam Kok III hulle daar vestig. Hulle het van Griekwastad af gekom, op Philippolis in die Vrystaat gewoon en toe deur Basoetoeland, nou Lesotho, getrek met die meeste van hul 20 000 stuks vee en 300 waens na dié onbewoonde maar vrugbare hoogland. Met hul hoofkwartier op Kokstad was die Griekwas deels onafhanklik en het papiergeld uitgereik (tans uiters seldsaam) in 1868 en ook munte, maar druk van nabygeleë swart stamme en van die naderende wit nedersetters was te sterk. In 1878 het Griekwaland-Oos deel van die Kaapkolonie geword en is dit onder 'n magistraat geplaas, wat die orde help herstel het.

In 1880 het die Griekwas in opstand gekom, maar sedertdien het die gebied vooruitgegaan en het dit eindelik een van Suid-Afrika se belangrikste suiwel- en beesgebiede geword.



</doc>
<doc id="57671" url="https://af.wikipedia.org/wiki?curid=57671" title="Griekwaland-Oos">
Griekwaland-Oos

Griekwaland-Oos, oorspronklik bekend as Niemandsland omdat dit onbewoon was, was 'n distrik in noordoostelike deel van Kaapland, maar in 1978 is dit aan die destydse Natal, nou KwaZulu-Natal, oorgedra.
In 1862 het sowat 2 000 Griekwas onder kaptein Adam Kok III hulle daar gaan vestig. Hulle het van Griekwastad af gekom, op Philippolis in die Vrystaat gewoon en toe deur Basoetoeland, nou Lesotho, getrek met die meeste van hul 20 000 stuks vee en 300 waens na dié onbewoonde maar vrugbare hoogland. Met hul hoofkwartier op Kokstad was die Griekwas deels onafhanklik en het papiergeld uitgereik (tans uiters skaars) in 1868 en ook munte, maar druk van nabygeleë swart stamme en van die naderende wit nedersetters was te sterk. In 1878 het Griekwaland-Oos deel van die Kaapkolonie geword en is dit onder 'n magistraat geplaas, wat die orde help herstel het. Die "Oos" is aangelas om die distrik te onderskei van Griekwaland-Wes rondom Kimberley.

In 1880 het die Griekwas in opstand gekom, maar sedertdien het die gebied vooruitgegaan en het uiteindelik een van Suid-Afrika se belangrikste suiwel- en beesgebiede geword.



</doc>
<doc id="57677" url="https://af.wikipedia.org/wiki?curid=57677" title="Oos-Europa">
Oos-Europa

Oos-Europa is 'n term wat verwys na die oostelike deel van Europa waarvan die grense op 'n paar verskillende manier gedefinieer kan word. Die Baltiese lande:

Kaukasië:

Ander lande van die voormalige Sowjetunie:


</doc>
<doc id="57678" url="https://af.wikipedia.org/wiki?curid=57678" title="Samevloeiing">
Samevloeiing

'n Samevloeiing is waar twee of meer riviere mekaar ontmoet.


</doc>
<doc id="57682" url="https://af.wikipedia.org/wiki?curid=57682" title="Sentrale distrik, Israel">
Sentrale distrik, Israel

Die Sentrale distrik (Hebreeus: מחוז המרכז - "Mehoz HaMerkaz") is een van Israel se 6 distrike. Die hoofstad is Ramla. In 2016 het die distrik 'n bevolking van 2 116 000 gehad. 


</doc>
<doc id="57683" url="https://af.wikipedia.org/wiki?curid=57683" title="Kruispad">
Kruispad

Kruispad (Engels: "Crossroads") is 'n township in Kaapstad. Volgens die 2011-sensus het Kruispad 'n bevolking van 36 043 gehad.


</doc>
<doc id="57684" url="https://af.wikipedia.org/wiki?curid=57684" title="Scarborough, Kaapstad">
Scarborough, Kaapstad

Scarborough is 'n dorp op die Kaapse Skiereiland, geleë net suid van Kaapstad in Suid-Afrika. 

Hierdie dorp is in April 1996 as 'n bewaringsdorp aangewys, gedefinieer as 'n beperkte residensiële gebied, omring deur 'n bewaarde natuurlike landskap, toegewyd om omgewingskade om te keer en om toekomstige omgewingsimpak te voorkom.

Volgens die 2011-sensus het Scarborough 'n bevolking van 1 075 gehad.


</doc>
<doc id="57685" url="https://af.wikipedia.org/wiki?curid=57685" title="Sunnydale">
Sunnydale

Sunnydale is 'n voorstad in Kaapstad. Volgens die 2001-sensus het Sunnydale 'n bevolking van 1 860 gehad.


</doc>
<doc id="57686" url="https://af.wikipedia.org/wiki?curid=57686" title="Capri Village">
Capri Village

Capri Village is 'n voorstad in Kaapstad. Volgens die 2011-sensus het Capri Village 'n bevolking van 3 061 gehad.


</doc>
<doc id="57687" url="https://af.wikipedia.org/wiki?curid=57687" title="Clovelly">
Clovelly

Clovelly is 'n voorstad in Kaapstad. Volgens die 2011-sensus het die voorstad 'n bevolking van 559 gehad.


</doc>
<doc id="57688" url="https://af.wikipedia.org/wiki?curid=57688" title="Retreat">
Retreat

Retreat is 'n suidelike voorstad van Kaapstad. Volgens die 2011-sensus het die voorstad 'n bevolking van 25 745 gehad.



</doc>
<doc id="57690" url="https://af.wikipedia.org/wiki?curid=57690" title="Evangelies-Lutherse Kerk in Suider-Afrika">
Evangelies-Lutherse Kerk in Suider-Afrika

Die Evangelies-Lutherse Kerk in Suider-Afrika, kort ELKSA, is die grootste Lutherse kerk in Suid-Afrika. Daar is tans sewe bisdomme in Suid-Afrika, Botswana en eSwatini met 1 612 gemeentes en 580 000 lidmate.


</doc>
<doc id="57691" url="https://af.wikipedia.org/wiki?curid=57691" title="Port Elizabeth-Suidwes (kiesafdeling)">
Port Elizabeth-Suidwes (kiesafdeling)

Port Elizabeth-Suidwes was 'n kiesafdeling van die Suid-Afrikaanse Volksraad vanaf die eerste algemene verkiesing op 15 September 1910 ná Uniewording op 31 Mei daardie jaar.

In die eerste verkiesing hier is die Unionisteparty se James Searl onbestrede verkies, maar hy bly net Volksraadslid tot 23 November 1914. Geen tussenverkiesing is gehou voor die algemene verkiesing op 20 Oktober 1915 nie toe sir William Macintosh, ook 'n Unionis, met 'n meerderheid van 1 259 teen die Arbeidersparty se A.J.C. Webb wen, wat net 596 stemme kon kry, of skaars 'n kwart van die uitgebragte stemme. Hy behou die setel in 1920 se algemene verkiesing, dog met 'n kleiner meerderheid van 1 002, weer teen Webb. Nadat die Unioniste en die Suid-Afrikaanse Party in November 1920 saamsmelt, staan Macintosh in 1921 se verkiesing as S.A.P.-kandidaat en wen teen die Arbeidersparty se W.W. Jennings met 'n meerderheid van 1 330 stemme.

Port Elizabeth-Suidwes hou ná net vier algemene verkiesings op bestaan, want in 1924 se verkiesing is daar in Port Elizabeth die kiesafdelings Port Elizabeth-Suid en Port Elizabeth-Sentraal. Macintosh wen nog in 1924 en 1929 in Port Elizabeth-Suid, maar bly net tot 29 November 1929 Volksraadslid.




</doc>
<doc id="57692" url="https://af.wikipedia.org/wiki?curid=57692" title="Port Elizabeth-Suid (kiesafdeling)">
Port Elizabeth-Suid (kiesafdeling)

Port Elizabeth-Suidwes was 'n kiesafdeling van die Suid-Afrikaanse Volksraad vanaf die algemene verkiesing in 1924 nadat dié deel van Port Elizabeth vroeër onder die kiesafdeling Port Elizabeth-Suidwes geval het. Port Elizabeth-Sentraal was egter vanaf Uniewording in 1910 'n kiesafdeling.

Sir William Macintosh, wat Port Elizabeth-Suid van 1915 tot 1924 verteenwoordig het, wen in laasgenoemde jaar as kandidaat van die Suid-Afrikaanse Party in Port Elizabeth-Suid met 'n meerderheid van 1 344 stemme teen die Arbeidersparty se H.G.R. Theys. In die algemene verkiesing op 18 Junie 1929 verslaan hy die Arbeider-Cresswelliet met 1 637 stemme, maar hy bly net Volksraadslid tot 19 November 1929, toe hy waarskynlik oorlede is. In die tussenverkiesing op 24 Desember 1929 word Edwin Robert McIlwraith van die S.A.P. onbestrede verkies, maar in die algemene verkiesing van 1933 verslaan die onafhanklike John Gauntlett Hirsch hom met 320 stemme.

Hirsch behou die setel in die 1938-verkiesing as kandidaat van die Verenigde Party teen J.R. More van die Dominiumparty en die onafhanklike S.H. Kemp met 'n meerderheid van 1 176. In 1943 wen die Verenigde Party se James McLean met 'n reuse-meerderheid van 5 992 teen die onafhanklike J.J. Oelofse. Op 26 Mei 1948 word Heinrich Oloff Frielinghaus van die V.P. dan ook onbestrede verkies. In 1953 stel die Nasionale Party vir P.J. Nortje as kandidaat teen Frielinghaus, wat nou met 'n meerderheid van 6 131 wen. In 1958 word Frielinghaus die tweede maal onbestrede verkies.

Die volkstemming oor republiekwording is bloot 'n weerspieëling van al die verkiesings in Port Elizabeth-Suid sedert 1924 toe die Nasionale Party nooit hond haaraf kon maak nie, want 9 583 kiesers stem teen die republiek en net 2 645 daarvoor. Jan Steytler, dienende Volksraadslid van Queenstown wat in 1959 uit die V.P. bedank en leier van die nuwe Progressiewe Party geword het, kom staan in 1961 in Port Elizabeth-Suid en kry 3 166 stemme vergeleke met die V.P. se Robert Percival Plewman se 5 896. Port Elizabeth-Suid is voor die verkiesing van 1966 afgeskaf toe Port Elizabeth se kiesafdelings grondig hersien is en Algoa, Newton Park en Walmer al drie die eerste keer hul opwagting maak. Tesame met Port Elizabeth-Noord en Port Elizabeth-Sentraal sou die vyf kiesafdelings in die vriendelike stad bly tot in 1994.




</doc>
<doc id="57693" url="https://af.wikipedia.org/wiki?curid=57693" title="Algoa (kiesafdeling)">
Algoa (kiesafdeling)

Algoa was, saam met Newton Park en Walmer, een van drie nuwe kiesafdelings wat voor die algemene verkiesing van 1966 in Port Elizabeth geskep is. Tesame met Port Elizabeth-Noord en Port Elizabeth-Sentraal sou dit die vyf kiesafdelings in die vriendelike stad bly tot in 1994.

In die eerste verkiesing wen Johannes Jacobus Engelbrecht van die Nasionale Party oortuigend met 'n meerderheid van 4 40t stemme teen die Verenigde Party se R.P. Pearson. Engelbrecht verbeter in 1970 op sy 1966-prestasie met 'n meerderheid van 5 315 stemme teen die V.P. se S. Linton en word dan ook in 1970 onbestrede verkies. In sy 28-jarige bestaan het geen party buiten die N.P. in Algoa wen nie.




</doc>
<doc id="57694" url="https://af.wikipedia.org/wiki?curid=57694" title="Newton Park (kiesafdeling)">
Newton Park (kiesafdeling)

Newton Park was een van die drie nuwe kiesafdelings wat voor die algemene verkiesing van 1966 in Port Elizabeth geskep is. Die ander was Algoa en Walmer wat saam met Port Elizabeth-Noord en Port Elizabeth-Sentraal die vyf kiesafdelings in die vriendelike stad sou bly tot in 1994.

In die eerste verkiesing in 1966 wen Myburgh Streicher van die Verenigde Party gemaklik met 'n meerderheid van 4 159 teen die Nasionale Party se M. la R. van der Vyver. Hy behou die setel in die 1970-verkiesing vir die V.P. met 'n meerderheid van 4 003 bo die N.P. se J. de Jager, wat 3 316 stemme kry en die Progressiewe Party se J. Molyneux met 786 stemme. Streicher wen in 1974 die vierde keer agtereenvolgens, nou met 'n meerderheid van net 1 061 stemme bo die N.P. se L.S. Strydom, wat 4 264 stemme gekry het, en die P.P. se S.S. Schkolne met 1 378 stemme. 

Op 19 Januarie 1977 skors die Verenigde Party ses Volksraadslede onder leiding van Streicher, toe Kaaplandse leier, omdat hulle geweier het om die planne vir 'n nuwe party, wat uit die Progressiewe Reformiste Party, Demokratiese Party (1973) en Verenigde Party se lede sou bestaan, te steun. Dit was almal lede van die regtervleuel in die V.P., die sogenaamde Ou Garde. Hulle het gevolglik die Onafhanklike Verenigde Party op 26 Maart 1977 gestig, wat met ingang 28 Mei 1977 die Suid-Afrikaanse Party geword het. In die verkiesing van 1977 het die party in twee setels, naamlik Port Elizabeth-Sentraal en Walmer, asook Simonstad gewen. Streicher was die SAP-kandidaat in Wynberg, maar het verloor.

Van 1977 af was Newton Park 'n veilige N.P.-vesting.





</doc>
<doc id="57695" url="https://af.wikipedia.org/wiki?curid=57695" title="Masiphumelele">
Masiphumelele

Masiphumelele is 'n township in Kaapstad. Volgens die 2011-sensus het die voorstad 'n bevolking van 15 969 gehad.


</doc>
<doc id="57696" url="https://af.wikipedia.org/wiki?curid=57696" title="Walmer (kiesafdeling)">
Walmer (kiesafdeling)

Walmer was een van die drie nuwe kiesafdelings wat in 1966 in Port Elizabeth geskep is. Algoa was uit die staanspoor 'n veilige setel vir die Nasionale Party, Newton Park was tot 1977 'n Verenigde Party-vesting, maar het daarna na die NP oorgegaan, maar Walmer was strykdeur 'n vesting van eers die VP, waarna die Suid-Afrikaanse Party wen in 1977 en daarna van 1981 af die Progressiewe Federale Party. Trouens, toe die NP in 1987 feitlik skoonskip in die Oos-Kaap maak, was nog net Walmer en Port Elizabeth-Sentraal in PFP-hande.

In 1966 word Walter Graham Kingwell die eerste Volksraadslid vir Walmer toe hy die Nasionale Party se J.C. la Cock met 3 786 stemme klop. Die Progressiewe Party se R.K. Hancock was derde met 906 stemme. Hy behou die setel in 1970 met 'n meerderheid van 4 172 stemme, meer as die 4 025 stemme van die N.P.-kandidaat, D.H. Potgieter. In 1974 word T. Aronson van die VP onbestrede verkies. Walmer is in 1977 een van net drie setels wat die nuwe Suid-Afrikaanse Party kon verower. Van 1981 af wen eers die Progressiewe Federale Party tot 1987 en daarna die Demokratiese Party in 1989 in Walmer.




</doc>
<doc id="57697" url="https://af.wikipedia.org/wiki?curid=57697" title="Port Elizabeth-Sentraal (kiesafdeling)">
Port Elizabeth-Sentraal (kiesafdeling)

Port Elizabeth-Sentraal was een van die oorspronklike twee kiesafdelings in die Baai vir die eerste algemene verkiesing van die Volksraad ná Uniewording in 1910. Die ander was Port Elizabeth-Suidwes. Dit was ook al kiesafdeling in die stad wat van 1910 tot 1994 onder dieselfde naam bestaan het.

In die eerste verkiesing en weer in 1915 word die Unionisteparty se sir Edgar Harris Walton onbestrede verkies. In 1920 kom hy te staan teen die Arbeidersparty se R.M. Brown, maar wen met 'n meerderheid van 795 stemme. In die algemene verkiesing op 8 Februarie 1921 kom hy eweneens te staan teen 'n Arbeider, dié keer A. Eaton, wat met 1 206 stemme verloor. Walton is blykbaar voor die volgende verkiesing oorlede (hy was Volksraadslid tot 28 Februarie 1921), want in 'n tussenverkiesing op 15 Maart 1921 word die Suid-Afrikaanse Party, waarby die Unioniste in November die vorige jaar ingelyf is, word kol. Deneys Reitz van die S.A.P. onbestrede verkies.

Reitz word in die verkiesing van 1924 uitgedaag deur die Arbeidersparty se R.L. Weir, wat net 661 stemme kry en aan Reitz 'n meerderheid van 1 044 besorg. Reitz stel hom in 1929 se algemene verkiesing in Barberton verkiesbaar, maar in Port Elizabeth-Sentraal wen die S.A.P. se kol. Alexander Peter John Wares met 'n meerderheid van 933 teen die Arbeider-Cresswelliet M. Lazarus. Wares behou Port Elizabeth-Sentraal in 1933 vir die S.A.P., nou in koalisie met die Nasionale Party, met 'n meerderheid van 1 084 teen die onafhanklike L.W. Smith. As kandidaat van die Verenigde Party word Wares die derde keer in 1938 verkies met 'n meerderheid van 1 183 stemme teen die Dominiumparty se J.S. Young. Tydens sy vierde en laaste verkiesing (1943) word hy onbestrede vir die V.P. verkies.

Wares is blykbaar op 9 Desember 1944 oorlede en in 'n tussenverkiesing op 7 Maart 1945 behaal lt.kol. Ockert Jacobus Oosthuizen 'n meerderheid van net 511 teen die onafhanklike H. Parker. Hy vaar aansienlik beter in die algemene verkiesing op 26 Mei 1948 teen die Herenigde Nasionale Party se D.T. du Plessis en met 'n meerderheid van 3 910 stemme. Oosthuizen bly tot 4 Maart 1953 Volksraadslid vir Port Elizabeth-Sentraal. In die algemene verkiesing daardie jaar klop die V.P. se Roland Athol Price Trollip, grootvader van die latere parlementêre leier van die Demokratiese Alliansie, Athol Trollip, vir M. Koster van die N.P. met 2 779 stemme. Trollip bly net LV tot 10 Maart 1958. In die verkiesing daardie jaar kry die V.P. se Percy Roger Dodds 2 673 stemme meer as die N.P. se P.J. Nortjé.

Port Elizabeth-Sentraal stem in die volkstemming in 1960 met 7 280 stemme teen 4 149 duidelik teen republiekwording en in die verkiesing die volgende jaar word Dodds onbestrede herkies. In 1966 sorg Willem Hendrik Delport vir 'n verrassing toe hy die setel vir die N.P. wen met 'n meerderheid van 709 stemme teen die V.P. se J.G. Young. Hy verloor egter in 1970 met 190 stemme teen Hendrik van Zyl Cillié van die V.P., waarna Walter Graham Kingwell in 1974 onbestrede vir die V.P. verkies word.

Op 19 Januarie 1977 word ses Volksraadslede van die Verenigde Party uit die party geskors omdat hulle hul nie met sir De Villiers Graaff se inisiatief ("Red Suid-Afrika") om 'n nuwe breë opposisie-party daar te stel, kan vereenselwig nie. Die ses stig op 26 Maart 1977 die Onafhanklike Verenigde Party, waarvan die naam op 28 Mei 1977 na die Suid-Afrikaanse Party verander word. Die party vaar verbasend goed in die verkiesing net ses maande na sy stigting en wen Port Elizabeth-Sentraal, Walmer en Simonstad.




</doc>
<doc id="57699" url="https://af.wikipedia.org/wiki?curid=57699" title="Port Elizabeth-Noord (kiesafdeling)">
Port Elizabeth-Noord (kiesafdeling)

Port Elizabeth-Noord was 'n Volksraadskiesafdeling in Port Elizabeth van 1929 tot 1994 wat dit naas Port Elizabeth-Sentraal die kiesafdeling gemaak het wat die langste in die stad bestaan het.

In die eerste algemene verkiesing (1929) en ook in die tweede (1933) in Port Elizabeth-Noord is die Suid-Afrikaanse Party se Charles Frederick Kayser onbestrede verkies. Hy is blykbaar op 28 Oktober 1935 oorlede, want op 22 Januarie 1936 volg 'n tussenverkiesing waarin die Verenigde Party se Henry Albert Johnson 'n meerderheid van net 90 stemme behaal bo die Onafhanklike Arbeider C.A. Retife se 1 799 stemme. Die Dominiumparty se W.H. Stuart was derde met 1 682 stemme, terwyl die Gryshemde se L.T. Weichardt 498 stemme gekry het. Johnson is dus verkies met net 31,8% van die stemme. In 1938 is daar vier kandidate. Johnson kry 3 363 stemme, F.J.A. Claasen (Nasionale Party) 2 324, J.R. Mellor (Dominiumparty) 703 en F.C. Gallant (Arbeidersparty 639. Hy wen dus met 'n meerderheid van 1 039 en 47,6% van die uitgebragte stemme.

In 1943 wen Johnson die derde keer in Port Elizabeth-Noord, maar dié keer net teen een kandidaat, die N.P. se Claasen, wat 2 293 stemme op hom verenig, 3 249 minder as Johnson. In die algemene verkiesing van 1948, wat die N.P. aan bewind bring, stel die party nie 'n kandidaat in die kiesafdeling nie en Johnson wen vir oulaas met 'n meerderheid van 1 832 stemme bo die onafhanklike L.J.B. van Aardt. Hy sterf blykbaar op 31 Januarie 1949, want nou volg 'n tussenverkiesing op 18 Mei 1950 wat die V.P. se James Alexander Cull met 1 412 stemme teen die N.P. se G. Wynne wen. In die algemene verkiesing drie jaar later op 15 April 1953 sorg die N.P. se Johan Adriaan Frederick Nel vir 'n verrassing toe hy Port Elizabeth-Noord die eerste keer vir die party wen en wel met 'n meerderheid van 521 teen die dienende Volksraadslid Cull.

Binne 'n ommesientjie word Port Elizabeth-Noord 'n veilige N.P.-setel, want in 1958 wen Nel met 1 297 stemme meer as die V.P. se I. Goldberg. In die volkstemming in 1960 stem 7 143 kiesers hier dan ook vir republiekwording en 5 244 daarteen. Nel behou die setel in 1961 teen W. Beckman van Japie Basson en Henry Fagan se Nasionale Unie, wat 'n ooreenkoms met die V.P. aangegaan het om nie mekaar se kandidate in die verkiesing teen te staan nie. Nel kry 6 763 stemme en Beckman 3 995 vir 'n meerderheid van 2 768.

Nel dien net tot 29 Maart 1966 as Volksraadslid. In die verkiesing later daardie jaar word hy vervang deur Stephanus Petrus Potgieter wat die V.P. se A.B. van Wyk met 2 933 stemme klop. Potgieter behaal 'n soortgelyke meerderheid in 1970 toe hy 3 395 stemme meer as die V.P. se D. Rossouw kry. In 1974 word Potgieter dan ook onbestrede vir die N.P. verkies. Daarna bly die setel in 1977, 1981, 1987 en 1989 in die Nasionale Party se hande.




</doc>
<doc id="57701" url="https://af.wikipedia.org/wiki?curid=57701" title="Port Elizabeth-Distrik (kiesafdeling)">
Port Elizabeth-Distrik (kiesafdeling)

Port Elizabeth-Distrik was 'n kiesafdeling in Port Elizabeth vir die Volksraad van Suid-Afrika en die Provinsiale Raad van Kaapland van 1938 tot 1953, toe dit Port Elizabeth-Wes geword het en van 1966 tot 1994 as Newton Park bekend gestaan het.

Met die afbakening vir die eerste algemene verkiesing ná Uniewording kry Port Elizabeth twee kiesafdelings, naamlik Port Elizabeth-Suidwes en -Sentraal. Port Elizabeth-Suidwes word vir die algemene verkiesing in 1920 Port Elizabeth-Suid, maar eers in 1929 kom die derde kiesafdeling, Port Elizabeth-Noord, by. Teen 1938 brei die stad so uit, dat 'n vierde kiesafdeling, Port Elizabeth-Distrik, nodig word. Die vier kiesafdelings se name sou net tot die verkiesing van 1948 onveranderd bly toe Distrik vir die 1953-verkiesing veral en Port Elizabeth-Wes bykom.

In die eerste verkiesing in Port Elizabeth-Distrik wen die Verenigde Party se G.N. Hayward met 'n skrale meerderheid van 498 stemme teen die Nasionale Party. se D. Hay. Hy behou die setel in 1943 met 'n veel groter meerderheid van 3 097 teen J.N. Malan van die N.P. en vir oulaas in 1948 teen die N.P. se S.P. Potgieter met 'n meerderheid van 944 stemme. Van 1953 af staan Port Elizabeth-Distrik as Port Elizabeth-Wes bekend, wat Hayward vir die V.P. behou met 'n meerderheid van 6 328 stemme teen die N.P. se C.A. Els.




</doc>
<doc id="57702" url="https://af.wikipedia.org/wiki?curid=57702" title="Paul Gerhardt">
Paul Gerhardt

Paul Gerhardt (* 12 Maart 1607 in Gräfenhainichen in die Keurvorstedom Sakse; † 27 Mei 1676 in Lübben (Spreewald)) was 'n Evangelies-Lutherse teoloog. Hy het bekendheid verwerf as die beduidendste skrywer van Duitse kerkliedere naas Martin Luther.

Gerhardt se gedigte en kerkliedere is deur Johann Krüger getoonset.


</doc>
<doc id="57703" url="https://af.wikipedia.org/wiki?curid=57703" title="Ein feste Burg ist unser Gott">
Ein feste Burg ist unser Gott

Ein feste Burg ist unser Gott is 'n kerklied wat deur Martin Luther waarskynlik voor 1529 geskryf en gekomponeer is. In gedrukte vorm is die werk vir die eerste keer in die boekdrukker Joseph Klug se gesangboek van 1533 gepubliseer. 

Dit word in die "Evangelische Gesangbuch" (die huidige Gesangboek van Duitssprekende gemeentes van die Evangeliese Kerk in Duitsland, Elsas-Lotaringe, Oostenryk en Luxemburg) onder nommer 362 gelys, in die Switserse Evangelies-Gereformeerde Gesangboek onder nommer 32, in die Mennonitiese sangboek onder nommer 430, in die Adventistiese Gesangboek onder die nommer WLG 332, in die Duitse Gesangboek van die Kerk van Jesus Christus van die Heiliges van die Laaste Dae onder nommer 40 en in die Duitse Gesangboek van die Nieu-Apostoliese Kerk onder die nommer 142.

Die liedteks is 'n verwerking van Psalm 46 ""God is 'n toevlug"". In die 19de eeu was musiekwetenskaplikes nog oneens oor Luther se outeurskap, maar intussen is dit 'n onbestrede feit dat die liedteks uit die hervormer se pen gekom het.

Andreas Rauscher se Gesangeboek van 1531 is die oudste bron wat oorgelewer is. Aangesien die kerklied ook in die "Klug'sche Gesangbuch" van 1533 gelys word, word daar vermoed dat dit reeds in dié boek se eerste uitgawe van 1529, wat verlore gegaan het, gepubliseer is, en moontlik ook in Hans Weiss se gesangeboek van 1528 wat eweneens verlore gegaan het.

Die presiese tydstip en die omstandighede wat aanleiding tot sy ontstaan gegee het, is tans nie bekend nie. Die lied dateer van die periode tussen 1521 en 1530.

Volgens een opvatting het Luther die lied reeds in 1527 geskryf, moontlik onder die indruk van die naderende pes. 'n Ander teorie beskou "Ein feste Burg ist unser Gott" as 'n strydlied teen die Ottomaanse invallers (in die Slag van Mohács in Hongarye het die groot Europese moondhede in 1526 vir 'n derde keer in aanraking met die Ottomaanse Ryk gekom). 

'n Derde hipotese beweer dat Luther met die lied kritiek op ougelowiges wou lewer wat teen die hervorming van die bestaande kerk gekant was en dus - volgens die opvatting van Luther en sy aanhangers - geweier het om na die woord van God te luister. Aanhangers van dié hipotese verwys na die feit dat die Protestante op die Ryksdag, wat in 1529 in Speyer gehou is, reeds 'n godsdienstige groepering gevorm het.

Die Afrikaanse vertaling van die lied kom in die NG Kerk se Gesangeboek voor onder GESANG 217. Die eerste 2 strofes lui as volg:


Media 


</doc>
<doc id="57705" url="https://af.wikipedia.org/wiki?curid=57705" title="Port Elizabeth-Wes (kiesafdeling)">
Port Elizabeth-Wes (kiesafdeling)

Port Elizabeth-Wes was 'n kiesafdeling in Port Elizabeth vir verkiesings van die Suid-Afrikaanse Volksraad sowel as Kaapland se Provinsiale Raad. 

Port Elizabeth het van 1910 af, toe die eerste algemene verkiesing ná Uniewording gehou is, twee kiesafdelings gehad, naamlik Port Elizabeth-Sentraal en Port Elizabeth-Suidwes. In 1924 word Suidwes verander na Port Elizabeth-Suid en in 1929 kom Port Elizabeth-Noord by. Met die groei van die stad, neem ook die kiesafdelings toe, sodat Port Elizabeth-Distrik in 1938 die vierde kiesafdeling in die stad word. 

Vir die verkiesing van 1953 verdwyn Port Elizabeth-Distrik en verskyn Port Elizabeth-Wes die eerste keer met dieselfde Volksraadslid, G.N. Hayward van die Verenigde Party, wat Distrik vanaf 1938 verteenwoordig het, wat ook in Port Elizabeth-Wes wen en wel met 'n meerderheid van 6 328 teen C.A. Els van die Nasionale Party. In 1958 word Myburgh Streicher van die Verenigde Party onbestrede verkies.

Port Elizabeth-Wes stem dan ook oorweldigend teen republiekwording in die volkstemming in 1960 toe 3 926 kiesers ten gunste van 'n republiek is en 10 009 daarteen. Met 14 734 was Port Elizabeth-Wes destyds die grootste kiesafdeling in Kaapland en die vierde grootste in die land. Streicher word in 1961 onbestrede verkies, maar voor die algemene verkiesing van 1966 kry Port Elizabeth 'n vyfde kiesafdeling by. Port Elizabeth-Wes en -Suid verval, maar Algoa, Newton Park (wat min of meer met die ou Wes ooreenstem) en Walmer kom by die oudste kiesafdeling, Port Elizabeth-Sentraal (1910), asook Port Elizabeth-Noord, wat reeds in 1929 geskep is.




</doc>
<doc id="57707" url="https://af.wikipedia.org/wiki?curid=57707" title="Sabratha">
Sabratha

Sabratha of Sabratah (Arabies: صبراتة‎‎) is 'n stad in noordwestelike Libië, sowat 75 km wes van die hoofstad, Tripoli. Die argeologiese terrein van Sabratha is in 1982 deur UNESCO as wêrelderfenisgebied gelys.



</doc>
<doc id="57708" url="https://af.wikipedia.org/wiki?curid=57708" title="Gregorius van Tours">
Gregorius van Tours

Sint Gregorius van Tours (30 November, c. 538 – 17 November 594) was 'n Gallo-Romeinse geskiedkundige en Biskop van Tours, wat hom 'n leidende prelaat van Gallië gemaak het. Hy is gebore as Georgius Florentius, maar het later die naam Gregorius aangeneem ter ere van sy oorgrootjie aan moederskant. Hy het geskryf in 'n vorm van laat-vulgêrlatyn; nietemin is al aangevoer dat dit 'n doelbewuste taktiek was om te verseker dat sy werke 'n wye gehoor sou bereik. Hy is die vernaamste eietydse bron van Merovinge-geskiedenis. Sy mees vername werk was sy "Decem Libri Historiarum" of "Tien Boeke van Geskiedenisse," beter bekend as die "Historia Francorum" ("Geskiedenis van die Franke"), 'n titel wat dit van latere kroniekskrywers ontvang het, maar hy is ook bekend vir sy geloofbare verslae van die wonderwerke van heiliges, veral vier boeke van die wonderwerke van Martin van Tours. Sint Martin se tombe was 'n belangrike besoekplek in die 6de eeu, en Gregorius se geskrifte het in die praktyk meegewerk om hierdie hoogsgeorganiseerde verering te promoveer.



</doc>
<doc id="57716" url="https://af.wikipedia.org/wiki?curid=57716" title="Rugbywêreldbeker 2015">
Rugbywêreldbeker 2015

Die Rugbywêreldbeker 2015 het vanaf 18 September tot en met 31 Oktober 2015 in Engeland en Wallis plaasgevind. Dit was die agtste rugbywêreldbeker van die vierjaarlikse rugbywêreldkampioenskap wat deur Wêreldrugby aangebied word en die vierde in die Noordelike Halfrond. Engeland het voorheen tydens die Rugbywêreldbeker 1991 en Rugbywêreldbeker 1999 as medegasheer opgetree; albei toernooie is saam met die destydse Vyfnasies Frankryk, Ierland, Skotland en Wallis aangebied.
20 nasionale rugbyspanne het aan die Rugbywêreldbeker 2015 deelgeneem, waartydens 48 wedstryde beslis is. Die spanne is in vier poele van vyf spanne elk verdeel, waarvan elke span een keer teen al die ander spanne van die poel gespeel het. Die boonste twee spanne van elke poel het hierna vir die kwarteindrondte gekwalifiseer. Die drie beste spanne van elke poel het outomaties vir die volgende Rugbywêreldbeker 2019 in Japan gekwalifiseer.

In die eindstryd op Twickenham in Londen het die verdedigende kampioen Nieu-Seeland Australië met 34–17 geklop om die derde keer in die geskiedenis die Webb Ellis-beker ophoog te hou. Nieu-Seeland het sodoende die eerste nasionale rugbyspan geword wat die beker kon verdedig. Daarbenewens was dit die tweede eindwedstryd in dié toernooi se geskiedenis wat twee spanne van die Suidelike Halfrond gesien het, ná die Rugbywêreldbeker 1995 in Suid-Afrika, en die eerste halfeindrondte sonder spanne van die Noordelike Halfrond. Suid-Afrika eindig in die derde en Argentinië in die vierde plek. Namibië is ná vier nederlae reeds in die poelfase uitgeskakel. Vir die eerste keer in dié toernooi se geskiedenis was daar geen debutante nie.

Die wedstryd tussen Japan en Suid-Afrika tydens die openingsnaweek, waarin Japan die beslissende drie in ekstra tyd teen die gunsteling Suid-Afrika kon druk, word algemeen as die "grootste ontsteltenis" in die rugbygeskiedenis beskou. Vervolgens het dié toernooi van die begin af baie media-aandag geniet. Die gasheer Engeland is ná nederlae teen Wallis en Australië reeds in die poelfase uitgeskakel; dit was die eerste keer in die toernooi se geskiedenis wat ’n enkelgasheer nie tot die uitklopfase kon voerder nie. Daarbenewens was Japan, as gevolg van minder bonuspunte, die eerste span met drie oorwinnings wat nie tot die kwarteindrondte kon vorder nie.

Die wêreldbeheerliggaam Wêreldrugby (tot 2014: Internasionale Rugbyraad) het tot op 15 Augustus 2008 vir bode van belangstellende lande wat die Rugbywêreldbeker 2015 of Rugbywêreldbeker 2019 wou aanbied tyd gegee. Tot op hierdie datum was slegs ’n formele verklaring sonder gedetailleerde planne voldoende. ’n Rekord van tien nasies het vervolgens hul belangstelling vir een van die twee toernooie aangekondig: Australië, Engeland, Ierland, Italië, Jamaika, Japan, Rusland, Skotland, Suid-Afrika en Wallis. Van hierdie tien lande het ses hul kandidatuur in die eerste helfte van 2009 terug getrek. Engeland, Italië, Japan en Suid-Afrika was vervolgens die moontlike kandidaatlande; met Engeland en Japan as gunstelinge.

Tydens ’n spesiale vergadering van die Internasionale Rugbyraad wat op 28 Julie 2009 in Dublin gehou is, is die Rugbywêreldbeker 2015 aan Engeland toegeken. Vervolgens is die Rugbywêreldbeker 2019 aan Japan toegewys.

Die Rugbywêreldbeker 2015 het tot die Verenigde Koninkryk se "Dekade van Sport" met groot sporttoernooie soos die Olimpiese Somerspele 2012 en Paralimpiese Somerspele 2012 in Londen, Statebondspele 2014 in Glasgow en Krieketwêreldbeker 2019 in Engeland en Wallis behoort.

As gasheerland het Engeland outomaties gekwalifiseer, tesame met die spanne wat tydens die Rugbywêreldbeker 2011 as een van die boonste drie in hul onderskeie poele geëindig het. Hulle is Argentinië, Australië, Engeland, Frankryk, Ierland, Italië, Nieu-Seeland, Samoa, Skotland, Suid-Afrika, Tonga en Wallis. Die kwalifiseringsproses vir die oorblywende spanne is aan die hand van bestaande streekskompetisies soos die Europese Nasiesbeker gehou.

Die volgende 20 spanne het vir die finale toernooi gekwalifiseer. Dieselfde 20 lande het ook aan die toernooi in 2003 deelgeneem. Uruguay, wat Rusland vervang het, is die enigste verandering in die 20-span-lys van die Rugbywêreldbeker 2011.

Ná die besluit van die Internasionale Rugbyraad op 28 Julie 2009 is die voorgestelde stadions vir die toernooi bekendgestel. Elf stadions is in Engeland gekies en een in Wallis. Slegs een stadion (Kingsholm-stadion) is spesifiek vir rugby ontwerp; twee is nasionale rugbystadions (Twickenham en die Millennium-stadion); een is veeldoelig (Olimpiese Stadion) en die ander is sokkerstadions. Twickenham is gasheer vir die eindstryd, die twee halfeindstryde en een kwarteindstryd. Die Millennium-stadion het twee kwarteindstryde gekry en Wembley die vierde een.

Die eerste stadion wat amptelik aangekondig is, is Wallis se Millennium-stadion wat op 24 Mei 2011 deur die IRR onderskryf is. Die RFU het die stadion voorgestel na aanleiding van sy grootte en die strategiese ligging naby belangrike rugbyvestings in Engeland se Suidweste. Die IRR het met hierdie voorstel saamgestem. Op 4 Maart 2013 is Sandy Park – tuisveld van die Exeter Chiefs – as stadion bygevoeg met planne om die stadion na 20 000 sitplekke te vergroot.

In April 2013 het Manchester United F.C. uit ’n ooreenkoms onttrek dat wedstryde op Old Trafford gespeel kan word. Die rede hiervoor is dat die stadion reeds bespreek was vir ligarugbywedstryde en die Grand Finale daarvan en dat hulle nie die speeloppervlak wil beskadig nie. Met Rugby World Cup Limited wat graag wedstryde in noordwes-Engeland wou sien, is Manchester City F.C. genader oor die verhuring van die Stad Manchester-stadion as plaasvervanger. Manchester City sou gasheer wou speel vir slegs een wedstryd gedurende die sokkerseisoen, twee minder as wat vir Old Trafford beplan is.

Op 2 Mei 2013 is die stadions vir die toernooi bevestig.

Die Rugbywêreldbeker 2015 is oor 44 dae tussen 20 verskillende nasies, oor 48 wedstryde gespeel. Dit het op 18 September 2015 begin op Twickenham met ’n wedstryd tussen die gasheer, Engeland, en Fidji. Die toernooi het geëindig by dieselfde stadion op 31 Oktober met die eindstryd tussen Nieu-Seeland en Australië, waartydens die All Blacks die Webb Ellis-beker ingepalm het.

Die eerste rondte, of die poelfase, het 20 lande wat in vier poele van 5 spanne gedeel is met dieselfde formaat as wat in 2003, 2007 en 2011 gebruik is. Die loting vir die poelfase was op 3 Desember 2012 om 15:00 GMT in die Tate Modern waar die twaalf outomatiese kwalifiseerders in drie poele gedeel is na aanleiding van hul posisie op die IRR-ranglys.

Die poele is soos volg (in hakies is die ranglysplasing vóór die loting:


Soos in die Rugbywêreldbekertoernooie van 2003, 2007 en 2011 is die 20 nasies wat vir die Rugbywêreldbeker 2015 gekwalifiseer het, in vier poele verdeel. Die poele is verdeel van Poel A tot Poel D en elke poel het uit vyf spanne bestaan. Elke poel het drie outomatiese kwalifiseerders van die Rugbywêreldbeker 2011 gehad, met die ander twee plekke wat deur die kwalifiseringstelsel gevul is. Elke nasie het een keer teen elke ander span in hulle poel gespeel: elke nasie het dus vier wedstryde in die poelfase gespeel.

Klassifisering binne elke poel was gegrond op die volgende puntestelsel:

Bonuspunte wat bydra tot spanne se kumulatiewe wedstrydpuntetelling is in elkeen van die volgende omstandighede (een wedstrydpunt vir elke geval) toegeken:

Aan die einde van die poelfase was spanne gerangskik van die eerste na die vyfde posisie, gegrond op versamelde wedstrydpunte, met die twee top spanne wat na die kwarteindstryd deurdring het.

Van die begin van dié fase af het die toernooi ’n uitklopformaat aangeneem wat uit agt wedstryde bestaan het: vier kwarteindrondtewedstryde, twee halfeirondtewedstryde, ’n derde-plek-wedstryd en die eindstryd.

Die wenner en naaswenner van elk van die poele het na die uitklopfase deurgedring. Poelwenners het teen naaswenners in ander poele in die kwarteindstrydwedstryde gespeel, byvoorbeeld: die wenner van Poel A speel teen die naaswenner van Poel B en die wenner van Poel B speel teen die naaswenner van Poel A. Spanne van dieselfde poel sou dus eers weer in óf die klein finale óf die eindstryd kon ontmoet het.

Elke wedstryd in die uitklopstadium moes met ’n oorwinning vir een van die spanne eindig. As daar na tagtig minute van gewone spel ’n gelykopuitslag is, word daar verder gespeel om te bepaal wie die wenner is. Aanvanklik word daar twee periodes van ekstra tyd gespeel, 10 minute in elke rigting: as daar dan steeds geen wenner is nie word daar vir tien minute gespeel in ’n uitklop-formaat, waar die eerste span wat daarin slaag om punte te behaal, wen. As daar steeds nie ’n wenner is na 110 minute nie word die wenner bepaal deur ’n stelskopkompetisie.

Soos tydens die Rugbywêreldbekertoernooie van 2007 en 2011 het die top drie spanne in elke poel outomaties vir die volgende Rugbywêreldbeker 2019 in Japan gekwalifiseer. Hulle is Argentinië, Australië, Engeland, Frankryk, Georgië, Ierland, Italië, Japan, Nieu-Seeland, Skotland, Suid-Afrika en Wallis.

’n Paneel van 12 skeidsregters, sewe lynregters en vier televisieskeidsregters is vir die poelfase ingespan.


Hierdie tabel toon die finale puntestand van al 20 deelnemende nasionale rugbyspanne in die Rugbywêreldbeker 2015.




</doc>
<doc id="57717" url="https://af.wikipedia.org/wiki?curid=57717" title="Friedrich August Hayek">
Friedrich August Hayek

Friedrich August Hayek (* 8 Mei 1899 – † 23 Maart 1992) was 'n ekonoom en filosoof wat veral bekend is vir sy verdediging van vryemark kapitalisme en klassieke liberalisme teen sosialistiese en kollektivistiese denkrigtings. Hy word as een van die belangrikste ekonome en politieke filosowe van die twintigste eeu beskou en het die Nobelprys vir Ekonomiese Wetenskappe in 1974 verower. Saam met sy mentor Ludwig von Mises was hy 'n belangrike bydraer tot die Oostenrykse denkskool in politiese ekonomie. Hayek se verduideliking van hoe prysveranderinge inligting weergee wat indiwidue in staat stel om hulle planne te koördineer, word allerweë as 'n belangrike mylpaal in ekonomie beskou. Hayek het ook betekenisvolle werk gedoen op die gebied van stelseldenke, regswetenskap, breinkunde en die geskiedenis van idees.

Hayek het diens gedoen tydens die Tweede Wêreldoorlog en het gesê dat dit sy ervaringe tydens die oorlog was wat hom gedryf het om te help om die foute te vermy wat tot die oorlog gelei het. Dit is dan ook hierdie begeerte wat aanleiding gegee het tot sy loopbaan. Hy het sy eerste pos in 1927 opgeneem, dieselfde jaar wat Josef Stalin sy mag in die Sowjetunie verenig het deur Leon Trotsky uit die kommunistiese party te verban. Fascisme het ook in daardie tyd opgang gemaak in Duitsland en Italië. Die Groot Depressie het ook in 1929 begin reg aan die begin van Hayek se loopbaan.

In 1974 het Hayek die Nobelprys vir Ekonomiese Wetenskappe saam met die Sweedse ekonoom Gunnar Myrdal gedeel vir sy baanbrekerswerk in die teorie van geld en ekonomiese skommelinge asook sy in-diepte-analise van die interafhanklikheid van ekonomiese-, sosiale- en institusionele verskynsels.

Die Amerikaanse "Presidential Medal of Freedom" is ook in 1991 deur president George H.W. Bush aan hom toegeken.

Hayek was woonagtig in Oostenryk, Duitsland, die Verenigde Koninkryk en die Verenigde State en het in 1938 'n Britse onderdaan geword. Hy het die grootste deel van sy akademiese loopbaan by die London Skool vir Ekonomie (LSE), die Universiteit van Chicago en die Universiteit van Freiburg deurgebring.


</doc>
<doc id="57719" url="https://af.wikipedia.org/wiki?curid=57719" title="Nieu-Plymouth">
Nieu-Plymouth

Nieu-Plymouth (Engels: New Plymouth, Māori: Ngāmotu) is 'n dorp in Nieu-Seeland, wat na die stad Plymouth (in Engeland) vernoem is. Dit is in die Taranaki distrik (Noord Eiland).


</doc>
<doc id="57720" url="https://af.wikipedia.org/wiki?curid=57720" title="Tauranga">
Tauranga

Tauranga (uitgespreek /taʊˈrɑːŋə/, Māori: Tauranga-moana) is die grootste stad in die "Bay of Plenty" streek (Noordeiland), Nieu-Seeland.


</doc>
<doc id="57721" url="https://af.wikipedia.org/wiki?curid=57721" title="Rotorua">
Rotorua

Rotorua is 'n stad in Nieu-Seeland.


</doc>
<doc id="57722" url="https://af.wikipedia.org/wiki?curid=57722" title="Palmerston North">
Palmerston North

Palmerston North (Māori: Te Papaioea) is die sewende grootste stad in Nieu-Seeland en het sowat 81 300 inwoners (2010). Die stad is in die streek van Manawatu-Wanganui geleë.


</doc>
<doc id="57723" url="https://af.wikipedia.org/wiki?curid=57723" title="Invercargill">
Invercargill

Invercargill (Māori: Waihōpai) is die mees suidelike en westelike stad in Nieu-Seeland en een van die mees suidelike ter wêreld. Volgens die 2006-sensus het die stad 'n bevolking van 50 328 gehad. Ivercargill is ook die administratiewe hoofstad van die streek van Southland.


</doc>
<doc id="57724" url="https://af.wikipedia.org/wiki?curid=57724" title="Napier, Nieu-Seeland">
Napier, Nieu-Seeland

Napier (Māori: Ahuriri) is 'n stad in Nieu-Seeland met sowat 59 000 inwoners.

Op 3 Februarie 1931 verwoes 'n aardbewing van 7.9 op die Richterskaal groot dele van die stad Napier en Hastings; 256 mense het omgekom in Hawke's Bay.


</doc>
<doc id="57729" url="https://af.wikipedia.org/wiki?curid=57729" title="Liesbeek (kiesafdeling)">
Liesbeek (kiesafdeling)

Liesbeek was 'n kiesafdeling in Kaapstad se suidelike voorstede van die heel eerste verkiesing van Suid-Afrika se Volksraad ná Uniewording in 1910 tot voor die verkiesing van 1929.

In die eerste verkiesing wen Basil Kellett Long, regsgeleerde en later redakteur van die "Cape Times", van die Unionisteparty met 609 stemme bo E.P. Reilly, 'n onafhanklike kandidaat, en C.A. Lageson van die Regerende Party. Hy bedank op 9 Januarie 1914 as Volksraadslid en verhuis terug na Engeland. In die tussenverkiesing op 4 Maart 1914 wen Thomas Maginess die setel onbestrede vir die Arbeidersparty. Long was weer van 1938 tot 1943 Volksraadslid vir Kaapstad-Tuine. In die verkiesing van 1915 wen hy met 'n enkele stem meer as Beauclerk Upington, 'n onafhanklike. Die Nasionale Party se H.D. Stiglingh kom derde met 352 stemme, vergeleke met Maginess se 1 143 en Upington se 1 142. Maginess bly egter net tot 21 November 1915 Volksraadslid, maar dit is nie bekend hoe Upington daarin geslaag het om van 21 Desember 1915 wel Volksraadslid vir Liesbeek te word nie.

In 1920 wen die Unionisteparty weer in Liesbeek toe James Wellwood Mushet, latere minister in genl. Jan Smuts se kabinet, 52 stemme meer as die Arbeidersparty se Charles Pearce kry. Die Suid-Afrikaanse Party se C.A. Lagesen is slegs derde met 546 stemme. Mushet wen ook in 1924, nou as kandidaat van die S.A.P. nadat die Unioniste met die party saamgesmelt het, maar bly net aan tot Junie daardie jaar. In die tussenverkiesing op 8 September 1921 wen Pearce met 1 230 stemme meer as die S.A.P. se W. Laite. In die algemene verkiesing van 1924 behou Pearce die setel met 212 stemme meer as die S.A.P. se A.E.V. Fraser, maar voor die verkiesing van 1929 word Liesbeek afgeskaf en Pearce se loopbaan as LV kom so op 30 April 1929 tot 'n einde.

Bellville, Claremont, Constantia, De Kuilen, Durbanville, Groenpunt, Groote Schuur, Kaapse Vlakte, Kaapstad-Hawe, Kaapstad-Kasteel, Kaapstad-Sentraal, Kaapstad-Tuine, Maitland, Mowbray, Nuweland, Parow, Pinelands, Rondebosch, Seepunt, Simonstad, Soutrivier, Suid-Skiereiland, Tygervallei, Vasco, Woodstock, Wynberg



</doc>
<doc id="57730" url="https://af.wikipedia.org/wiki?curid=57730" title="Bellville (kiesafdeling)">
Bellville (kiesafdeling)

Bellville was 'n kiesafdeling in die Kaapse Skiereiland vir die Suid-Afrikaanse Volksraad van 1933 tot 1938 en weer van 1953, toe dit vyf jaar lank as Bellville-Parow bekend gestaan het, tot in 1994.

Omdat Kaapstad se uitbreiding noord- en ooswaarts eers ná die middel van die twintigste eeu begin versnel het, het die uiteindelike ses kiesafdelings (Bellville, Tygervallei, Durbanville, Vasco, De Kuilen en Parow) aan daardie kant van die stad eers van 1929 af (met die ontstaan van Kaapse Vlakte) langsamerhand begin verskyn. In 1933 maak Kaapse Vlakte plek vir Bellville, maar in 1938 is Kaapse Vlakte terug terwyl Bellville eers weer in 1953 sy opwagting maak en toe aanvanklik bekend staan as Bellville-Parow. Veertien jaar verloop van die afbakening van Kaapse Vlakte tot die afbakening van Vasco in 1943 en nog tien jaar voor Bellville-Parow in 1953. Selfs teen 1961 was daar nog net drie kiesafdelings in die noorde van Kaapstad, vergeleke met tien in die suide.

In die eerste verkiesing in wat toe Bellville in 1933 wen kol. F.H.P. Cresswell van die Arbeidersparty sy party se enigste setel in Kaapland met 'n meerderheid van 465 bo die onafhanklike James Wellwood Mushet, 'n voormalige LV vir Liesbeek van die Unionisteparty en daarna die Suid-Afrikaanse Party. Nog 'n onafhanklike, D.J. Cloete kom derde met 14,6% van die stemme. Bellville verdwyn tydelik in 1938, maar in 1953 wen die Nasionale Party se Jan Haak met 2 251 stemme meer as die Verenigde Party se James Wellwood Mushet, wat van 1943 tot 1953 LV vir Vasco was en voorheen ook vir Maitland (1938-1943) en Liesbeek (1920-1921).

Haak behou die setel in 1958, toe die Parow-gedeelte laat vaar is, met 'n meerderheid van 1 618 teen die Verenigde Party se P. de Kock. Bellville stem in 1960 oorweldigend ten gunste van republiekwording en Haak behou dan ook die setel in 1961 se algemene verkiesing met 'n meerderheid van 4 279 teen die V.P. se John Wiley, later LV vir Simonstad en tweede en laaste leier van die Suid-Afrikaanse Party wat in 1977 ontstaan het toe seker oud-LV's van die V.P. nie by die Nuwe Republiek Party wou aansluit nie. Wiley en sy party het in 1980 by die N.P. aangesluit. Haak word in 1966 die vierde keer verkies, maar nou onbestrede.

In 1970 sê sowel die V.P. as Herstigte Nasionale Party hom die stryd aan, maar hy kry 6 243 stemme meer as die V.P. se D.W. Gray en 8 829 meer as die H.N.P. se A.J. Oberholzer. Haak moes kort na die verkiesing gesterf of uitgetree het, want in 'n tussenverkiesing op 28 Oktober 1970 wen Louis Pienaar teen dieselfde twee kandidate waarteen Haak in die algemene verkiesing te staan gekom het, met 'n meerderheid van 5 487. In 1974 word hy onbestrede verkies, maar op 12 November 1975 volg nog 'n tussenverkiesing wat A.T. van der Merwe wen teen die Demokratiese Party van Theo Gerdener se kandidaat, K. McMinn, wat net 464 stemme kon kry, en die Konserwatiewe Party se W.A. Wahl, wat net 108 stemme kon kry vir 'n meerderheid van 6 599.

Claremont, Constantia, De Kuilen, Durbanville, Groenpunt, Groote Schuur, Kaapse Vlakte, Kaapstad-Hawe, Kaapstad-Kasteel, Kaapstad-Sentraal, Kaapstad-Tuine, Liesbeek, Maitland, Mowbray, Nuweland, Parow, Pinelands, Rondebosch, Seepunt, Simonstad, Soutrivier, Suid-Skiereiland, Tygervallei, Vasco, Woodstock, Wynberg



</doc>
<doc id="57731" url="https://af.wikipedia.org/wiki?curid=57731" title="Kensington, Kaapstad">
Kensington, Kaapstad

Kensington is 'n oorwegend bruin woonbuurt in Kaapstad. Volgens die 2011-sensus het Kensington 'n bevolking van 12 551 gehad.


</doc>
<doc id="57732" url="https://af.wikipedia.org/wiki?curid=57732" title="Brooklyn, Kaapstad">
Brooklyn, Kaapstad

Brooklyn is 'n voorstad van Kaapstad. Volgens die 2011-sensus het Brooklyn 'n bevolking van 10 941 gehad.


</doc>
<doc id="57733" url="https://af.wikipedia.org/wiki?curid=57733" title="Fresnaye">
Fresnaye

Fresnaye is 'n voorstad in Kaapstad. Volgens die 2011-sensus het Fresnaye 'n inwonertal van 2 011 gehad.


</doc>
<doc id="57734" url="https://af.wikipedia.org/wiki?curid=57734" title="Groenpunt">
Groenpunt

Groenpunt (Engels: "Green Point") is 'n voorstad in Kaapstad, Suid-Afrika, geleë in die noordweste van die sentrale sakegebied. Dit is 'n gewilde woonbuurt vir jong professionele mense en vir die Kaapstadse gay en lesbiese gemeenskap. In die afgelope paar jaar is heelwat nuwe mediumhoogte woonstelle en gemengde-gebruik ontwikkelings opgerig. Somersetweg vorm die hoofdeurroete, omring deur talle restaurante, koffiewinkels en nagklubs.

Volgens die 2011-sensus het Groenpunt 'n inwonertal van 5 362 gehad.



</doc>
<doc id="57735" url="https://af.wikipedia.org/wiki?curid=57735" title="Claremont (kiesafdeling)">
Claremont (kiesafdeling)

Claremont was 'n kiesafdeling vir die Suid-Afrikaanse Volksraad van 1933 tot 1953 en weer van omstreeks 1977 toe dit die kiesafdeling Rondebosch vervang en bestaan het tot 1994. 

Nadat die kiesafdeling Nuweland, waar Richard Stuttaford van 1924 af LV is, voor die verkiesing van 1933 afgeskaf is, word hy in 1933 onbestrede in Claremont vir die Verenigde Party verkies. Hy kry in 1938 teenstand van die Dominiumparty se E.M.O. Clough, maar wen met 'n meerderheid van 2 052 stemme, toevallig ook presies net soveel stemme soos Clough gekry het. Stuttaford tree op 28 Desember 1942 uit die politiek, nadat hy minister in genl. Jan Smuts se kabinet was, maar omdat 1943 in elk geval verkiesingsjaar sou wees, bly die setel vakant tot die verkiesing op 7 Julie 1943 toe Sidney Frank Waterson, LV vir Suid-Skiereiland van 1929 tot 1938 en ook 'n kabinetsminister, onbestrede verkies word. 

In 1948 behaal Waterson 'n meerderheid van 6 202 bo die onafhanklike R.B. de la R. Oosthuizen, wat net 731 stemme kry. In 1953 word hy weer onbestrede verkies. Waterson bly tot 4 Maart 1958 LV vir Claremont, wat met die verkiesing afgeskaf word en word daarna op 15 April onbestrede in die nuwe kiesafdeling Constantia verkies. 

Frederik van Zyl Slabbert, leier van die Progressiewe Federale Party van 1979 tot 1986, was van 1977 tot 1986 LV vir Claremont. 

Bellville, Constantia, De Kuilen, Durbanville, Groenpunt, Groote Schuur, Kaapse Vlakte, Kaapstad-Hawe, Kaapstad-Kasteel, Kaapstad-Sentraal, Kaapstad-Tuine, Liesbeek, Maitland, Mowbray, Nuweland, Parow, Pinelands, Rondebosch, Seepunt, Simonstad, Soutrivier, Suid-Skiereiland, Tygervallei, Vasco, Woodstock, Wynberg



</doc>
<doc id="57736" url="https://af.wikipedia.org/wiki?curid=57736" title="Lotusrivier">
Lotusrivier

Lotusrivier is 'n township in Kaapstad. Volgens die 2011-sensus het Lotusrivier 'n bevolking van 38 143 gehad.


</doc>
<doc id="57737" url="https://af.wikipedia.org/wiki?curid=57737" title="Thornton">
Thornton

Thornton is 'n voorstad van Kaapstad. Volgens die 2011-sensus het Thornton 'n bevolking van 4 707 gehad.


</doc>
<doc id="57738" url="https://af.wikipedia.org/wiki?curid=57738" title="Panorama">
Panorama

Panorama is 'n voorstad in Kaapstad.


</doc>
<doc id="57740" url="https://af.wikipedia.org/wiki?curid=57740" title="Constantia (kiesafdeling)">
Constantia (kiesafdeling)

Constantia was van 1953 tot 1994 'n kiesafdeling vir die Suid-Afrikaanse Volksraad in die suidelike voorstede van Kaapstad. In dié 41 jaar was dit altyd in opposisiehande, eers die Verenigde Party en daarna die Progressiewe Federale Party. 

In 1953 en 1958 word Sidney Frank Waterson, lid van genl. Jan Smuts se laaste kabinet tot Mei 1948 en van 1943 tot 1953 LV vir Claremont, onbestrede in Constantia verkies. Soos te wagte stem Constantia in die volkstemming in 1960 oorweldigend teen republiekwording toe 'n volle 10 405 nee-stemme uitgebring word vergeleke met net 1 638 ja-stemme. In die verkiesing die volgende jaar kry Waterson die eerste teenstand in Constantia met J.R. Vigne van die Liberale Party wat 1 115 stemme kry, 6 539 minder as die dienende LV. In 1966 sê die Progressiewe Party se R.F. Hurley vir Waterson die stryd aan, maar verloor met 4 429 stemme. 

Waterson bly LV tot 21 April 1970 (die einde van 'n 41 jaar lange loopbaan as LV met net 'n onderbreking van vyf jaar tussen 1938 en 1943) en in die verkiesing van daardie jaar wen David Duncan Baxter eweneens gemaklik vir die Verenigde Party met 'n meerderheid van 3 982 teen die P.P. se D. Knight. Die derde P.P.-kandidaat wat sy hand aan Constantia waag is W.J.M. van Heerden in 1974. Hy verloor met 2 385 stemme teen Baxter. Van 1977 tot 1989 het die Progressiewe Federale Party in elke verkiesing in Constantia geseëvier. 

Bellville, Claremont, De Kuilen, Durbanville, Groenpunt, Groote Schuur, Kaapse Vlakte, Kaapstad-Hawe, Kaapstad-Kasteel, Kaapstad-Sentraal, Kaapstad-Tuine, Liesbeek, Maitland, Mowbray, Nuweland, Parow, Pinelands, Rondebosch, Seepunt, Simonstad, Soutrivier, Suid-Skiereiland, Tygervallei, Vasco, Woodstock, Wynberg



</doc>
<doc id="57741" url="https://af.wikipedia.org/wiki?curid=57741" title="De Kuilen (kiesafdeling)">
De Kuilen (kiesafdeling)

De Kuilen was 'n kiesafdeling in die Kaapse Skiereiland vir die Suid-Afrikaanse Volksraad wat eers in die tagtigerjare afgebaken is en tot 1994 voortbestaan het.

Bellville, Claremont, Constantia, Durbanville, Groenpunt, Groote Schuur, Kaapse Vlakte, Kaapstad-Hawe, Kaapstad-Kasteel, Kaapstad-Sentraal, Kaapstad-Tuine, Liesbeek, Maitland, Mowbray, Nuweland, Parow, Pinelands, Rondebosch, Seepunt, Simonstad, Soutrivier, Suid-Skiereiland, Tygervallei, Vasco, Woodstock, Wynberg



</doc>
<doc id="57742" url="https://af.wikipedia.org/wiki?curid=57742" title="Durbanville (kiesafdeling)">
Durbanville (kiesafdeling)

Durbanville was 'n kiesafdeling in die noordelike stadsgebiede van Kaapstad vir die Suid-Afrikaanse Volksraad wat eers vir 1974 se verkiesing afgebaken is en voortbestaan het tot in 1994. 

In die eerste verkiesing in Durbanville wen die Nasionale Party se Gene Louw teen die Verenigde Party se R. Louw met 'n meerderheid van 3 255 stemme. In elke daaropvolgende algemene verkiesing het die N.P. Durbanville behou.

Bellville, Claremont, Constantia, De Kuilen, Groenpunt, Groote Schuur, Kaapse Vlakte, Kaapstad-Hawe, Kaapstad-Kasteel, Kaapstad-Sentraal, Kaapstad-Tuine, Liesbeek, Maitland, Mowbray, Nuweland, Parow, Pinelands, Rondebosch, Seepunt, Simonstad, Soutrivier, Suid-Skiereiland, Tygervallei, Vasco, Woodstock, Wynberg



</doc>
<doc id="57743" url="https://af.wikipedia.org/wiki?curid=57743" title="Groenpunt (kiesafdeling)">
Groenpunt (kiesafdeling)

Groenpunt was 'n kiesafdeling tussen Seepunt en Kaapstad-Tuine in Kaapstad vanaf die 1943-verkiesing tot in 1994.

In die eerste verkiesing in Groenpunt word die Verenigde Party se Robert Walter Bowen onbestrede verkies. Hy was toe reeds van 1929 af LV vir Kaapstad-Sentraal, maar dié kiesafdeling het in die slag gebly met die herafbakening voor die 1943-verkiesing. In 1948 word hy weer onbestrede verkies en sluit sy 19 jaar lange loopbaan as LV af op 27 Junie 1948 (waarskynlik met sy dood of so nie omdat hy bedank het sodat die oudminister maj. Pieter van der Byl 'n setel kon hê), skaars 'n maand na die 1948-verkiesing. In die tussenverkiesing op 8 Oktober 1948 word maj. Pieter van der Byl onbestrede verkies. Hy was toe reeds van 1929 af LV vir Bredasdorp, maar is in die verkiesing op 28 Mei 1948 met 259 stemme deur die Nasionale Party se kandidaat verslaan. Van der Byl word in 1953 weer onbestrede verkies, die vierde kiesstryd waarin Groenpunt se kiesers nie gestem het nie. 

Ook in 1958 word Van der Byl onbestrede verkies en drie jaar later, in die volkstemming oor republiekwording van 1960, verwerp die kiesers van Groenpunt die idee oorweldigend met 9 018 nee-stemme en net 1 784 ja-stemme. In 1961 se algemene verkiesing word Van der Byl die vierde keer agtereenvolgens onbestrede verkies. Hy bedank egter op 29 Maart 1966 uit die politiek en in die verkiesing later daardie jaar staan die onafhanklike L.D. Botes teen die Verenigde Party se Lionel Garner Murray, wat met 'n meerderheid van 4 149 stemme verkies word. Die Progressiewe Party waag in 1970 die eerste keer sy kans in Groenpunt, maar J.W. Wilson verloor met 4 232 stemme teen Murray. 

Toe die Progressiewe Party se Colin Eglin in 1974 se algemene verkiesing in die aanliggende Seepunt slaag, bly Groenpunt 'n veilige V.P.-vesting en Murray word die derde keer verkies, dié keer met 'n meerderheid van 3 751 teen die P.P. se M.C.M. Kooy. 

Bellville, Claremont, Constantia, De Kuilen, Durbanville, Groote Schuur, Kaapse Vlakte, Kaapstad-Hawe, Kaapstad-Kasteel, Kaapstad-Sentraal, Kaapstad-Tuine, Liesbeek, Maitland, Mowbray, Nuweland, Parow, Pinelands, Rondebosch, Seepunt, Simonstad, Soutrivier, Suid-Skiereiland, Tygervallei, Vasco, Woodstock, Wynberg



</doc>
<doc id="57744" url="https://af.wikipedia.org/wiki?curid=57744" title="Maitland (kiesafdeling)">
Maitland (kiesafdeling)

Maitland was 'n kiesafdeling naby Kaapstad se middestad vir die Suid-Afrikaanse Volksraad van 1933 met tussenposes tot 1994.

In die eerste verkiesing in Maitland wen die kanidaat van die Suid-Afrikaanse Party, wat voor die verkiesing 'n koalisie aangegaan het die Nasionale Party om die Goudstandaardkrisis die hoof te bied, Reuben John du Toit met 'n meerderheid van 667 stemme teen die onafhanklike A.J. Chiappini. Du Toit was van 1938 tot 1953 LV vir Kaapse Vlakte en van 1953 tot 1958 vir Pinelands. In 1938 gaan staan Du Toit in Kaapse Vlakte, maar in Maitland wen die Verenigde Party se kandidaat, James Wellwood Mushet, 'n minister in die laaste kabinet van genl. Jan Smuts en LV vir Liesbeek van 1920 tot 1921 en later vir Vasco van 1943 tot 1953, met 'n meerderheid van 353 drie die Nasionale Party se P.J.H. Hofmeyr. Die Arbeidersparty se W.A. Costello was derde met slegs 432 stemme, vergeleke met Mushet se 3 780.

In 1943 en 1948 se algemene verkiesings word dié deel van Kaapstad oënskynlik by Mowbray en ander omliggende kiesafdelings ingelyf en in eersgenoemde jaar word Mushet LV vir Vasco. In 1953 is Maitland terug en nou word Zach de Beer, latere leier van die Progressiewe Federale Party en die Demokratiese Party, verkies met 'n meerderheid van 2 105 teen die N.P. se L.T. Weichardt. Hy het in 'n tussenverkiesing in 1936 in Port Elizabeth-Noord, toe hy as Gryshemp gestaan het, net-net 498 stemme op hom verenig. 'n Jaar voor De Beer en 11 ander Verenigde Party-lede die party sou verlaat om die Progressiewe Party te stig, wen hy in Maitland met 'n meerderheid van 3 174 stemme teen die N.P. se F.J. van der Merwe.

Maitland bevestig sy destydse status as veilige opposisiesetel toe kiesers in die volkstemming oor republiekwording in 1960 oorweldigend teen die voorstel stem: 7 029 nee-stemme en 3 866 ja-stemme. De Beer probeer sy ou setel in die 1961-behou vir die P.P., maar kom slegs derde met 1 688 stemme. Die V.P. se Tony Hickman wen met 4 610 stemme en die onafhanklike Frank Waring (wat die V.P. verlaat het en na die verkiesing, na hy Vasco onbestrede in 1962 in 'n tussenverkiesing vir die N.P. gewen het, een van die eerste twee Engelssprekendes in 'n N.P.-kabinet sou word toe dr. H.F. Verwoerd hom aanstel. Douglas Carr van die N.P. verslaan vir Hickman in 1966 met 'n meerderheid van slegs 160 stemme, maar Hickman verhang die bordjies in 1970 en wen met 'n meerderheid van 1 511, weer teen Carr.

Hickman behou die setel in die algemene verkiesing van 1974 met 'n vergrote meerderheid van 1 977, maar na die ontbinding van die V.P. voor die 1977-verkiesing, sou die N.P. telkens daarin slaag om Maitland te wen.

Bellville, Claremont, Constantia, De Kuilen, Durbanville, Groenpunt, Groote Schuur, Kaapse Vlakte, Kaapstad-Hawe, Kaapstad-Kasteel, Kaapstad-Sentraal, Kaapstad-Tuine, Liesbeek, Mowbray, Nuweland, Parow, Pinelands, Rondebosch, Seepunt, Simonstad, Soutrivier, Suid-Skiereiland, Tygervallei, Vasco, Woodstock, Wynberg



</doc>
<doc id="57745" url="https://af.wikipedia.org/wiki?curid=57745" title="Mowbray (kiesafdeling)">
Mowbray (kiesafdeling)

Mowbray was 'n kortstondige kiesafdeling vir die Suid-Afrikaanse Volksraad in Kaapstad van 1929 tot voor die verkiesing van 1953.

In die eerste algemene verkiesing wat hier betwis word, wen die Suid-Afrikaanse Party se Ralph William Close, van 1915 tto 1929 LV vir Rondebosch ('n kiesafdeling wat vir die 1929-verkiesing afgeskaf is, maar later weer sou verskyn), met 'n meerderheid van 912 stemme teen kandidate van die twee faksies van die Arbeidersparty: J. Lomax van die Cresswelliete en J.A. Cunningham van die Hoofbestuurgroep, wat net 69 stemme op hom verenig. Lomax het Close ook in 1924 in Rondebosch teengestaan en met 492 stemme verloor. In die tussenverkiesing in Februarie 1919 verloor hy met 360 stemme in Nuweland teen William Buchanan van die Unionisteparty en in 1920 met 691 stemme en weer in 1921 steeds as Arbeiderskandidaat in Nuweland met 1 316 stemme teen Buchanan, toe lid van die Suid-Afrikaanse Party.

In 1933 se verkiesing word die Suid-Afrikaanse Party se kap. Frank Joubert onbestrede in Mowbray verkies, maar in 1938 staan die N.P. se J.W. van Zyl hom teen en kry net 1 409 stemme vergeleke met Joubert se 3 909. Joubert bly net tot 6 September 1939 jaar LV toe hy administrateur van Kaapland word, waarna 'n tussenverkiesing die V.P. se kapt. William Daniel Hare op 10 Oktober 1939 onbestrede verkies word om hom te vervang. Hare word in 1943 se verkiesing weereens onbestrede verkies, maar in 1948 staan 'n onafhanklike, W. Costello, wat in 1938 'n kandidaat van die Arbeidersparty in Maitland was, en kry 5 418 stemme minder as die V.P. se nuwe kandidaat, Reginald Siddall Brooke. Hy dien net vyf jaar as LV, want voor die verkiesing van 1953 word Mowbray afgeskaf.

Bellville, Claremont, Constantia, De Kuilen, Durbanville, Groenpunt, Groote Schuur, Kaapse Vlakte, Kaapstad-Hawe, Kaapstad-Kasteel, Kaapstad-Sentraal, Kaapstad-Tuine, Liesbeek, Maitland, Nuweland, Parow, Pinelands, Rondebosch, Seepunt, Simonstad, Soutrivier, Suid-Skiereiland, Tygervallei, Vasco, Woodstock, Wynberg



</doc>
<doc id="57746" url="https://af.wikipedia.org/wiki?curid=57746" title="Nuweland (kiesafdeling)">
Nuweland (kiesafdeling)

Nuweland (Engels: Newlands) was vanaf die eerste verkiesing ná Uniewording in 1910 'n kiesafdeling in Kaapstad se latere suidelike voorstede vir die Unie-Volksraad.

Charles Frederick William Struben, kandidaat van die Unionisteparty, word op 15 September 1910 tot die heel eerste LV vir Nuweland verkies toe hy die onafhanklike L.A.W. Beck met 440 stemme klop. Hy staan nie weer in 1915 nie en nou wen nog 'n Unionis, George Sheen Withinshaw, met 'n meerderheid van 1 247 stemme teen die Arbeidersparty se C.H. Hagger. Withinshaw bly net in sy amp tot 26 Desember 1918. In die tussenverkiesing op 19 Februarie 1919 wen William Porter Buchanan met 360 stemme teen die kanniedood van die Arbeidersparty, J. Lomax, wat ook in 1920 en 1921 in Nuweland sou staan, in 1924 in Rondebosch en in 1929 in Mowbray.

Buchanan klop in 1920 se verkiesing weer vir Lomax, dié keer met 691 stemme en in 1921 met 'n volle 1 316, nadat die Unioniste en S.A.P. saamgesmelt het. In 1924 kom die latere minister en bekende sakeman, Richard Stuttaford in Nuweland as S.A.P.-kandidaat te staan teen C.A. Lagesen, 'n sogenaamde Konstitusionele Demokraat, en wen met 702 stemme. Stuttaford word in 1929 onbestrede in Nuweland verkies, maar in 1933 verander die kiesafdeling se naam na Claremont, waar hy weereens onbestrede verkies word.

Bellville, Claremont, Constantia, De Kuilen, Durbanville, Groenpunt, Groote Schuur, Kaapse Vlakte, Kaapstad-Hawe, Kaapstad-Kasteel, Kaapstad-Sentraal, Kaapstad-Tuine, Liesbeek, Maitland, Mowbray, Parow, Pinelands, Rondebosch, Seepunt, Simonstad, Soutrivier, Suid-Skiereiland, Tygervallei, Vasco, Woodstock, Wynberg



</doc>
<doc id="57747" url="https://af.wikipedia.org/wiki?curid=57747" title="Groote Schuur (kiesafdeling)">
Groote Schuur (kiesafdeling)

Groote Schuur was van 1974 tot 1994 'n kiesafdeling vir die Suid-Afrikaanse Volksraad in die suidelike voorstede van Kaapstad.

Nadat sir De Villiers Graaff, leier van die Verenigde Party van 1956 tot 1977, van 1948 tot 1958 LV vir Hottentots-Holland was, maar in laasgnoemde verkiesing met 898 stemme teen die Nasionale Party se J.D. de Villiers verloor het, het kol. Rupert Pilkington Jordan, wat onbestrede verkies is in Rondebosch, op 25 April 1958 sy setel bedank om plek te maak vir Graaff. Die V.P.-leier bly LV vir Rondebosch van 1958 tot 1974, toe hy in die nuwe kiesafdeling Groote Schuur staan. In die dieselfde kieafdeling wen Frederik van Zyl Slabbert, latere leier van die Progressiewe Federale Party in Rondebosch met 1 558 stemme teen die V.P. se B.R. Bamford (wat daarna 'n senator word). In Groote Schuur is David Welsh van die Progressiewe Party egter minder gelukkig teen Graaff, wat hy kry 2 148 stemme vergeleke met die leier van die Amptelike Opposisie se 6 060. 

Bellville, Claremont, Constantia, De Kuilen, Durbanville, Groenpunt, Kaapse Vlakte, Kaapstad-Hawe, Kaapstad-Kasteel, Kaapstad-Sentraal, Kaapstad-Tuine, Liesbeek, Maitland, Mowbray, Nuweland, Parow, Pinelands, Rondebosch, Seepunt, Simonstad, Soutrivier, Suid-Skiereiland, Tygervallei, Vasco, Woodstock, Wynberg



</doc>
<doc id="57749" url="https://af.wikipedia.org/wiki?curid=57749" title="Kenilworth">
Kenilworth

Kenilworth is 'n voorstad in Kaapstad. Volgens die 2011-sensus het Kenilworth 'n bevolking van 10 872 gehad van wie sowat 54% wit was. Die voormalige Afrikaansmedium Hoërskool Voortrekker is in die voorstad geleë.


</doc>
<doc id="57750" url="https://af.wikipedia.org/wiki?curid=57750" title="Dieprivier">
Dieprivier

Dieprivier is 'n voorstad in Kaapstad, genoem na die Dieprivier wat deur die gebied vloei. Die voorstad grens aan Heathfield in die suide en aan Plumstead in die noorde. Dieprivier se spoorweghalte is op die hooflyn van Kaapstad na Simonstad geleë.

Volgens die 2011-sensus het Dieprivier 'n bevolking van 2 515 gehad.


</doc>
<doc id="57751" url="https://af.wikipedia.org/wiki?curid=57751" title="St James">
St James

St James is 'n voorstad in Kaapstad. Volgens die 2011-sensus het St James 'n bevolking van 491 gehad.


</doc>
<doc id="57752" url="https://af.wikipedia.org/wiki?curid=57752" title="Sonvallei">
Sonvallei

Sonvallei is 'n voorstad in Kaapstad. Volgens die 2001-sensus het Sonvallei 'n bevolking van 2 024 gehad.


</doc>
<doc id="57754" url="https://af.wikipedia.org/wiki?curid=57754" title="Forsyth Barr-stadion">
Forsyth Barr-stadion

Die Forsyth Barr-stadion (amptelik die Forsyth Barr-stadion by Universiteitsplaza) is 'n sportstadion in Dunedin, Nieu-Seeland. Tydens die bouproses het die stadion ook bekend gestaan as Dunedinstadion, Awateastraatstadion, Nieu-Carisbrook of sy nie-kommersiële naam wat gebruik was tydens die Rugbywêreldbeker 2011, Otagostadion.

Die stadion is op 5 Augustus 2011 deur die premier van Nieu-Seeland, John Key, geopen waardeur dit Carisbrook as die tuisveld van die Highlanders in Superrugby, en van die Otago Rugbyvoetbalunie in die ITM-beker vervang het. Die stadion het vier wedstryde tydens die Rugbywêreldbeker 2011 aanbied.



</doc>
<doc id="57759" url="https://af.wikipedia.org/wiki?curid=57759" title="Webb Ellis-beker">
Webb Ellis-beker

Die Webb Ellis-beker is 'n beker wat aan die rugbyspan wat die rugbywêreldbeker wen oorhandig word. Die beker is genoem na William Webb Ellis, wat as die uitvinder van rugby beskou word. Die goud en silwer versierde prys is in 1987 vir die eerste keer aan die All Blacks oorhandig. Die All Blacks hou tans die beker nadat hulle die Rugbywêreldbeker in 2015 gewen het.

Die beker is 38 cm hoog en is gemaak van vergulde silwer. Dit het twee ore, op die een is die kop van 'n sater afgebeeld, op die ander 'n nimf. Op die voorkant van die beker is die woorde "International Rugby Football Board" en daaronder "The Webb Ellis Cup" gegraveer.

Die beker is in die goud- en silwersmedery "Garrard & Co" in Londen gemaak. Die model is gebaseer op 'n beker uit 1906 wat gemaak is deur die Londense onderneming "Carrington and Co". Hierdie beker is op sy beurt gebaseer op 'n beker uit 1740 wat deur Paul de Lamerie ontwerp is.

Die vorige wenners van die Webb Ellis-trofee is:


</doc>
<doc id="57765" url="https://af.wikipedia.org/wiki?curid=57765" title="Whangarei">
Whangarei

Whangarei (uitgespreek [ˈfaːŋaˌɾei], Māori: Whangārei-terenga-paraoa) is die mees noordelike stad in Nieu-Seeland. Die stad is ook die administratiewe hoofstad van die Northland streek.


</doc>
<doc id="57786" url="https://af.wikipedia.org/wiki?curid=57786" title="Nelson, Nieu-Seeland">
Nelson, Nieu-Seeland

Nelson (Māori: Whakatū) is 'n stad op Nieu-Seeland se Suideiland. Nelson, wat aan die oosoewer van Tasmanbaai geleë is en as Nieu-Seeland se geografiese sentrum beskou word, is in 1841 gestig as die eerste stad op die Suideiland en die tweede oudste in heel Nieu-Seeland. Dit is genoem na die Britse vlootkommandeur Horatio Nelson. Tans is Nelson die ekonomiese, kulturele en nywerheidspilpunt vir die noordelike gebied van die Suideiland.

In 1858 het koningin Victoria stadstatus aan Nelson toegeken. Met 'n bevolking van sowat 50 600 is Nelson die twaalfde grootste stedelike nedersetting in Nieu-Seeland. Richmond, die tweede grootste nedersetting in die omgewing van Nelson met byna 14 000 inwoners, val nie onder die beheer van Nelson se stadsraad nie. Saam met Richmond vorm Nelson die 9de grootste verstedelikte gebied in die land volgens sy bevolking.

Die stadsgebied grens in die weste en suidweste aan die Distriksraad van Tasman en in die noordooste, ooste en suidooste aan die Distriksraad van Marlborough.


</doc>
<doc id="57787" url="https://af.wikipedia.org/wiki?curid=57787" title="Timaru">
Timaru

Timaru (Māori: Te Tihi-o-Maru) is 'n stad in suidelike Nieu-Seeland, sowat 160 km suid van Christchurch.


</doc>
<doc id="57788" url="https://af.wikipedia.org/wiki?curid=57788" title="Gisborne">
Gisborne

Gisborne (Māori: Tūranga-nui-a-Kiwa) is 'n stad in oostelike Nieu-Seeland en die grootste nedersetting in die Gisborne streek.


</doc>
<doc id="57790" url="https://af.wikipedia.org/wiki?curid=57790" title="Northland">
Northland

Northland (Māori: Te Tai-tokerau) is die mees noordelike streek in Nieu-Seeland. In 2010 het die streek sowat 157,300 inwoners en die grootste nedersetting is Whangarei. 


</doc>
<doc id="57792" url="https://af.wikipedia.org/wiki?curid=57792" title="Arandis">
Arandis

Arandis is 'n dorp in die Namibiese streek van Erongo, wat in 1976 gestig is. Dit is 15 km buite een van die wereld se grootste oopput uraanmyn, die Rössing uraanmyn. Die naam kom vanaf Nama, wat beteken 'die plek waar mense huil'.

Arandis was in 1978 gestig vir die werkers van Rössing uraanmyn, en in 1994 "dorp"-status toegeken. Vanaf 2010 is die bevolking 7,600, meeste wat vir die myn werk wat 29 km land besit.

In 2000 was daar 'n herlewing in ekonomiese groei in Arandis. Met die wêreldwye energiekrisis het 'n aansienlike toename in kernkrag plaasgeving, met toenemende vraag na Arandis se uraan. Banke wat voorheen gesluit het teruggekeer.

Arandis word bestuur deur 'n stadsraad wat vanaf November 2015 sewe sitplekke het.

In die 2010 plaaslike owerheid verkiesings het SWAPO met 664 stemme gewen. SWAPO het ook die plaaslike owerheid verkiesings in 2015 gewen, met 5 setels (780 stemme).


</doc>
<doc id="57798" url="https://af.wikipedia.org/wiki?curid=57798" title="Catherine Taylor">
Catherine Taylor

Catherine Dorothea Taylor (gebore Sharpe, Birmingham, 4 Februarie 1914 – Kaapstad, 9 April 1992) was 'n Suid-Afrikaanse politikus en die Verenigde Party se Volksraadslid vir Wynberg van 31 Julie 1963, toe sy in 'n tussenverkiesing gewen het, tot sy in 1974 uit die VP bedank het oor die party se deelname aan die omstrede Schlebush-kommissie.

Toe sy twee jaar oud was, kom Taylor saam met haar vader, die aartsdeken Harold Stephen Sharpe, na Suider-Afrika waar hy om die beurt aartsdeken van Basoetoland, Pretoria en Suidwes-Afrika was tussen 1916 en 1937. In 1932 matrikuleer sy aan die St. Mary's Diocesan School for Girls in Pretoria en gaan studeer in Engeland aan die Bristol-universiteit in filosofie, tale, sielkunde en geskiedenis.

Op 5 September 1939, toevallig dieselfde dag waarop genl. Jan Smuts vir genl. J.B.M. Hertzog as premier opgevolg en die dag voordat Suid-Afrika oorlog teen Duitsland verklaar het aan die begin van die Tweede Wêreldoorlog, trou Taylor in Kaapstad met Lance Gordon Taylor. Twee seuns is uit die huwelik gebore: Michael sou 'n verslaggewer en skakelwesekonsultant word en Nicholas (Nick) 'n sanger van kabaret en ligte musiek, waaronder treffers soos "Liefde is 'n stille rivierstroom".

Taylor word in 1954 lid van die Kaaplandse Provinsiale Raad vir Wynberg en dien twee jaar as hoofsweep voordat sy voorsitter van die partykoukus en adjunkleier in die raad word. Op 31 Julie 1963 wen sy die tussenverkiesing vir die Volksraadsetel in dieselfde kiesafdeling teen P.J. Wolmarans van die Nasionale Party en D.B. Molteno van die Progressiewe Party met 'n meerderheid van 2 151 stemme bo Wolmarans. In 1966 se algemene verkiesing vergroot sy haar meerderheid, dié keer net teen die N.P. se G.P. van Zyl, tot 3 422. In 1970 vaar sy selfs beter en klop die N.P. se A. Koch met 'n meerderheid van 4 836. Van 1970 tot 1973 was sy die V.P. se woordvoerder oor onderwys. 

Sy besluit egter voor die algemene verkiesing van 1974 om haar nie weer in Wynberg verkiesbaar te stel nie en bedank uiteindelik uit die Verenigde Party oor hulle deelname aan die Schlebusch-kommissie. Hoewel sy die party se skaduminister van onderwys was, het die partyleier, sir De Villiers Graaff, haar nie afgevaardig om namens die VP in dié kommissie te dien nie. Hierna skryf sy haar outobiografie, "If Courage Goes. My twenty years in South African politics", wat in 1976 deur Macmillan South Africa uitgegee is.



</doc>
<doc id="57799" url="https://af.wikipedia.org/wiki?curid=57799" title="Wynberg (kiesafdeling)">
Wynberg (kiesafdeling)

Wynberg was van 1938 af 'n kiesafdeling vir die Suid-Afrikaanse Volksraad en die Kaaplandse Provinsiale Raad in Kaapstad se suidelike voorstede.

In die eerste verkiesing hier wen die Verenigde Party se Alfred Friedlander met 'n meerderheid van 654 teen die onafhanklike J.B. Robinson. Die Sosialiste Party se J. Copeland was derde met 409 stemme, vergeleke met Friedlander se 3 152. Niemand staan in die algemene verkiesing van 1943 of 1948 teen die V.P. se kapt. Wilfred Richard Butters nie en hy word dus onbestrede verkies. In 1953 kom die V.P. se James Hamilton Russell teen die N.P. se S.P. Lategan te staan en klop hom met 'n meerderheid van 6 865. Hamilton Russell was van 1943 af Volksraadslid vir Woodstock, maar die kiesafdeling is afgeskaf voor die 1953-verkiesing. In 1958 word ook hy onbestrede verkies.

Wynberg stem in 1960 se volkstemming oor republiekwording oorweldigend teen 'n republiek met 2 480 ja-stemme vergeleke met 8 375 nee-stemme. In 1961 se algemene verkiesing kom Hamilton Russell te staan teen die Onafhanklike Republikein E.A. Sorensen en klop hom met 'n meerderheid van 4 400. Hy bly net tot 20 Mei 1963 Volksraadslid, waarskynlik sy sterfdag en op 31 Julie 1963 wen Catherine Taylor, voorsitter van die V.P. se partykoukus in die Kaaplandse Provinsiale Raad en tot in daardie stadium provinsialeraadslid vir Wynberg, die tussenverkiesing vir die Volksraadsetel in dieselfde kiesafdeling teen P.J. Wolmarans van die Nasionale Party en D.B. Molteno van die Progressiewe Party met 'n meerderheid van 2 151 stemme bo Wolmarans. 

In 1966 se algemene verkiesing vergroot sy haar meerderheid, dié keer net teen die N.P. se G.P. van Zyl, tot 3 422. In 1970 vaar sy selfs beter en klop die N.P. se A. Koch met 'n meerderheid van 4 836. Van 1970 tot 1973 was sy die V.P. se woordvoerder oor onderwys. Sy besluit egter voor die algemene verkiesing van 1974 om haar nie weer in Wynberg verkiesbaar te stel nie bedank uiteindelik uit die Verenigde Party oor hulle deelname aan die Schlebusch-kommissie. Hierna skryf sy haar outobiografie, "If Courage Goes. My twenty years in South African politics", wat in 1976 deur Macmillan South Africa uitgegee word.

In 1974 volg J.I. de Villiers vir Taylor op as V.P.-Volksraadslid vir Wynberg toe hy die Nasionale Party se B.H. Peers klop met 'n meerderheid van 1 586. Die destydse Demokratiese Party van Theo Gerdener se kandidaat, J.R. Dendy-Young, was derde met 1 946 stemme. Op 19 Januarie 1977 skors die Verenigde ses Volksraadslede onder leiding van Myburgh Streicher, toe Kaaplandse leier, omdat hulle geweier het om die planne vir 'n nuwe party, wat uit die Progressiewe Reformiste Party, Demokratiese Party (1973) en Verenigde Party se lede sou bestaan, te steun. Dit was almal lede van die regtervleuel in die V.P., die sogenaamde Ou Garde. Hulle het gevolglik die Onafhanklike Verenigde Party op 26 Maart 1977 gestig, wat met ingang 28 Mei 1977 die Suid-Afrikaanse Party geword het. In die verkiesing van 1977 het die party in twee setels in Port Elizabeth, Port Elizabeth-Sentraal en Walmer, asook Simonstad naby Kaapstad, gewen. Streicher was die S.A.P.-kandidaat in Wynberg, maar het verloor.

In daardie verkiesing (1977) en 1981 wen die Progressiewe Federale Party in Wynberg, in 1987 wen sir De Villiers Graaff se seun, sir David Graaff, met 'n skrale meerderheid vir die Nasionale Party, maar van 1989 tot 1994 is die kiesafdeling in die Demokratiese Party se hande, sodat Wynberg is sy 56 jaar lange bestaan net twee jaar lank deur 'n N.P.-Volksraadslid verteenwoordig was.

Bellville, Claremont, Constantia, De Kuilen, Durbanville, Groenpunt, Groote Schuur, Kaapse Vlakte, Kaapstad-Hawe, Kaapstad-Kasteel, Kaapstad-Sentraal, Kaapstad-Tuine, Liesbeek, Maitland, Mowbray, Nuweland, Parow, Pinelands, Rondebosch, Seepunt, Simonstad, Soutrivier, Suid-Skiereiland, Tygervallei, Vasco, Woodstock 



</doc>
<doc id="57800" url="https://af.wikipedia.org/wiki?curid=57800" title="Woodstock (kiesafdeling)">
Woodstock (kiesafdeling)

Woodstock, aan die oostekant van Kaapstad se middestad en aan die voet van Duiwelspiek, was vanaf en die heel eerste verkiesing in September 1910 ná Uniewording van tyd tot tyd 'n kiesafdeling vir die Suid-Afrikaanse Volksraad en die Kaaplandse Provinsiale Raad.

In die eerste verkiesing hier wen dr. John Hewat van die Unionisteparty naelskraps teen die Arbeidersparty se T. Maginnes met 25 stemme, naamlik Hewat 951 en Maginnes 926. Maginess word egter in Maart 1914 in 'n tussenverkiesing onbestrede verkies tot Volksraadslid van die Arbeidersparty vir Liesbeek, wat aan Woodstock gegrens het. In 1915 kom Hewat in Woodstock teen vier ander kandidate te staan. Die Suid-Afrikaanse Party se Isaac Purcell kry 903 stemme, die Arbeidersparty se W. Freestone 587, die onafhanklike James Wellwood Mushet (van 1920 tot 1921 LV vir Liesbeek, van 1938 tot 1943 LV vir Maitland en van 1943 tot 1953 LV vir Vasco) 486 en 'n tweede Unionis, kapt. William Daniel Hare (van 1939 tot 1948 V.P.-LV vir Mowbray) net 75. Hewat wen vir die Unionisteparty met 'n meerderheid van 216.

Isaac Purcell (1 313 stemme) klop in 1920 vir Hewat (626) met 'n meerderheid van 687 stemme. Die Suid-Afrikaanse Party se Alexander John MacCallum (van 1929 tot 1933 LV vir Kaapstad-Kasteel en van 1933 tot 1938 vir Woodstock) kom derde met 475 stemme en die onafhanklike J.S. Hutchinson vierde met 22. Purcell, nou as S.A.P.-kandidaat, behou die setel in 1921 met 'n meerderheid van 237 bo die Arbeidersparty se J. Frank. Woodstock is vir die algemene verkiesing van 1924 afgeskaf en Purcell se loopbaan as Volksraadslid kom tot 'n einde.

In 1929 is Woodstock weer 'n kiesafdeling en nou wen Eli Buirski met 'n meerderheid bo kandidate van elke faksie in die Arbeidersparty. Buirski kry 1 692 stemme, die Cresswelliet W. Freestone, wat 14 jaar gelede ook in Woodstock gestaan het, kry 1 100 stemme en die Hoofbestuurslid A.G. Forsyth net 30. 'n Tussenverkiesing word op 5 Januarie 1932 gehou toe die Suid-Afrikaanse Party se Morris Alexander onbestrede verkies word. Hy was van 1910 tot 1924 LV vir Kaapstad-Kasteel, van 1924 tot 1929 vir Kaapstad-Hanoverstraat (blykbaar bloot 'n ander naam vir Kasteel) en ná Woodstock, van 1932 tot 1933, nog tot 1946 weereens vir Kaapstad-Kasteel.

In die algemene verkiesing wen Alexander MacCallum met sy tweede probeerslag in Woodstock vir die S.A.P.-Koalisie met 'n meerderheid van 1 263 teen die Arbeider D. McWilliams. Harry Lawrence, minister in genl. Jan Smuts se kabinet tot die val van die V.P.-regering in 1948, wen in 1938 met 681 stemme meer as die Arbeider dr. Robert Forsyth, in 1920 en van 1921 tot 1924 LV vir Kaapstad-Tuine. In 1943 word James Hamilton Russell met 'n meerderheid van 3 575 stemme bo die Kommunistiese Party se H. Snitcher verkies. Hy behou Woodstock in 1948 teen die onafhanklike G.E. Ferry met 'n meerderheid van 2 132 stemme, maar voor die 1953-verkiesing word Woodstock finaal afgeskaf sodat Hamilton Russell van 1953 tot 1963 LV vir Wynberg was.

Bellville, Claremont, Constantia, De Kuilen, Durbanville, Groenpunt, Groote Schuur, Kaapse Vlakte, Kaapstad-Hawe, Kaapstad-Kasteel, Kaapstad-Sentraal, Kaapstad-Tuine, Liesbeek, Maitland, Mowbray, Nuweland, Parow, Pinelands, Rondebosch, Seepunt, Simonstad, Soutrivier, Suid-Skiereiland, Tygervallei, Vasco, Wynberg



</doc>
<doc id="57801" url="https://af.wikipedia.org/wiki?curid=57801" title="Soutrivier (kiesafdeling)">
Soutrivier (kiesafdeling)

Soutrivier in Kaapstad was van die algemene verkiesing van 1920 af 'n kiesafdeling vir die Suid-Afrikaanse Volksraad.

In die eerste verkiesing wen Walter John Snow van die Arbeidersparty Soutrivier met 'n meerderheid van 840 stemme teen die Unionisteparty se F.B. Barling. Die onafhanklike W. Moore kom derde met 112 stemme. Snow behou Soutrivier in 1921 met 'n meerderheid van 407 teen maj. Allister Macintosh Miller van die Suid-Afrikaanse Party, van 1924 tot 1929 LV vir Durban-Punt. C.H. Hagger van die L.A. (afkorting onbekend) kom derde met 37 stemme. In 1924 wen Snow die derde maal, nou met 'n meerderheid van 1 013 stemme bo die Suid-Afrikaanse Party se H.S. Walker.

In 1929 verslaan Harry Lawrence (ook LV vir Woodstock van 1938 tot 1943 en minister in genl. Jan Smuts se laaste kabinet tot 1948) van die S.A.P. vir Snow, wat nou staan as kandidaat van die Cresswelliete-faksie in die Arbeidersparty, met 191 stemme. Die ander Arbeidersfaksie, die Hoofbestuursgroep, se G. Pearce kom derde met 154 stemme, vergeleke met Lawrence se 1 561 en Snow se 1 370. Lawrence behou Soutrivier in 1933 as S.A.P.-Koalisie-kandidaat met 'n meerderheid van 1 434 teen die Onafhanklike Arbeider F. Lopes.

Voor die 1938 verkiesing word Soutrivier afgeskaf en in daardie jaar wen Lawrence vir die Verenigde Party in Woodstock. Hy keer in 1943 terug toe Soutrivier opnuut afgebaken word en wen met 3 597 stemme meer as die Herenigde Nasionale Party se D.G. Swart. Die Kommunistiese Party se I.G. Sacks was derde met 851 stemme teenoor Lawrence se 5 071 en Swart se 1 474. Lawrence rook ook die pyp in Soutrivier in 1948 vir die V.P. toe hy 5 440 stemme kry, vergeleke met die onafhanklike R.J. Robinson se 2 148. Lawrence skuif sy meerderheid in 1953 op tot 6 463 teen die N.P. se S. Schoeman en kom in 1958 weer te staan teen Swart, vir wie hy met 5 597 stemme klop.

In die volkstemming van 1960 stem 7 349 kiesers in Soutrivier teen 'n republiek en net 1 936 daarvoor. Lawrence se 32 jaar lange loopbaan as Volksraadslid kom in 1961 se algemene verkiesing tot 'n einde omdat hy kort vantevore by die Progressiewe Party aangesluit het en as kandidaat vir dié party slegs 2 190 stemme kry vergeleke met die V.P.-kandidaat, Hugh Mountfort Timoney, se 4 670. Ook in aangrensende kiesafdelings het dienende LV's wat hulle by die P.P. aangesluit het, die onderspit gedelf: In Maitland kom dr. Zach de Beer slegs derde naas die V.P. en N.P. nadat hy in 1953 en 1958 vir die V.P. gewen het en in Pinelands verloor Colin Eglin teen die V.P. se John Thompson.

Timoney klop die N.P. se J.H. Heyns in 1966 met 'n meerderheid van 2 563 stemme en in 1970 met 2 872. Dit was die laaste verkiesing wat in Soutrivier betwis is, want voor 1974 se algemene verkiesing is die kiesafdeling afgeskaf.

Bellville, Claremont, Constantia, De Kuilen, Durbanville, Groenpunt, Groote Schuur, Kaapse Vlakte, Kaapstad-Hawe, Kaapstad-Kasteel, Kaapstad-Sentraal, Kaapstad-Tuine, Liesbeek, Maitland, Mowbray, Nuweland, Parow, Pinelands, Rondebosch, Seepunt, Simonstad, Suid-Skiereiland, Tygervallei, Vasco, Woodstock, Wynberg



</doc>
<doc id="57803" url="https://af.wikipedia.org/wiki?curid=57803" title="Berea, Durban">
Berea, Durban

Berea is 'n voorstad van Durban, Suid-Afrika aan die noordelike kant van die stad wat oor die stadskern en die Indiese Oseaan uitkyk. Berea is ook die kollektiewe naam vir die voorstede in die gebied. Dit word beskryf as die area tussen die Universiteit van KwaZulu-Natal se Howard College-kampus en die Burman Bush-natuurreservaat.


</doc>
<doc id="57810" url="https://af.wikipedia.org/wiki?curid=57810" title="Suid-Skiereiland (kiesafdeling)">
Suid-Skiereiland (kiesafdeling)

Suid-Skiereiland was 'n kiesafdeling van die heel eerste verkiesing vir die Suid-Afrikaans Volksraad in September 1910, kort ná Uniewording. Dit het die mees suidelike dele van die Kaapse Skiereiland en woongebiede soos Vishoek en Simonstad ingesluit. Suid-Skiereiland se naam is met die herafbakening voor die algemene verkiesing ná 48 jaar van 1958 na Simonstad verander en sou dit die volgende 36 jaar bly tot in 1994 met die einde van die Driekamerparlement.

In die eerste verkiesing klop William Runciman van die Unionisteparty die onafhanklike H. Cloete met 399 stemme. In 1915 staan 'n kandidaat van elkeen van die vier vername partye van destyds, die enigste kiesafdeling in die Unie waar dit die geval was. Murray Bisset van die Unionisteparty wen toe hy 1 440 stemme op hom verenig. Alexander John Chiappini, van 1929 tot 1933 LV vir Kaapse Vlakte, is tweede vir die Suid-Afrikaanse Party met 734 stemme, die Nasionale Party se R. Cloete derde met 280 en C. Hughes van die Arbeidersparty vierde met 144, wat aan Bisset 'n meerderheid van 706 stemme besorg.

Die S.A.P. stel nie 'n kandidaat in 1920 nie en Bisset wen met 'n meerderheid van 818 teen Charles Henry Haggar van die Arbeidersparty wat in die eerste Unie-Volksraad LV vir Roodepoort was as onafhanklike Arbeider en in 1920 in die Paarl met 619 stemme verloor het. W.H. Lategan is derde vir die N.P. met 257 stemme.

Bisset behou Suid-Skiereiland vir die Unioniste in 1921, maar nou net teen Lategan van die N.P. wat 419 stemme kry vergeleke met Bisset se 1 469 vir 'n meerderheid van 1 050. In November 1921 smelt die Unioniste saam met die S.A.P. onder leiding van die eerste minister, genl. Jan Smuts.

Bisset bly tot 9 Mei 1924 LV vir Suid-Skiereiland en in die algemene verkiesing op 17 Junie 1924 rook die S.A.P. se sir Francis Chaplin, van 1910 tot 1914 LV vir Germiston, die pyp in die Kaap met 637 stemme meer as Lategan, wat die derde keer in Suid-Skiereiland staan. Chaplin bly tot 30 April 1929 LV en in daardie jaar se algemene verkiesing word Sidney Frank Waterson die eerste keer tot die Volksraad verkies toe hy wen met 'n meerderheid van 1 253 teen die N.P. se bittereinder, W.H. Lategan, wat ook in 1933 in Moorreesburg as onafhanklike kandidaat sou staan en 15 stemme op hom verenig het.

Waterson word in 1933 (vir die S.A.P.-Koalisie) en 1938 (vir die Verenigde Party) onbestrede verkies, maar bedank op 25 Oktober 1938, waarna Max Sonnenberg, LV vir Betsjoeanaland net van 11 Maart tot 31 Desember 1920 omdat hy in 1921 se algemene verkiesing met 38 stemme teen die N.P. se Ignatius Raubenheimer verloor het, onbestrede verkies word in die tussenverkiesing op 15 November 1938. Waterson, minister in Smuts se laaste kabinet tot 1948, word in 1943 in Claremont onbestrede verkies en Sonnenberg weer onbestrede in Suid-Skiereiland.

In 1948 kom Sonnenberg egter te staan teen die Suid-Afrikaanse Party ('n splinterparty wat ontstaan het met die verdwyning van die Dominiumparty, maar skaars 12 000 stemme in 1948 kon kry en toe ook verdwyn het) se R.H. Macleod en die Sentrale Groep se M.F. Biebuyck. Sonnenberg kry 5 681 stemme meer as sy naaste teenstander, Macleod. Die dienende LV moes op 2 Augustus 1949 bedank of gesterf het, want 'n tussenverkiesing word op 31 Oktober daardie jaar gehou waartydens Lewis Charles Gay onbestrede verkies word.

In 1953 word hy weer onbestrede verkies in Suid-Skiereiland en in 1958 in Simonstad.

Bellville, Claremont, Constantia, De Kuilen, Durbanville, Groenpunt, Groote Schuur, Kaapse Vlakte, Kaapstad-Hawe, Kaapstad-Kasteel, Kaapstad-Sentraal, Kaapstad-Tuine, Liesbeek, Maitland,Mowbray, Nuweland, Parow, Pinelands, Rondebosch, Seepunt, Simonstad, Soutrivier, Tygervallei, Vasco, Woodstock, Wynberg



</doc>
<doc id="57811" url="https://af.wikipedia.org/wiki?curid=57811" title="Simonstad (kiesafdeling)">
Simonstad (kiesafdeling)

Simonstad het Suid-Skiereiland in 1958 opgevolg as kiesafdeling in die mees suidelike deel van die Kaapse Skiereiland.

Die LV vir Suid-Skiereiland, Lewis Charles Gay, van die Verenigde Party, wat in 1953 daar onbestrede verkies is, kry ook in 1958 in Simonstad geen teenstand nie. Simonstad stem dan ook in die volkstemming van 1960 oorweldigend teen republiekwording met 9 229 nee-stemme en 2 591 ja-stemme. Gay kry in 1961 se algemene verkiesing 4 632 stemme meer as die nuwe Progressiewe Party se J. Beck. Gay bly tot 29 Maart 1966 LV vir Simonstad en word opgevolg deur John Wiley wat die setel vir die Verenigde Party behou met 2 268 stemme meer as die Nasionale Party se L.A. Pienaar, LV vir Bellville vanaf die tussenverkiesing op 28 Oktober 1970.

Wiley behou Simonstad in 1970, eweneens teen Pienaar, met 'n vergrote meerderheid van 3 796 stemme en in 1974 teen die N.P. se W.C. Dempsey met 'n meerderheid van 3 295. In die aanloop tot die ontbinding van die V.P. in 1977 om 'n breër opposisieparty te stig, word ses Volksraadslede op 19 Januarie 1977 uit die party geskors omdat hulle hul nie met sir De Villiers Graaff se inisiatief ("Red Suid-Afrika") kon vereenselwig nie. Wiley was een van hulle.

Die ses stig op 26 Maart 1977 die Onafhanklike Verenigde Party, waarvan die naam op 28 Mei 1977 na die Suid-Afrikaanse Party (die derde party met dié naam sedert 1910) verander word. Die party vaar verbasend goed in die verkiesing net ses maande na sy stigting. Wiley behou Simonstad en S.A.P-kandidate wen ook twee setels in Port Elizabeth – Sentraal en Walmer. Die eerste leier was Myburgh Streicher van Mei 1977 tot Januarie 1978 en die tweede en laaste Wiley van 21 Januarie 1980 tot en met die party se inlywing by die Nasionale Party onder leiding van P.W. Botha op 13 Junie 1980.

Bellville, Claremont, Constantia, De Kuilen, Durbanville, Groenpunt, Groote Schuur, Kaapse Vlakte, Kaapstad-Hawe, Kaapstad-Kasteel, Kaapstad-Sentraal, Kaapstad-Tuine, Liesbeek, Maitland,Mowbray, Nuweland, Parow, Pinelands, Rondebosch, Seepunt, Soutrivier, Suid-Skiereiland, Tygervallei, Vasco, Woodstock, Wynberg



</doc>
<doc id="57812" url="https://af.wikipedia.org/wiki?curid=57812" title="Kaapse Vlakte (kiesafdeling)">
Kaapse Vlakte (kiesafdeling)

Kaapse Vlakte was 'n kiesafdeling vir die Suid-Afrikaanse Volksraad van 1929 tot 1953.

In die eerste verkiesing op die Kaapse Vlakte wen Alexander John Chiappini van die Suid-Afrikaanse Party met 'n meerderheid van 533 teen die Nasionale Party se W. McGregor. Twee onafhanklikes, D.G. Wolton en P.J. Wolmarans het onderskeidelik 93 en 84 stemme gekry. Chiappini bly net LV tot 7 April 1933, want voor daardie verkiesing word Kaapse Vlakte tydelik afgeskaf. In 1938 is die kiesafdeling terug en nou wen die Verenigde Party se Reuben John du Toit, LV vir Maitland van 1933 tot 1938 en Pinelands van 1953 tot 1958, met 'n meerderheid van 1 882 teen W.R. Laubscher van die Gryshemde. Die Arbeidersparty se J.W. Emmerich was derde en die Dominiumparty se H.E. Sedgwick vierde. 

Du Toit behou Kaapse Vlakte in 1943 met 'n meerderheid van 3 385 stemme teen die onafhanklike A.G.H. Loubser en die Kommunistiese Party se J.H. Fourie. Du Toit kry 4 559 stemme vergeleke met Loubser se 1 174 en Fourie se 1 165. In 1948 kry Du Toit 4 385 stemme meer as P.J. Cadman van die kortstondige Suid-Afrikaanse Party, wat ontstaan het nadat die Dominiumparty ontbind het. 'n Ander kandidaat van die Kommunistiese Party, F. Carneson, kom dié keer ook derde, met 1 009 stemme.

Du Toit gaan staan in 1953 in Pinelands en toe wen Christopher George Starke met 'n meerderheid van 5 853 stemme teen die N.P. se C.J. Roelofse. 'n Onafhanklike, N.H. Bartman, kry net 51 stemme. Dit was die laaste verkiesing op Kaapse Vlakte want voor die verkiesing van 1958 bly die kiesafdeling tydens 'n herafbakening in die slag. Eers vir die verkiesing van 1966 maak die kiesafdeling Tygervallei, wat dele van die ou Kaapse Vlakte insluit, sy opwagting.

Bellville, Claremont, Constantia, De Kuilen, Durbanville, Groenpunt, Groote Schuur, Kaapstad-Hawe, Kaapstad-Kasteel, Kaapstad-Sentraal, Kaapstad-Tuine, Liesbeek, Maitland, Mowbray, Nuweland, Parow, Pinelands, Rondebosch, Seepunt, Simonstad, Soutrivier, Suid-Skiereiland, Tygervallei, Vasco, Woodstock, Wynberg



</doc>
<doc id="57813" url="https://af.wikipedia.org/wiki?curid=57813" title="Tygervallei (kiesafdeling)">
Tygervallei (kiesafdeling)

Tygervallei was van 1966 se algemene verkiesing tot in 1994 'n kiesafdeling vir die Suid-Afrikaanse Volksraad. Sy grense het in sekere opsigte ooreengestem met die kiesafdeling Kaapse Vlakte, wat van 1929 tot voor die algemene verkiesing in 1958 bestaan het.

In die eerste verkiesing (1966) en die tweede (1970) in Tygervallei is Alexander van Breda onbestrede vir die Nasionale Party verkies. In 1974 stel die Verenigde Party 'n kandidaat, I.S. Lehr, teen hom, maar Van Breda wen met 'n meerderheid van 5 035, terwyl Lehr net 2 297 stemme kon kry. Van Breda bly jare lank Volksraadslid vir Tygervallei, wat 'n veilige N.P.-setel was tot in 1994. 

Bellville, Claremont, Constantia, De Kuilen, Durbanville, Groenpunt, Groote Schuur, Kaapse Vlakte, Kaapstad-Hawe, Kaapstad-Kasteel, Kaapstad-Sentraal, Kaapstad-Tuine, Liesbeek, Maitland, Mowbray, Nuweland, Parow, Pinelands, Rondebosch, Seepunt, Simonstad, Soutrivier, Suid-Skiereiland, Vasco, Woodstock, Wynberg



</doc>
<doc id="57814" url="https://af.wikipedia.org/wiki?curid=57814" title="Vasco (kiesafdeling)">
Vasco (kiesafdeling)

Vasco was in 1943 die eerste van die uiteindelik ses kiesafdelings vir die Suid-Afrikaanse Volksraad wat mettertyd afgebaken is in wat later sou bekend staan as Kaapstad se Noordelike Stadsgebiede.

In die eerste verkiesing wen James Mushet van die Verenigde Party, voorheen LV vir Liesbeek van 1920 tot 1921 en Maitland (wat tydelik voor 1943 se verkiesing afgeskaf is) van 1938 tot 1943, met 1 671 stemme teen die Herenigde Nasionale Party se D.J.J. Mostert. In 1948 krimp sy meerderheid teen die N.P. se B.J.J.J. van Rensburg tot net 185 stemme. Op 4 Maart 1953 tree Mushet uit as LV en in die verkiesing daardie jaar wen die Nasionale Party se dr. Karl Bremer met 1 217 stemme teen die V.P. se J. de Villiers. Bremer was ook LV vir Graaff-Reinet van 1924 tot 1925 en 1929 tot 1943, Stellenbosch van 1943 tot 1948 en Ceres van die tussenverkiesing op 2 Mei 1951 tot 1953. 

Bremer sterf egter kort na die verkiesing op 18 Julie 1953 en in die tussenverkiesing op 4 November 1953 word dr. A.J.R. (Albertus) van Rhyn met 'n meerderheid van 1 702 vir die N.P. teen die V.P. se De Villiers verkies. In die algemene verkiesing van 1958 vergroot Cornelius Valkenburg de Villiers die N.P. se meerderheid tot 2 308 teen die V.P. se J.E.C. Beck. De Villiers was LV vir Valsbaai van 1953 tot 1958.

In die volkstemming van 1960 stem 7 138 kiesers in Vasco vir republiekwording en 4 119 daarteen. De Villiers word dan ook onbestrede herkies in die verkiesing die volgende jaar toe tientalle setels landswyd nie betwis is nie. De Villiers bly net LV tot 30 November 1961 waarna Frank Waring in die tussenverkiesing op 23 Januarie 1962 onbestrede vir die N.P. verkies word. In 1966 stel die V.P. weer 'n kandidaat, J.W. van Eeden, maar hy kry net 2 473 stemme vergeleke met die nuwe LV, Petrus Hendrik Meyer se 6 377 vir 'n meerderheid van 3 904. In 1970 word Meyer onbestrede verkies, maar in 1974 staan die V.P. se R.V. Carlisle teen hom en kry 2 860 stemme, 'n meerderheid vir Meyer van 3 806. 

In 1977, 1981, 1987 en 1989 het die N.P. telkens Vasco behou.

Bellville, Claremont, Constantia, De Kuilen, Durbanville, Groenpunt, Groote Schuur, Kaapse Vlakte, Kaapstad-Hawe, Kaapstad-Kasteel, Kaapstad-Sentraal, Kaapstad-Tuine, Liesbeek, Maitland, Mowbray, Nuweland, Parow, Pinelands, Rondebosch, Seepunt, Simonstad, Soutrivier, Suid-Skiereiland, Tygervallei, Woodstock, Wynberg



</doc>
<doc id="57815" url="https://af.wikipedia.org/wiki?curid=57815" title="Parow (kiesafdeling)">
Parow (kiesafdeling)

Parow was 'n kiesafdeling vir verkiesings van die Volksraad van die Unie van Suid-Afrika en die Republiek van Suid-Afrika in die latere Noordelike Stadsgebiede van Kaapstad van 1948 af tot 1994.

In die eerste algemene verkiesing in daardie jaar wen die Herenigde Nasionale Party se Alfred Ernest Erlank met 'n meerderheid van 1 232 stemme teen die Verenigde Party se J.H. Boonzaaier. Erlank bly net LV vir Parow tot 4 Maart 1953, want in die verkiesing daardie jaar kombineer Parow met Bellville as Bellville-Parow toe die Nasionale Party se Jan Haak met 2 251 stemme wen teen die Verenigde Party se James Wellwood Mushet, wat van 1943 tot 1953 LV vir Vasco was en voorheen ook vir Maitland (1938-1943) en Liesbeek (1920-1921). 

In 1958 skei Bellville en Parow en nou wen Stephanus François Kotzé (6 943 stemme) met 'n stewige meerderheid van 4 297 teen die Verenigde Party se D.W. Gray (2 646). In die volkstemming van 1960 stem Parow se kiesers dan ook oorweldigend ten gunste van republiekwording met 9 300 stemme, vergeleke met 2 980 stemme daarteen. Kotzé word gevolglik in 1961 se algemene verkiesing onbestrede verkies en weer in 1966, maar in 1970 durf die nuwe Herstigte Nasionale Party se M.M. Smit hom aan en kry 562 stemme teenoor Kotzé se 8 473. Net 59,4% van die 15 327 kiesers het gaan stem. 

In 1974 is dit weer 'n kandidaat van die H.N.P., T.G. Visser, wat teen Kotzé staan en dié keer 716 stemme kry teenoor Kotzé se 8 041. Sy meerderheid van 7 325 stemme was die grootste van enige kiesafdeling in die land, hoewel die N.P. 18 setels in Kaapland onbestrede gewen het en die V.P. vier. Landswyd was daar 43 onbestrede setels. Die N.P. het 122 setels gewen, die V.P. 41 en die Progressiewe Party ses, terwyl geen verkiesing in Pinelands of Karas gehou is nie weens die dood van die V.P.-kandidaat in albei kiesafdelings.

Die N.P. het Parow behou tot in 1994.

Bellville, Claremont, Constantia, De Kuilen, Durbanville, Groenpunt, Groote Schuur, Kaapse Vlakte, Kaapstad-Hawe, Kaapstad-Kasteel, Kaapstad-Sentraal, Kaapstad-Tuine, Liesbeek, Maitland, Mowbray, Nuweland, Pinelands, Rondebosch, Seepunt, Simonstad, Soutrivier, Suid-Skiereiland, Tygervallei, Vasco, Woodstock, Wynberg



</doc>
<doc id="57816" url="https://af.wikipedia.org/wiki?curid=57816" title="FC Emmen">
FC Emmen

FC Emmen is 'n Nederlandse sokkerspan in Emmen, wat in die Eerste divisie speel. Die span se tuisveld is Stadion Meerdijk, wat 'n kapasiteit van 8600 sitplekke het. Ondanks baie sterk seisoene in die Eerste divisie (Nederland se tweede nasionale afdeling) het die klub nog nooit na die Eredivisie opgeskuif nie.




</doc>
<doc id="57817" url="https://af.wikipedia.org/wiki?curid=57817" title="Helmond Sport">
Helmond Sport

Helmond Sport is 'n sokkerspan in die dorp Helmond, wat in die Nederlandse Eerste divisie speel. Die span speel sy tuiswedstryde in Stadion De Braak, wat 4100 toeskouers kan herberg. "Helmond Sport" is in 1967 gestig as professionele afsplitsing van "Helmondia '55".




</doc>
<doc id="57818" url="https://af.wikipedia.org/wiki?curid=57818" title="MVV Maastricht">
MVV Maastricht

MVV is 'n sokkerklub in Maastricht (Nederland), wat in die Eerste divisie speel. Die span se tuisveld is De Geuselt, wat 'n kapasiteit van 10 000 sitplekke het.




</doc>
<doc id="57824" url="https://af.wikipedia.org/wiki?curid=57824" title="Praegville, Johannesburg">
Praegville, Johannesburg

Praegville is 'n voorstad van Johannesburg in Suid-Afrika.


</doc>
<doc id="57825" url="https://af.wikipedia.org/wiki?curid=57825" title="Maryvale, Johannesburg">
Maryvale, Johannesburg

Maryvale is 'n voorstad van Johannesburg in Suid-Afrika.


</doc>
<doc id="57826" url="https://af.wikipedia.org/wiki?curid=57826" title="Birdhaven, Johannesburg">
Birdhaven, Johannesburg

Birdhaven is 'n voorstad in die noorde van Johannesburg in Suid-Afrika.


</doc>
<doc id="57827" url="https://af.wikipedia.org/wiki?curid=57827" title="Ruiterhof, Johannesburg">
Ruiterhof, Johannesburg

Ruiterhof is 'n klein voorstad van Randburg, tans deel van Johannesburg, Suid-Afrika.


</doc>
<doc id="57828" url="https://af.wikipedia.org/wiki?curid=57828" title="Bredasdorp (kiesafdeling)">
Bredasdorp (kiesafdeling)

Bredasdorp was van 1929 se algemene verkiesing af 'n kiesafdeling vir die Suid-Afrikaanse Volksraad.

Afbakeningskommissies het van 1910 af telkens verander aan die grense en name van die kiesafdelings in die Helderberg en Overberg. In 1910, 1915, 1920, 1921 en 1924 was daar net Caledon. In 1929 kom Bredasdorp en Hottentots-Holland by. Die drie bestaan sy aan sy tot 1953 toe Caledon en Bredasdorp gekombineer word en Valsbaai sy opwagting maak. Caledon-Bredasdorp verdwyn voor 1958 se verkiesing en sy LV, Dirk Uys, word LV vir Valsbaai. In 1966 word Caledon opnuut afgebaken, maar Hottentots-Holland afgeskaf. Eers weer in 1974 regverdig die kiesertal in dié streek die instel van 'n derde kiesafdeling, wat tot 1994 as Helderberg sou bekend staan.

In die eerste verkiesing wen die kandidaat van die Suid-Afrikaanse Party, maj. Pieter van der Byl, van 1939 tot 1948 minister in genl. Jan Smuts se kabinet, Bredasdorp met 'n meerderheid van 601 stemme teen die Nasionale Party se A.J. de Waal. Ná die S.A.P. en die N.P. 'n koalisie sluit met die oog op die 1933-verkiesing, word Van der Byl onbestrede verkies. In 1938 word hy egter teengestaan deur die N.P. se M.J. Streicher, maar wen met 'n meerderheid van 774. In 1943 skuif Van der Byl sy meerderheid op, dié keer teen die Nasionalis PK le Roux, latere kabinetsminister en LV vir Riversdal van 1942 tot 1943, Victoria-Wes van 1948 tot 1953, Prieska van 1953 tot 1958 en Oudtshoorn van 1958 tot in die jare sewentig. Van de Byl wen met 'n meerderheid van 1 046 stemme.

In 1948 kry die N.P. dit uiteindelik reg om Bredasdorp by die V.P. af te rokkel toe Dirk Uys vir Van der Byl met 259 stemme klop. Onmiddellik bedank Groenpunt se LV, Robert Bowen, sodat Van der Byl daar kan staan in die tussenverkiesing op 8 Oktober 1948 en sodoende weer sy plek in die Unie-Volksraad kan inneem. Hy word onbestrede verkies. Vir die algemene verkiesing in 1953 word Bredasdorp met Caledon as Caledon-Bredasdorp gekombineer. Uys behou die saamgestelde setel vir die N.P. met 'n meerderheid van 240 stemme teen die V.P. se P.A. Myburgh. Vir 1958 se verkiesing verdwyn albei die kiesafdelings. Dit was die einde van die kiesafdeling Bredasdorp, maar in 1966 kom Caledon terug en bly 'n veilige kiesafdeling vir die N.P. tot in 1994.




</doc>
<doc id="57830" url="https://af.wikipedia.org/wiki?curid=57830" title="Helderberg (kiesafdeling)">
Helderberg (kiesafdeling)

Helderberg was eers van 1974 af 'n kiesafdeling vir die Suid-Afrikaanse Volksraad in die streek in die Suidwes-Kaap met dieselfde naam. 

Afbakeningskommissies het van 1910 af telkens verander aan die grense en name van die kiesafdelings in die Helderberg en Overberg. In 1910, 1915, 1920, 1921 en 1924 was daar net Caledon. In 1929 kom Bredasdorp en Hottentots-Holland by. Die drie bestaan sy aan sy tot 1953 toe Caledon en Bredasdorp gekombineer word en Valsbaai sy opwagting maak. Caledon-Bredasdorp verdwyn voor 1958 se verkiesing en sy LV, Dirk Uys, word LV vir Valsbaai. In 1966 word Caledon opnuut afgebaken, maar Hottentots-Holland afgeskaf. Eers weer in 1974 regverdig die kiesertal in dié streek die instel van 'n derde kiesafdeling, wat tot 1994 as Helderberg sou bekend staan.

In die eerste verkiesing in Helderberg in 1974 word Chris Heunis, van 1970 af LV vir Valsbaai, tot die eerste LV vir die nuwe setel verkies met 'n meerderheid van 2 625 teen die V.P. se P.A. Myburgh, wat in 1970 in Caledon met 1 860 stemme verloor het teen Frank Waring, een van die eerste twee Engelssprekende ministers in dr. H.F. Verwoerd se kabinet en 'n voormalige lid van die Verenigde Party. Heunis behou die setel met gemak in 1977 en in 1981, maar in 1987 se algemene verkiesing staar hy 'n reuse-aanslag deur dr. Denis Worrall in die gesig en wen met net 39 stemme. Worral het later die Onafhanklike Party gestig en in 1989 een van die Demokratiese Party se drie medeleiers geword. Hy het ook in 'n tussenverkiesing op 5 Mei 1976 in Durban-Noord gestaan as Nasionale Party-kandidaat en derde gekom met 3 139 stemme in die Progressiewe Reformiste Party se eerste en enigste oorwinning by die stembus toe S.A. Pitman (4 243 stemme) met 'n skrale meerderheid van 324 wen teen die V.P. se W.B. Reynolds (3 919 stemme). 




</doc>
<doc id="57831" url="https://af.wikipedia.org/wiki?curid=57831" title="Hottentots-Holland (kiesafdeling)">
Hottentots-Holland (kiesafdeling)

Hottentots-Holland was van 1929 af 'n kiesafdeling in die omgewing van Helderberg vir die Suid-Afrikaanse Volksraad. Dit is vir 1966 se verkiesing afgeskaf, maar maak in 1974 weer sy verskyning onder die naam Helderberg.

Afbakeningskommissies het van 1910 af telkens verander aan die grense en name van die kiesafdelings in die Helderberg en Overberg. In 1910, 1915, 1920, 1921 en 1924 was daar net Caledon. In 1929 kom Bredasdorp en Hottentots-Holland (kiesafdeling)|Hottentots-Holland by. Die drie bestaan sy aan sy tot 1953 toe Caledon en Bredasdorp gekombineer word en Valsbaai sy opwagting maak. Caledon-Bredasdorp verdwyn voor 1958 se verkiesing en sy LV, Dirk Uys, word LV vir Valsbaai. In 1966 word Caledon opnuut afgebaken, maar Hottentots-Holland afgeskaf. Eers weer in 1974 regverdig die kieserstal in dié streek die instel van 'n derde kiesafdeling, wat tot 1994 as Helderberg sou bekend staan.

In die eerste verkiesing in Hottentots-Holland wen die Suid-Afrikaanse Party se Philippus Albertus Brand Faure met 'n meerderheid van 327 teen Henry Fagan van die Nasionale Party verkies. Fagan was van 1933 tot 1938 LV vir Swellendam en van 1938 tot 1943 vir Stellenbosch, wat hy met 'n meerderheid van slegs 30 teen die N.P. se Bruckner de Villiers gewen het. Na die koalisie tussen die Sappe en die Natte voor die 1933-verkiesing, word Faure daardie jaar onbestrede verkies. Hy klop die N.P. se F.W. Boonzaaier oortuigend in 1938 met 'n meerderheid van 1 193. Faure is waarskynlik op 30 Maart 1942 oorlede, want in die tussenverkiesing op 14 Oktober daardie jaar klop die V.P. se John Georg Carinus die Herenigde Nasionale Party se D.J. Kritzinger met 1 122. 

Carinus bly net tot 25 Julie 1946 LV, waarna die N.P. in die tussenverkiesing op 15 Januarie 1947 die eerste keer in Hottentots-Holland wen. Ná 'n toespraak deur Jannie Hofmeyr, bekend om sy liberale opvattings, wat baie VP-ondersteuners afgeskrik het, verloor sir De Villiers Graaff, latere VP-leier, met 637 stemme teen die NP se Hendrik van Aardt. Hy bly egter net 15 maande lank LV vir Hottentots-Holland, want die verkiesing op 26 Mei 1948 behaal Graaff die VP se enigste wins op die N.P. toe hy Hottentots-Holland by Van Aardt afneem met 'n meerderheid van 571 stemme. Sir De Villiers behou die setel in 1953 se verkiesing met 'n meerderheid van 2 286 stemme teen die NP se Jacob de Villiers, maar die NP verhang die bordjies in 1958 toe Graaff verloor met 898 stemme.

Dadelik bedank kol. Rupert Pilkington Jordan, wat onbestrede verkies is in Rondebosch sodat sir De Villiers terugkeer kan word Volksraad toe en so word die V.P.-leier in die tussenverkiesing op 3 Junie 1958 onbestrede in Rondebosch verkies. De Villiers bly egter net tot 29 Maart 1966 LV, want nou word Hottentots-Holland afgeskaf. Eers in 1974 verskyn 'n soortgelyke setel, by name Helderberg. 




</doc>
<doc id="57834" url="https://af.wikipedia.org/wiki?curid=57834" title="Malmesbury (kiesafdeling)">
Malmesbury (kiesafdeling)

Malmesbury was strykdeur van 1910 tot 1994 'n kiesafdeling in die Swartlandstreek van die Wes-Kaap vir die Suid-Afrikaanse Volksraad.

In die eerste verkiesing in 1910 word die latere sen. François Stephanus Malan onbestrede vir die Regerende Party verkies. In 1915 kom hy as kandidaat van die Suid-Afrikaanse Party te staan teen die Nasionale Party se A.P.W. Immelman en wen met 394 stemme. In 1920 is sy meerderheid, nou teen die onafhanklike J.G. van der Horst, slegs 408 stemme en in 1921, teen die N.P. se S.F. Malan, wen hy met 'n meerderheid van 325. Die N.P. se Pieter Adriaan Bergh verslaan Malan in 1924 met 'n meerderheid van 193 stemme. Malan probeer in 1929 se algemene verkiesing vergeefs die setel terugwen en verloor nou met slegs 160 stemme. Hy word in 1927 'n senator. 

In 1933, nadat die S.A.P. en die N.P. 'n koalisie gesluit het en dus nie mekaar se kandidate in die verkiesing teengestaan het nie, word Bergh onbestrede vir die N.P. verkies. Teen 1938, nadat dr. D.F. Malan die N.P. weer op die been gebring het toe die meeste LV's hulle by die Verenigde Party aangesluit het, wen die Gesuiwerde Nasionale Party se Stephanus Malan Loubser met 'n meerderheid van 408 stemme teen die V.P. se P.A. Euvrard. In 1943 wen Jan Christoffel Bosman Malmesbury die eerste en enigste keer vir die V.P. met 'n meerderheid van 205 stemme teen die dienende LV, Bosman. 

Op 26 Mei 1948 is die uitslag net mooi omgekeerd, want nou klop Loubser vir Bosman met 860 stemme. Dieselfde twee kandidate sê mekaar die stryd aan in 1953. Loubser kry 5 573 stemme vir die N.P. en Bosman 3 717 vir die V.P. In 1958 word die N.P. se Jacobus Wilhelm van Staden LV vir Malmesbury toe hy die V.P. se J. de Villiers met 'n meerderheid van 3 119 klop. Dis dan ook geen verrassing nie dat Malmesbury se kiesers in die volkstemming in 1960 7 463 stemme ten gunste van republiekwording uitbring en net 2 562 stemme daarteen.

Die V.P. doen nie die moeite om in 1961 se algemene verkiesing 'n kandidaat teen Van Staden te stel nie en hy word onbestrede verkies. In 1966 swaai die gety nog meer na die N.P. as tydens die volkstemming, want nou wen Van Staden met 7 161 stemme teen die V.P. se H.J. Bester se 1 975 stemme vir 'n N.P.-meerderheid van 5 186. In 1970 verskyn die Herstigte Nasionale Party die eerste keer op die toneel, maar sy kandidaat, H.O. du Plessis, kry net 364 stemme, vergeleke met Van Staden se 8 262 en Bester se 2 587, vir 'n meerderheid van 5 675. 

Van Staden was van 1958 tot 1972 LV vir Malmesbury. In die tussenverkiesing op 8 November 1972, toe 57,4% van die 14 873 geregistreerde kiesers gaan stem het, kry die N.P. se E. Louw 7 313 stemme, R.P. Hurley van die Progressiewe Party 745, P.J. du Plessis van die H.N.P. 393 en die onafhanklike H.F. Möller 56, wat 'n meerderheid van 6 568 stemme aan Louw besorg. Hy bly net twee jaar lank LV, want in die verkiesing van 1974 word G.J. Kotze onbestrede vir die Nasionale Party verkies. Malmesbury bly dan ook tot in 1994 'n veilige N.P.-setel.




</doc>
<doc id="57837" url="https://af.wikipedia.org/wiki?curid=57837" title="Aranos">
Aranos

Aranos is 'n nedersetting in suidelike Namibië, in die streek van Hardap, Namibië en word beskou as 'n grensstasie na die nabygeleë Kalahariwoestyn. Die dorp het ongeveer 2900 inwoners en 'n toerisme-georiënteerde ekonomiese struktuur. Daar is ook 'n klein lughawe vir vlugreise in die Kalahari.

Tot 2010 was Aranos bestuur deur 'n 5-setel dorpsraad. Sedert 2010 is dit na 'n dorp opgegradeer met 'n stadsraad van sewe setels.

Die amptelik uitslag van die 2010 plaaslike verkiesings:



</doc>
<doc id="57840" url="https://af.wikipedia.org/wiki?curid=57840" title="Joseph Serchuk">
Joseph Serchuk

Josef Serchuk (1919 - 6 November 1993) was die bevelvoerder van die Joodse partydige-eenheid in die Lublin in Pole tydens die Tweede Wêreldoorlog. Na die oorlog, het hy getuig by die verhoor van die Nazi en het hy spesiale erkenning ontvang van die Staat van Israel.

Na sy ouers en ander familielede dood is in die ghetto in 1941, het Josef en sy broers, David is na Sobibor uitwissing kamp. Na een dag in die kamp het hy dan gevlug met sy broer na die naaste bos, en saam met ander vlug hy die kern van die partydige groep gestig. Gedurende die oorlog het die groep gelei deur die Jode wat uit die ghetto's ontsnap het, gevang in die omgewing en van Sobibor. Die groep was ook die skrywer Dov Freiberg.

Na die oorlog Josef neem deel in die opspoor van Nazi-oorlog misdadigers in Europa vlug, en het gedien as 'n getuie in die Neurenbergverhoor. Toe teruggekeer na Pole en toegepas om te emigreer na Israel, maar is afgekeur.

Op 1950 kry 'n paspoort en het na Israel gegaan. Onmiddellik met sy aankoms in Israel is aangestel as 'n soldaat in die Weermag. Na die diens het hy getrou, het hom in Yad Eliyahu in Tel Aviv en besigheid bedryf en entrepreneurskap.

Oor die jare het Serchuk 'n paar keer teruggekker na Europa om te getuig in die verhoor van die Nazi-oorlog misdadigers. In die verhoor van Oberscharführer Hugo Raschendorfer was hy die enigste vervolging getuie. Na Raschendorfer skuldig bevind en tot lewenslange gevangenisstraf gevonnis was, was spesiale toekenning van die Nazi-misdade ondersoek departement van die Israel Polisie aan Serchuk gemaak.

In 1967 het Levi Eshkol, die Israeliese eerste minister, aan hom die vegters teen Nazi's Medalje toegeken en in 1968 ontvang hy bo en behalwe dit ook die staat Fighters Medalje.

Hy het die vestiging en versterking van die IDF en die staat van Israel en die Joodse geboortesyfer dame - sy wraak teen die Nazi's geslag al sy uitgebreide familie.

Serchuk sterf in 1993 in Tel Aviv op die ouderdom van 74. Hy was getroud en laat nege kinders en meer as 'n honderd kleinkinders en agterkleinkinders agter.




</doc>
<doc id="57841" url="https://af.wikipedia.org/wiki?curid=57841" title="Glenwood">
Glenwood

Glenwood is een van die oudste voorstede in suidelike Durban, KwaZulu-Natal (Suid-Afrika). Volgens die 2001-sensus het Glenwood 'n bevolking van 5 617 gehad, van wie 3 950 (70,3%) Blankes was.



</doc>
<doc id="57844" url="https://af.wikipedia.org/wiki?curid=57844" title="Tartarye">
Tartarye

Tartarye is die historiese benaming van Sentraal-Asië, Noord-Asië en dele van Oos-Europa. Hierdie gebied was die tuisland van die Tatare, 'n sambreelterm wat vroeër algemeen gebruik is om na Mongole en Turkse volkere te verwys, en die gebied waaroor die Mongoolse Ryk en sy opvolgerstate beheer gehad het. Voor die tyd van die ontdekkingsreisigers Zheng He en Christophorus Columbus het Europeërs dikwels na alle onbekende gebiede buite Europa en Afrika as Tartarye verwys. 

Die term "Tartarye" is vanaf die middeleeue tot in die 19de eeu deur Europeërs gebruik, maar is deur moderne terme vervang nadat westelike verkenners met wetenskaplike navorsing oor die betrokke Asiatiese gebiede begin het en die politieke omstandighede en etniese identiteite met die uitbreiding van die Russiese Ryk en die vestiging van Russiese setlaars ingrypend verander het. In die Russiese konteks is die term "Tartarye" gewoonlik vervang met "Siberië".
Tartarye is tradisioneel onderverdeel in:


</doc>
<doc id="57845" url="https://af.wikipedia.org/wiki?curid=57845" title="Middelpos">
Middelpos

Middelpos is 'n klein nedersetting in die Noord-Kaap, Suid-Afrika. Die dorpie is tussen Calvinia en Sutherland op die R 354 hoofweg langs die Roggeveldberge. Die dorpie se naam is in die roman, "Middlepost", van Anthony Sher verewig.




</doc>
<doc id="57852" url="https://af.wikipedia.org/wiki?curid=57852" title="Mark Brandenburg">
Mark Brandenburg

Die Mark Brandenburg was 'n markgraafskap van die Heilige Romeinse Ryk wat vanaf 1157 tot en met sy omskepping in die Provinsie Brandenburg in 1815 bestaan het. Sy kerngebied Kurmark is in 1356 met die Goue Bul van Karel IV as een van die sewe keurvorstedomme van die Heilige Romeinse Ryk formeel erken. Dié sewe keurvorste was stemgeregtig om die konings van die Ryk te verkies.

Twee stigtingsdatums word in historiese kronieke genoem. Die stigting van die bisdom Brandenburg deur Otto I in 948 het die weg gebaan vir die vestiging van Duitssprekende nedersettings en markdorpe in die voorheen Slawiese gebied. Op 11 Junie 1157 het die Askaniër-vors Albrecht I homself tot markgraaf van Brandenburg verklaar. Met die kroning van keurvors Frederik III in Koningsberg as "Frederik I, koning in Pruise" in 1701 is die Pruisiese monargie as nuwe Europese moondheid gevestig. Die oorspronklike markgraafskap se status is sodoende afgeskaal tot dié van 'n provinsie van Pruise, al is dit formeel eers in 1815 gestig.

Die Mark Brandenburg het die grootste deel van die huidige Duitse deelstaat Brandenburg, Berlyn, die streek Altmark wes van die Elberivier in die noorde van Sakse-Anhalt en die landskap Neumark met Sternberg en Westernberg ingesluit. Die laasgenoemde gebied oos van die Oderrivier maak tans grotendeels deel uit van die Poolse woiwodskap Lebus, terwyl kleiner dele by die woiwodskap Wes-Pommere ingesluit is.

Die suidelike dele van Brandenburg, wat tot en met 1815 deel uitgemaak het van Sakse (veral Niederlausitz en Jüterbog) was nie deel van die historiese Mark Brandenburg nie.

"Mark Brandenburg" of kort "Mark" word in die huidige Duitse omgangstaal dikwels as sinonieme vir die deelstaat Brandenburg gebruik, alhoewel hierdie taalgebruik nog in historiese nog in geografiese opsig korrek is nie.


</doc>
<doc id="57853" url="https://af.wikipedia.org/wiki?curid=57853" title="SC Veendam">
SC Veendam

SC Veendam was 'n sokkerspan in die Nederlandse dorp Veendam, wat tot hulle bankrotskap in die Eerste divisie gespeel het. In April 2013 het die klub opgehou bestaan. Hulle amateurspan, "VV Veendam 1894", wat in 1974 van die professionele span afgesplit het, speel tans in die "Derde Klasse".
Die span se tuisveld is De Langeleegte, wat 6 500 toeskouers kan vat. Vroeër het die klub ook as "BV Veendam" ("Betaald Voetbal Veendam") bekend gestaan.





</doc>
<doc id="57854" url="https://af.wikipedia.org/wiki?curid=57854" title="Albrecht I van Brandenburg">
Albrecht I van Brandenburg

Albrecht I van Brandenburg, ook bekend onder sy bynaam Albrecht die Beer of as Albrecht von Ballenstedt (* omstreeks 1100; † 18 November 1170 in Stendal), het as heerser van die Askaniër-dinastie in 1157 die Mark Brandenburg gestig en as sy eerste markgraaf geregeer.

Albrecht het die vestiging van Duitse setlaars in die ooste bevorder en die gewes Nordmark, wat tydens die Groot Slawiese Opstand in 983 verlore gegaan het, as Mark Brandenburg weer by die Heilige Romeinse Ryk ingelyf.


</doc>
<doc id="57857" url="https://af.wikipedia.org/wiki?curid=57857" title="Buccleuch">
Buccleuch

Buccleuch is 'n voorstad net oos van Sandton, in Johannesburg, Suid-Afrika.


</doc>
<doc id="57858" url="https://af.wikipedia.org/wiki?curid=57858" title="Paulshof">
Paulshof

Paulshof is 'n voorstad net noord van Sandton, in Johannesburg, Suid-Afrika.


</doc>
<doc id="57862" url="https://af.wikipedia.org/wiki?curid=57862" title="Free State Stars">
Free State Stars

Free State Stars is 'n sokkerklub in Bethlehem, Vrystaat, Suid-Afrika, wat in die Premier Sokkerliga speel. Die span se tuisveld is Goble Park in Bethlehem met 'n kapasiteit van 20 000 toeskouers, maar hulle speel ook in die groter Charles Mopeli-stadion in Phuthaditjhaba in die voormalige QwaQwa.



</doc>
<doc id="57864" url="https://af.wikipedia.org/wiki?curid=57864" title="Deelfontein">
Deelfontein

Deelfontein is klein nedersetting in die Noord-Kaap, Suid-Afrika. Die nedersetting is primêr ontwikkel om die spoorweë van diens te wees, weens sy goeie watervoorsiening vir stoomlokomotiewe gedurende die vorige eeu. Tans is dit slegs 'n spoorweghalte op die Kaapstad-Johannesburg spoorlyn. Die naaste groot dorpe is De Aar en Richmond.

Gedurende 1889 het Elias Adamstein, 'n immigrant uit Litaue, 'n hotel aan die westekant van die platform by Deelfonteinhalte gebou. Adamstein het 'n fortuin uit die verkoop van volstruisvere gemaak en het homself as 'n mededinger van Douglas Logan gevestig, wat onder andere Matjiesfontein langs die spoorlyn gebou het. Tien jaar later, tydens die Tweede Vryheidsoorlog, het die Britte 'n voorraadbasis, militêre hospitaal en 'n aansterkkamp hier gevestig. Adamstein het toe sy hotel Yeomanry genoem. Daar is 'n militêre begraafplaas van hele paar honderd Britse soldate hier.




</doc>
<doc id="57865" url="https://af.wikipedia.org/wiki?curid=57865" title="Nowotsjerkassk">
Nowotsjerkassk

Nowotsjerkassk (Russies: Новочерка́сск) is ’n stad in die Rostof-oblast in Rusland. Dit is op die regteroewer van die Toezlof-rivier en aan die Aksai-rivier geleë. Volgens die 2014-sensus het die stad 173 400 inwoners.

Dit is in 1805 deur Matwei Platof gestig as die administratiewe hoofstad van die Don-Kosakke-leër toe die inwoners van die "stanitsa" Tsjerkassk verplig was om dié dorp aan die oewers van die Don-rivier te ontruim weens voortdurende oorstromings.

Tydens die Russiese Burgeroorlog was Nowotsjerkassk die middelpunt van die Don-Kosakke se teenrewolusie. Die Rooi Leër het die Wit Leër op 7 Januarie 1920 uit die stad verdryf. In 1962 is die plaaslike kosopstande wreed deur die Sowjet-weermag onderdruk in wat bekend geword het as die Nowotsjerkassk-slagting.



</doc>
<doc id="57867" url="https://af.wikipedia.org/wiki?curid=57867" title="Koopmansfontein">
Koopmansfontein

Koopmansfontein is 'n spoorweghalte en klein nedersetting op die R31 hoofpad in die Noord-Kaap, Suid-Afrika. Dit is moontlik vernoem na 'n Griekwa met die naam van Koopman. Die nedersetting is sowat 20 km noordwes van Ulco.



</doc>
<doc id="57868" url="https://af.wikipedia.org/wiki?curid=57868" title="Premier Sokkerliga">
Premier Sokkerliga

Die Premier Sokkerliga is die hoogste sokkerafdeling in Suid-Afrika in die betaalde manskompetisie wat deur die Suid-Afrikaanse sokkervereniging georganiseer word.
Die kompetisie bestaan uit sestien klubs, waar die nommer sestien aan die einde van die seisoen na die National First Division relegeer. Die kampioene kwalifiseer vir die CAF Kampioene-liga.


In hierdie tabel verskyn die wenners van die Premier Sokkerliga en sy voorgangers die Nasionale Sokkerliga (tussen 1985 en 1995) en die Nasionale Premier Sokkerliga (tussen 1978 en 1985). Al die wenners in hierdie tabel kan beskou word as die "sokkerkampioen van Suid-Afrika". Voor 1978 was daar twee afdelings gewees: die "NPSL" (sedert 1971) vir swart spelers en die Nasionale Sokkerliga (sedert 1959) vir wit spelers, as gevolg daarvan kan 'n duidelike "sokkerkampioen van Suid-Afrika" nie aangewys word nie.


</doc>
<doc id="57869" url="https://af.wikipedia.org/wiki?curid=57869" title="Kosakië">
Kosakië

Kosakië (Russies: Казакия) is ’n term wat dikwels gebruik word om te verwys na tradisionele gebiede waar die Kosakke in Rusland gewoon het. Dit kan ook verwys na ’n beplande onafhanklike staat vir die Kosakke.

Die naam het gewild geword onder Kosak-immigrante in Europa na die Russiese Rewolusie van 1917 en die daaropvolgende burgeroorlog. Dit is gebruik vir ’n verenigde gebied van sewe Kosak-groepe: die Don-, Koeban-, Terek-, Astrachan-, Oeral-, Orenboerg- en Kalmikië-leër. In die laat 1920's het die idee veral gewild geword onder Kosak-immigrante in Praag, Tsjeggo-Slowakye. 

Tydens die Tweede Wêreldoorlog het die Kosakke wat vir Nazi-Duitsland geveg het, die Russiese Bevrydingsleër op die been gebring in die hoop om so ’n onafhanklike staat te stig, maar dit het nie gematerialiseer nie.


</doc>
<doc id="57870" url="https://af.wikipedia.org/wiki?curid=57870" title="Van Zylsrus">
Van Zylsrus

Van Zylsrus is 'n nedersetting in die Noord-Kaap, Suid-Afrika. Die dorpie lê langs die oewer van die Kurumanrivier, sowat 105 km noordwes van Hotazel op die R31-hoofpad wat hier 'n gruispad is. Water in die rivier word hier maar selde gesien. Die dorpie is op die suidelike grens van die Kalahari.



omgeweii

</doc>
<doc id="57873" url="https://af.wikipedia.org/wiki?curid=57873" title="Rietfontein, Noord-Kaap">
Rietfontein, Noord-Kaap

Rietfontein is 'n dorp in die Noord-Kaap en 'n grenspos tussen Suid-Afrika en Namibië. Hier is ook 'n sendingstasie van die NG Kerk. Die grenspos is daagliks oop van 08:00 tot 16:30. Daar is verskeie panne in die omgewing, soos Hakskeenpan, Uitsakpan en Koppieskraalpan.

Die sendingstasie Rietfontein, wat in Khoikhoi bekendstaan as Aakaap, is in 1801 deur William Anderson (1769–1852) en Johannes Jacobus Kicherer (1775–1825) van die Londense Sendinggenootskap gestig. Rietfontein is 'n vertaling van die Khoikhoi-naam, wat bestaan uit "a" (riet) en "/ab" (poel of fontein).

Elsie Vaalbooi, 'n lid van die ǂKhomani (Nǁnǂe) San of Boesmans en van die laaste sprekers van die Nǁng taal het hier grootgeword.




</doc>
<doc id="57875" url="https://af.wikipedia.org/wiki?curid=57875" title="Hetman">
Hetman

Hetman was in die 15de tot 18de eeu die titel van die tweede hoogste militêre aanvoerder (naas die monarg) in Pole en die Groothertogdom van Litaue, wat van 1569 tot 1795 saam die Pools-Litause Gemenebes was.

Dit was ook die hoogste militêre rang in die Oekraïne se Kosak-hetmanate. Die titel "гетьман" is van die 16de eeu af deur die Oekraïnse Kosakke gebruik en "hejtman" van die 15de eeu af deur die Tsjegge in Bohemië. "Hejtman" is vandag die term vir die verkose goewerneur van ’n Tsjeggiese streek bekend as "kraj".


</doc>
<doc id="57876" url="https://af.wikipedia.org/wiki?curid=57876" title="Ataman">
Ataman

Ataman (Russies: атаман; Oekraïns: отаман) was die titel van ’n aanvoerder van veral die Russiese Kosakke. In sekere periodes van die geskiedenis is die woord hetman ook gebruik, veral vir Oekraïnse Kosakke.

Die woord ataman of hetman kom moontlik van die Duitse woord "hauptman" of meer waarskynlik van ’n Turkse woord wat beteken "vader van die ruiters". 



</doc>
<doc id="57878" url="https://af.wikipedia.org/wiki?curid=57878" title="Ricus Nel">
Ricus Nel

Ricus Nel is 'n Afrikaanse musikant en sanger wat al goue status bereik het met verkope. Sy debuutalbum, "Sak en Pak" is op 15 Augustus 2011 deur Select-musiek vrygestel. Hy roem daarop dat hy dertien musiekinstrumente kan speel. Hy was gereeld op Jukebox, 'n gewilde program op kykNET te sien.

Daar is omtrent nie ‘n CD deur ‘n gewilde Afrikaanse treffersparadesanger waarop Ricus Nel se veelsydige musikaliteit nie benut word nie! 

Na die groot sukses van sy debuut vrystelling is Ricus Nel terug met 'n opvolg-album, dit beloof om selfs meer as voorheen te beïndruk. Hierdie album is opgeneem met 'n tipiese aardse - organiese - gevoel, en die liedjies is diep, maar lewendig en eg. Die meeste van die liedjies is oorspronklik, met die uitsondering van 'n paar covers soos "Amanda", "You're My Best Friend" en ook die twee instrumentele "Grenswag" en "Outa In Die Langpad".








</doc>
<doc id="57881" url="https://af.wikipedia.org/wiki?curid=57881" title="Nikolaiviertel">
Nikolaiviertel

Die Nikolaiviertel ("Nikolaikwartier") was een van die vroegste kwartiere waarin die Berlynse stadsgebied vanaf die 13de eeu onderverdeel is. Net soos die ander stadsbuurte van hierdie periode ("Heilig-Geist-Viertel", "Marienviertel" en "Klosterviertel") is dit na 'n kerkinstelling vernoem, naamlik die Nikolaikerk as sy sentrale gebou. 

Die huidige Nikolaiviertel is tussen 1985 en 1987 ter geleentheid van die 750-jaarfeesviering van Berlyn in 1987 in 'n historiserende styl heropgebou. Dit is in die stadsdeel "Mitte" aan die oostelike oewer van die Spreerivier tussen "Rathausstraße", "Spandauer Straße" en "Mühlendamm" geleë.

Die Sint Nikolaikerk, 'n laat-Romaanse veldsteenbasiliek, is omstreeks 1200 voltooi. Rondom hierdie sakrale gebou het 'n nedersetting met twee buurte begin ontwikkel: Berlin of Oud-Berlyn, die groter een van die twee dorpe, het oos van die Spree ontstaan, die kleiner susterdorp Cölln aan die teenoorliggende rivieroewer. Die twee buurte is deur die Mühlendamm-brug met mekaar verbind. Albei nedersettings het omstreeks 1230 stadstatus gekry. Min is bekend oor die vroeë geskiedenis van die dubbelstad waaruit die latere Duitse hoofstad Berlyn sou ontwikkel aangesien alle geskiedkundige dokumente vermoedelik deur 'n brandramp in 1380 vernietig is.

Die vroegste dokument, wat bewaar gebly het en waarin na Cölln verwys word, dateer van 28 Oktober 1237. Die oudste skrifstuk, wat 'n verwysing na Berlyn bevat, dateer van 26 Januarie 1244. Omdat die twee nedersettings kort daarna tot 'n enkele groot nedersetting gegroei het, word 1237 as die geskiedkundige stigtingsdatum van Berlyn beskou. 

Op 20 Maart 1307 is Berlin en Cölln amptelik verenig as Berlin-Cölln. Keurvors Johann Cicero het hier vanaf 1486 sy permanente residensie gehad. In hierdie periode was die dubbelstad reeds 'n beduidende handelsplek wat in die 14de eeu by die magtige Hanseverbond aangesluit het.

Die ekonomiese mag en welvaart van sy burgers was in 1264 groot genoeg om die sentrale gebou, die Nikolaikerk, tot 'n Gotiese hallekerk om te bou. Ook in die volgende eeue is die kerk steeds weer verander, maar sy belangrikste argitektoniese kenmerk, die asimmetriese middeleeuse fasade met sy enkele toring, het die stadshorison van die geskiedkundige Berlynse middestad nog tot in die laat 19de eeu oorheers. Dit is eers in die 1870's deur 'n Nieu-Gotiese dubbelkerktoring vervang.

Terwyl die Berlynse stadsgebied steeds verder uitgebrei het en nuwe sentrums in ander buurte ontstaan het, is die Nikolaiviertel nouliks deur hierdie veranderinge geraak. Sy nou straatjies is hoofsaaklik deur ambagsmanne bewoon.


</doc>
<doc id="57883" url="https://af.wikipedia.org/wiki?curid=57883" title="Moorreesburg (kiesafdeling)">
Moorreesburg (kiesafdeling)

Moorreesburg was 'n kiesafdeling in die Swartlandstreek van die Wes-Kaap van 1933 se algemene verkiesing tot in die jare sewentig of tagtig toe dit vervang is deur Wellington, wat jare lank deel was van die kiesafdeling.

Die eerste LV vir Moorreesburg, François Christiaan Erasmus, het in die algemene verkiesing nadat die Suid-Afrikaanse Party en Nasionale Party 'n koalisie gesluit het wat op 5 Desember 1934 op die stigting van die Verenigde Party sou uitloop, as N.P.-Koalisie-kandidaat gewen met 'n meerderheid van 1 135 teen twee onafhanklikes, J.J. de Kock (1 788 stemme) en W.H. Lategan (15 stemme). Laasgenoemde het ook in 1920, 1921, 1924 en 1929 onsuksesvol as N.P.-kandidaat in Suid-Skiereiland gestaan.

In 1938 staan Erasmus teen die V.P. se A.A. Melck en kry 3 545 stemme vergeleke met Melck se 2 632 vir 'n meerderheid van 913, 505 meer as die meerderheid wat die N.P.-kandidaat in die aangrensende Malmesbury bo sy V.P.-teenstander behaal. In die derde Swartlandse kiesafdeling, Piketberg wen dr. D.F. Malan in dieselfde verkiesing met 'n meerderheid 2 058. 

In 1943 slaag die N.P. vir oulaas nie daarin om skoonskip te maak in die Swartland nie, want al word dr. Malan onbestrede verkies in Piketberg en al klop Erasmus die 24-jarige Japie Basson, latere N.P.-LV vir Namib en V.P.- en P.F.P.-LV vir Bezuidenhout, met 1 022 stemme, wen Jan Bosman Malmesbury terug met 'n meerderheid van 205 stemme. Erasmus behou Moorreesburg in 1948 met 'n meerderheid van 1 862 bo die V.P. se I.J. Smuts en in 1953 met 3 116 stemme meer as die V.P. se C.D. Koch. 

In 1958 sê die V.P. se D.A.K. Geldenhuys hom die stryd aan en weer vergroot Erasmus sy meerderheid, nou tot 3 660 stemme, die vierde keer agtereenvolgens dat hy die meerderheid kon vergroot. Moorreesburg stem dan ook in die volkstemming in 1960 oorweldigend ten gunste van republiekwording met 6 636 ja-stemme en 2 267 nee-stemme. Erasmus bly LV vir Moorreesburg tot 31 Julie 1961 en in die algemene verkiesing op 18 Oktober 1961 word die N.P. se Pieter Marais onbestrede verkies.

Geldenhuys staan in 1966 weer 'n keer as V.P.-kandidaat, maar kry 1 946 stemme vergeleke met Marais se 7 349. IN 1970 is die uitslag feitelik dieselfde: Marais 7 563 stemme en Geldenhuys 1 970. Die Herstigte Nasionale Party se kandidaat, G.H. Pieters, kry 201 stemme en verloor sy deposito. In 1974 word Marais soos in 1961 onbestrede verkies. Die N.P. behou Moorreesburg totdat dit in die jare sewentig of tagtig afgeskaf en met Wellington vervang word. 

Bredasdorp, Caledon, Ceres, Clanwilliam, Helderberg, Hottentots-Holland, Malmesbury, Paarl, Piketberg, Riversdal, Stellenbosch, Swellendam, Valsbaai, Wellington, Worcester



</doc>
<doc id="57884" url="https://af.wikipedia.org/wiki?curid=57884" title="Wellington (kiesafdeling)">
Wellington (kiesafdeling)

Wellington het in die tagtigerjare vir Moorreesburg as kiesafdeling vir die Suid-Afrikaanse Volksraad vervang en 'n setel gebly tot in 1994.

Bredasdorp, Caledon, Ceres, Clanwilliam, Helderberg, Hottentots-Holland, Malmesbury, Moorreesburg, Paarl, Piketberg, Riversdal, Stellenbosch, Swellendam, Valsbaai, Worcester



</doc>
<doc id="57885" url="https://af.wikipedia.org/wiki?curid=57885" title="Valsbaai (kiesafdeling)">
Valsbaai (kiesafdeling)

Valsbaai was van 1953 tot 1994 'n kiesafdeling vir die Suid-Afrikaanse Volksraad in die omgewing van Strand en Gordonsbaai in die Helderbergstreek en in sy vroeë stadia ook ooswaarts tot by Caledon.

Afbakeningskommissies het van 1910 af telkens verander aan die grense en name van die kiesafdelings in die Helderberg en Overberg. In 1910, 1915, 1920, 1921 en 1924 was daar net Caledon. In 1929 kom Bredasdorp en Hottentots-Holland by. Die drie bestaan sy aan sy tot 1953 toe Caledon en Bredasdorp gekombineer word en Valsbaai sy opwagting maak. Caledon-Bredasdorp verdwyn voor 1958 se verkiesing en sy LV, Dirk Uys, word LV vir Valsbaai. In 1966 word Caledon opnuut afgebaken, maar Hottentots-Holland afgeskaf. Eers weer in 1974 regverdig die kiesertal in dié streek die instel van 'n derde kiesafdeling, wat tot 1994 as Helderberg sou bekend staan.

Die LV vir Caledon-Bredasdorp, Dirk Uys, wen in 1958 in die nuwe kiesafdeling Valsbaai met 'n meerderheid van 777 stemme teen die Verenigde Party se J.J.S. Jordaan. In die volkstemming oor republiekwording in 1960 bring Valsbaai se kiesers 6 517 ja-stemme en 4 609 nee-stemme uit. In 1961 se algemene verkiesing stel Japie Basson en Henry Fagan se Nasionale Unie nietemin 'n kandidaat in Valsbaai, maar P.M. van Heerden kry 3 781 stemme vergeleke met Uys se 6 731, vir 'n oortuigende meerderheid van 2 950. 

In 1966 word Uys onbestrede verkies en bly nog LV tot 27 Januarie 1970. In die algemene verkiesing daardie jaar kry die N.P. se Chris Heunis 7 863 stemme vergeleke met die V.P. se J.I. de Villiers se 3 739. Heunis skuif in 1974 oor na die nuwe kiesafdeling Helderberg, waar hy met 'n meerderheid van 2 625 stemme wen en in Valsbaai klop J.T. Albertyn die V.P. se P.J. Swanepoel met 'n meerderheid van 3 421. Die N.P. behou Valsbaai in 1977, 1981, 1987 en 1989. 

Bredasdorp, Caledon, Ceres, Clanwilliam, Helderberg, Hottentots-Holland, Malmesbury, Moorreesburg, Paarl, Piketberg, Riversdal, Stellenbosch, Swellendam, Wellington, Worcester



</doc>
<doc id="57886" url="https://af.wikipedia.org/wiki?curid=57886" title="Waikatostadion">
Waikatostadion

Die Waikatostadion is 'n groot stadion in Hamilton, Nieu-Seeland, wat vir sport en kulturele byeenkomste aangewend word. Die stadion het 'n totale kapasiteit van 25 800 sitplekke en word deur Hamilton se stadsraad besit. Verskeie wedstryde is gedurende die Rugbywêreldbeker 2011 hier gespeel.



</doc>
<doc id="57888" url="https://af.wikipedia.org/wiki?curid=57888" title="Paarl (kiesafdeling)">
Paarl (kiesafdeling)

Paarl was van 1910 strykdeur tot 1994 'n kiesafdeling in die Boland vir die Suid-Afrikaanse Volksraad.

In 1910 se algemene verkiesing wen dr. Andries Lourens de Jager Paarl vir die Regerende Party met 'n meerderheid van slegs 33 teen die onafhanklike S.P.H. de Villiers. In 1915 klop De Jager, nou as kandidaat van die Suid-Afrikaanse Party, die N.P. se Bruckner de Villiers, van 1920 tot 1929 LV vir Barkly en van 1929 tot 1938 LV vir Stellenbosch, met 803 stemme. Hy behou Paarl in 1920 met 'n meerderheid van 619 stemme teen die Nasionale Party se Paulus Philippus du Toit. Die Arbeidersparty se Charles Henry Haggar, wat van 1910 tot 1915 die eerste Unie-Volksraad LV vir Roodepoort.

De Jager behou die Paarl in 1921 teen die N.P. se F.G.W. Roux met 'n meerderheid van 638 en in 1921 weer teen Du Toit met 'n meerderheid van slegs 173. De Jager bly tot 30 April 1929 LV en in die verkiesing later daardie jaar wen Du Toit die Paarl die eerste keer vir die N.P. met 65 meer stemme as F.A. Joubert van die S.A.P. In 1933 skuif du Toit, wat nou as N.P.-Koalisie-kandidaat staan, sy meerderheid op tot 2 154 teen die onafhanklike T. Köhler. Du Toit volg nie vir dr. D.F. Malan en sy volgelinge tot in die Gesuiwerde Nasionale Party nie, maar bly onder genl. Jan Smuts in die Verenigde Party. Hy behou sy setel in 1938 se algemene verkiesing met 'n meerderheid van 427 stemme bo die N.P. se Petrus Jacobus Hugo.

Du Toit bly tot 26 Februarie 1939 LV vir die Paarl. In die tussenverkiesing op 19 April 1939 word Hugo die eerste suksesvolle N.P.-kandidaat in die Paarl toe hy die V.P. se F.P.S. le Roux met 107 stemme klop. Die V.P. se Jacobus Christiaan Faure verhang die bordjies in 1943 se algemene verkiesing toe hy Hugo met 449 stemme klop. Dit was die laaste keer tot 1994 dat enige party buiten die N.P. in die Paarl sou wen. Faure verloor in 1948 met 367 stemme teen Hugo, wat in 1953 weereens naelskraaps wen, maar nou teen die V.P. se P.D. Malherbe met 358 stemme.

Hugo bly LV tot 10 Maart 1958 en in die verkiesing van 1958 behaal Wynand Charl Malan die eerste oortuigende oorwinning vir enige party in die kiesafdeling toe hy W. Basson van die V.P. klop met 'n meerderheid van 3 193. In die volkstemming van 1960 bring Paarliete dan ook 7 314 stemme ten gunste van republiekwording uit en net 3 273 daarteen. D.A.K. Geldenhuys, wat in 1958 en 1966 onsuksesvol in Moorreesburg gestaan het vir die V.P., staan in 1961 teen Malan, maar verloor met 4 379 stemme. In 1966 is dit die V.P. se P.J. du Toit wat met 5 528 stemme minder as Malan in die stof byt.

In 1966 staan drie kandidate teen Malan, wat nou 7 945 stemme op hom verenig. Die V.P. se D.G. Malan kry 2 546, die Herstigte Nasionale Party se F.J. van der Merwe 325 en die onafhanklike H.F. Moller 61, wat aan Malan 'n meerderheid van 5 399 besorg. In 1974 wen Malan die vyfde keer in die Paarl, maar dié keer net teen die onafhanklike Moller en wel met 'n meerderheid van 7 129.

Bredasdorp, Caledon, Ceres, Clanwilliam, Helderberg, Hottentots-Holland, Malmesbury, Moorreesburg, Piketberg, Riversdal, Stellenbosch, Swellendam, Valsbaai, Wellington, Worcester



</doc>
<doc id="57889" url="https://af.wikipedia.org/wiki?curid=57889" title="North Harbour-stadion">
North Harbour-stadion

Die North Harbour-stadion is 'n groot stadion in Albany, North Shore City in Nieu-Seeland. Die stadion is in 1997 geopen, na amper 'n dekade se besprekings, beplanning en konstruksie. Dit het 'n reghoekige vorm en word hoofsaaklik vir rugbywedstryde en opelugkonserte aangewend, terwyl die aangrensende ovaalvormige stadion vir krieketwedstryde ingespan word. Verskeie wedstryde is gedurende die Rugbywêreldbeker 2011 hier gespeel.


</doc>
<doc id="57890" url="https://af.wikipedia.org/wiki?curid=57890" title="McLeanpark">
McLeanpark

McLeanpark is 'n groot stadion in Napier, Nieu-Seeland. Die stadion word hoofsaaklik vir rugby- en krieketwedstryde aangewend. Dit is een van die land se tien groot krieketgronde. Verskeie wedstryde is gedurende die Rugbywêreldbeker 1987 en die Rugbywêreldbeker 2011 hier gespeel. Dit is ook tydens die Krieketwêreldbeker 1992 en die Krieketwêreldbeker 2015 vir wedstryde ingespan.



</doc>
<doc id="57894" url="https://af.wikipedia.org/wiki?curid=57894" title="Worcester (kiesafdeling)">
Worcester (kiesafdeling)

Worcester was van 1910 tot 1994 'n kiesafdeling vir die Suid-Afrikaanse Volksraad.

In die eerste verkiesing kort ná Uniewording in 1910 word die Regerende Party se Charles Beeton Heatlie onbestrede verkies. In 1915 staan die Nasionale Party se A.P.N. du Toit teen hom, maar Heatlie, nou vir die Suid-Afrikaanse Party, wen met 'n meerderheid van 938 toe hy amper tweederdes van die stemme kry. In 1920 sê die N.P. se Albert Jacobus Stals, latere kabinetsminister en LV vir Hopetown van 1924 tot 1933 en vir Ceres van 1943 tot 1951, vir Heatlie die stryd aan, maar klop hom met 'n meerderheid van 432.

Stals staan ook in 1921 as N.P.-kandidaat, maar verloor dié keer met 486 stemme minder as Heatlie. In 1924 kom die N.P.-kandidaat G. van Z. Wolfaard teen die dienende LV te staan, maar verloor met 200 stemme. (Wolfaard was LV vir Swellendam van 1929 tot 1933.) Heatlie se meerderheid krimp in 1929 tot net 120 stemme teen die N.P. se J.H. Conradie. Hy bly LV tot 7 April 1933 en in die algemene verkiesing daardie jaar, ná die S.A.P. en N.P. 'n koalisie gevorm het, word Jacobus Edmond Joubert Krige onbestrede as S.A.P.-Koalisie-kandidaat verkies. 

Wolfaard, wat in 1924 met 200 stemme verloor het, wen Worcester in 1938 die eerste keer vir die N.P. toe hy Krige met 'n meerderheid van 108 stemme verslaan. Ruim 90,8% van die 7 729 geregistreerde kiesers het gestem. Teen 1938 styg die getal geregistreerde kiesers tot 9 739 en nou stem 87% in die stryd tussen die N.P. se dienende LV, Wolfaard, wat 4 092 stemme kry en die V.P. se P.J. de Wet, wat die setel terugwen met 4 493 stemme, 'n meerderheid van 401. Op 26 Mei 1948 verloor De Wet in Worcester, soos sy party landswyd, toe die Herenigde Nasionale Party se Eben Dönges, LV vir Fauresmith van 1941 tot 1948, hom klop met 'n meerderheid van 718. In 1953 skuif Dönges die N.P. se meerderheid op na 1 136 teen die V.P. se J.G. Carinus. 

Die V.P.-kandidaat in 1958, G.H. Heatlie, kry 3 340 stemme vergeleke met Dönges se 6 287 vir 'n meerderheid van 2 947. In die volkstemming oor republiekwording twee jaar later bring die Worcesteriete dan ook 6 793 ja-stemme uit en net 3 402 nee-stemme. In die algemene verkiesing die volgende jaar kry Dönges 3 657 stemme meer as die V.P. se J. Dommisse en in 1966 word hy onbestrede verkies. Hy dien net tot 24 Januarie 1967 as LV en sterf die volgende jaar op 10 Januarie. 

In die tussenverkiesing op 19 April 1967 behaal die N.P. se Louis Stofberg 'n meerderheid van 3 383 stemme toe hy 6 516 stemme op hom verenig. Stofberg, wat in 1985 die Herstigte Nasionale Party se enigste verkose LV sou word in 'n tussenverkiesing in Sasolburg, staan in 1970 in Worcester as H.N.P.-kandidaat en kry net 514 stemme. Pieter Daniël Palm wen Worcester terug vir die N.P. met 7 462 stemme en die V.P. se W.L. Siddle kom tweede met 2 975 stemme. 

Palm word in 1974 onbestrede vir die N.P. verkies en in 1977, 1981, 1987 en 1989 bly Worcester veilig in die N.P. se hande. 

Bredasdorp, Caledon, Ceres, Clanwilliam, Helderberg, Hottentots-Holland, Malmesbury, Moorreesburg, Paarl, Piketberg, Riversdal, Stellenbosch, Swellendam, Valsbaai, Wellington, 



</doc>
<doc id="57896" url="https://af.wikipedia.org/wiki?curid=57896" title="Okarapark">
Okarapark

Okarapark is 'n veeldoelige stadion in Whangarei in Nieu-Seeland. Dit word tans meestal vir rugbywedstryde gebruik en is die tuisveld van die Northland Rugbyunie. Die stadium is in 1965 gebou en kan 30 000 toeskouers akkommodeer. Verskeie wedstryde is gedurende die Rugbywêreldbeker 2011 hier gespeel.


</doc>
<doc id="57897" url="https://af.wikipedia.org/wiki?curid=57897" title="Piketberg (kiesafdeling)">
Piketberg (kiesafdeling)

Piketberg was, soos Malmesbury, van 1910 onafgebroke tot 1994 'n Swartlandse kiesafdeling vir die Suid-Afrikaanse Volksraad. Moorreesburg, wat tussen Malmesbury en Piketberg geleë was, het die dorp Wellington in die Boland ingesluit, is eers in 1933 afgebaken en omstreeks 1980 afgeskaf.

In die eerste algemene verkiesing na Uniewording word Michiel Johannes de Beer van die Regerende Party onbestrede verkies. Hy bly net LV tot 23 Augustus 1915 en in die algemene verkiesing op 20 Oktober 1915 wen Jan Hendrik Hofmeyr de Waal die setel vir die Nasionale Party met 'n meerderheid van 305 stemme teen die Suid-Afrikaanse Party se W.J. van der Merwe. Dit was een van net sewe setels wat die N.P. in Kaapland kon wen tydens sy eerste verkiesing. In Transvaal het hy vier gewen, maar in die Vrystaat 16 uit 'n moontlike 17.

De Waal vergroot sy meerderheid teen J.H. Hofmeyr van die S.A.P. in 1920 tot 618 stemme, maar in 1921 is dit 'n meer gelykop stryd wanneer De Waal 1 684 stemme vir die N.P. kry en F.A. Joubert 1 309 vir die S.A.P. vir 'n meerderheid van 375.

In 1924 klop De Waal die S.A.P. se M.J. de Beer met 'n meerderheid van 303 en in 1929 vir F.T. Versfeld, ook 'n Sap, met 'n meerderheid van 748 vir sy vyfde oorwinning in Piketberg. In 1933 word De Waal die eerste keer onbestrede verkies toe hy staan as N.P.-Koalisie-kandidaat nadat sy party en die S.A.P. ooreengekom het om nie mekaar se kandidate in die verkiesing teen te staan nie. 

De Waal sterf op 30 Oktober 1937 en in die tussenverkiesing op 2 Februarie 1938 wen die N.P. Albertus Johannes van Zyl, wat net tot 11 April daardie jaar LV sou wees, teen die onafhanklike P.F. Kriel met 'n meerderheid van 2 743. Die Gryshemp L.T. Weichardt was derde met 452 stemme. Hy het ook in 1953 in Maitland as Gryshemp verloor en in 'n tussenverkiesing in Port Elizabeth-Noord in 1936.

Dr. D.F. Malan, die latere eerste minister, haal in 1938 die paal teen die Verenigde Party se J.H. Loock met 'n meerderheid van 2 058 stemme. In 1943 word hy onbestrede verkies, maar in 1948 stel die V.P. vir J.A.P. van der Merwe teen hom en hy skuif sy meerderheid op tot 3 673. Malan word in 1953 vir die tweede en laaste keer onbestrede in Piketberg verkies, want in 1954 bedank hy as eerste minister en as Volksraadslid.

In die tussenverkiesing op 7 Februarie 1955 word die N.P. se H.A. Rust eweneens onbestrede verkies, maar in die algemene verkiesing van 1958 kom die V.P. se W. van der Westhuizen teen hom te staan en kry net 1 268 stemme vergeleke met Rust se 6 600 vir 'n meerderheid van 5 332. Dit was daarom nie 'n verrassing nie toe Piketberg se kiesers in die volkstemming oor republiekwording in 1960 7 385 ja-stemme en net 1 198 nee-stemme uitbring nie. In die algemene verkiesing die volgende jaar word die N.P. se N.F. Treurnicht ook onbestrede verkies en so ook in die algemene verkiesing van 1966.

In 1970 kom Treurnicht te staan teen die V.P. se O.J.M. van den Heever, wat 1 382 stemme kry, en die Herstigte Nasionale Party se T.G. Visser, wat 263 stemme op hom verenig. Dit besorg aan Treurnicht 'n meerderheid van 4 581. Die V.P. stel nie weer 'n kandidaat in 1974 se algemene verkiesing nie, maar die H.N.P. wel. Hulle T.K. Hamersma kry 515 stemme vergeleke met Treurnicht se 7 416 en so kry hy die grootste meerderheid (6 901) in die kiesafdeling 64-jarige bestaan tot op daardie tydstip.

Die N.P. behou dan ook Piketberg in 1977, 1981, 1987 en 1989.

Bredasdorp, Caledon, Ceres, Clanwilliam, Helderberg, Hottentots-Holland, Malmesbury, Moorreesburg, Paarl, Riversdal, Stellenbosch, Swellendam, Valsbaai, Wellington, Worcester



</doc>
<doc id="57900" url="https://af.wikipedia.org/wiki?curid=57900" title="Airdlin">
Airdlin

Airdlin is 'n voorstad in die noorde van Sandton, in Johannesburg, Suid-Afrika.


</doc>
<doc id="57901" url="https://af.wikipedia.org/wiki?curid=57901" title="Grosvenor">
Grosvenor

Die wrak van die Grosvenor is die bekendste van alle skeepswrakke aan die Suid-Afrikaanse kus. Dit is te danke aan die vermoede dat die skip groot hoeveelhede silwer en goud vervoer het en aan die besondere suidwaartse voetslaantog van die oorlewendes na redding.

Hierdie koopvaardyskip van 729 ton was die eiendom van die "English East India Company" en het op 13 Junie 1782 van Trincomalee in Sri Lanka onder kapt. John Coxon na Engeland vertrek. Weens 'n ongekende sterk suidwestewind, swaar bewolkte weer en onervarenheid van die matroos op wagdiens was dit moeilik om betroubare roetebepalings te maak. Die skip was 450 km van die berekende koers toe dit op 4 Augustus 50 km noord van Port St. Johns naby die mond van die Tezanirivier in Pondoland op die rotse geloop het. Ongeveer 120 matrose en passasiers het die ramp oorleef. Twintig het verdrink. Op die strand het die inheemse bevolking die lewe vir die skipbreukelinge moeilik gemaak. Enkelinge het Algoabaai te voet bereik. Sommige is vermoor. Ander het weens ontbering gesterf. Sommige vroue het met die inheemse bevolking geassimileer. Soekgeselskappe is deur die Nederlandse bewind aan die Kaap vanaf Swellendam na oorlewendes uitgestuur.

Verhale oor groot skatte aan boord van die skip dateer uit 1880 toe kanonne en 'n paar munte op die terrein van die skeepsramp gevind is. In 1896 is 'n verdere 340 goud- en silwermunte gevind. Sedertdien is verskeie vrugtelose pogings aangewend om die gewaande juwele en goud- en silwerstawe te vind. Skepe op 'n tuisvaart vanaf die Ooste het gewoonlik nie groot hoeveelhede goud en silwer vervoer nie, afgesien dalk van die persoonlike skatte versamel deur 'n terugkerende amptenaar na sy dienstermyn in Asië.



</doc>
<doc id="57904" url="https://af.wikipedia.org/wiki?curid=57904" title="Oder-Spree">
Oder-Spree

Oder-Spree (amptelik "Landkreis Oder-Spree", Neder-Sorbies "Wokrejs Odra-Sprjewja") is 'n administratiewe distrik van die Duitse deelstaat Brandenburg.

Oder-Spree grens in die suide aan die administratiewe distrik Spree-Neiße, in die suide en suid-weste aan Dahme-Spreewald, in die weste aan Berlyn, in die noorde aan Märkisch-Oderland en die selfregerende stad Frankfurt (Oder), in die ooste aan Pole.

Die distrik Oder-Spree is op 6 Desember 1993 gevorm toe administratiewe hervormings in Brandenburg deurgevoer en die selfregerende stad Eisenhüttenstadt en die administratiewe distrikte Eisenhüttenstadt, Beeskow en Fürstenwalde in 'n gemeenskaplike administratiewe eenheid verenig is. 



</doc>
<doc id="57905" url="https://af.wikipedia.org/wiki?curid=57905" title="Beeskow">
Beeskow

Beeskow (Neder-Sorbies: "Bezkow") is die administratiewe setel van die distrik Oder-Spree in die Duitse deelstaat Brandenburg.


</doc>
<doc id="57907" url="https://af.wikipedia.org/wiki?curid=57907" title="Gifblaar">
Gifblaar

Die gifblaar ("Dichapetalum cymosum") is 'n klein, uitgestrekte struik wat in die noordelike dele van Suider-Afrika voorkom. Dit is 'n geoksiel en 'n algemene oorsaak van beesvergiftiging in hierdie streek en word beskou as een van die "groot 6" toksiese plante in Suid-Afrika. 'n 1996-raming van plantvergiftigings in Suid-Afrika skryf 8% van beesvrektes weens giftige plante aan die gifblaar toe. Die meeste dodelike gevalle (70%) is in Limpopo, met 10% elk in Noordwes, Mpumalanga en Gauteng. Die chemiese verbinding monofluoroasetaat word in alle dele van die plant aangetref en is verantwoordelik vir die toksiese simptome.

Die gifblaar is reeds deur die Voortrekkers herken as giftig met hul aankoms in die Transvaal, en is waarskynlik deur plaaslike stamme van die giftigheid daarvan in kennis gestel.

Bogronds word die plant waargeneem as 'n verdigting van klein, houtagtige struike, sowat 15 cm (6 duim) hoog. So 'n verdigting bestaan tipies uit 'n enkele plant, aangesien die gifblaar oor 'n besonder uitgebreide wortelstelsel beskik – vergelykbaar met 'n ondergrondse boom – wat verskeie lote opwaarts stuur in gunstige omstandighede. Die mees opvallende bogrondse dele is die blare – enkelvoudig, afwisselend en aanvanklik fyn behaar, maar later toenemend glad. Die blare is aan beide kante heldergroen. Die bloeisels is klein en wit, en word in die vroeë lente in digte trosse gedra. Vrugvorming is skaars; die vrugte is oranje en leeragtig, nie-giftig nie, en dit is deur die San gebruik.

Uitkenning van die gifblaar in die veld is belangrik in die voorkoming van vergiftiging asook as die oorsaak van vergiftiging wanneer dit voorkom. Dit is 'n klein, laaggroeiende, onopvallende struik, wat gevolglik maklik met ander soorte verwar word. Veral vier soorte kan in dieselfde habitat daarmee verwar word. Hulle is "Ochna pulchra" (lekkerbreek), "Parinari capensis" (grysappel), "Pygmaeothamnus" spp. (goorappels) en die verskillende gousiektebossies, wat uit verskillende genera en spesies van die familie Rubiaceae bestaan. Die eerste drie hiervan is nie-toksies, maar gousiektebossies is wel ook giftig en tel onder die "groot 6" beesgiwwe.

Van die verwarbare soorte, het die gousiektebossies en goorappel teenoorstaande, in plaas van afwisselende blare. Goorappelblare het ook 'n kenmerkende uitbulting aan die punte, alhoewel net wanneer volwasse.

Die gifblaar word in droë, sanderige gebiede in suurgrond aangetref, asook aan die noordelike hange van klipperige heuwels in die suidelike dele van die Afrika-savannebioom. In Suid-Afrika val die verspreiding met die sogenaamde Gifblaardriehoek saam, met Mmabatho, Middelburg, Mpumalanga en Musina as die hoekpunte. Die tradisionele suidelike verspreidingsgrens is die Magaliesberg. Dit word verder in 'n geïsoleerde streek in die verre noorde van KwaZulu-Natal aangetref. Die plant is ook teenwoordig in Namibië, Zimbabwe, Botswana en Suid-Angola. Binne die natuurlike habitat is sekere plantspesies tipies van die veldtipe wat die gifblaar kan huisves – wat dan by boere as "gifveld" bekend staan. Dit is naamlik die bome "Burkea africana", "Terminalia sericea" en "Ochna pulchra", asook die struik "Parinari capensis". Die laasgenoemde twee kan maklik vir die gifblaar aangesien word.

Die toksiese bestanddeel wat die oorsaak van gifblaar-vergiftiging is, is natriumfluoroasetaat, wat in 1944 vir die eerste keer deur J.C.S. Marais geïsoleer is. Die LD van hierdie verbinding is 0,5 mg/kg wat ooreenstem met ongeveer 200 g droë plantmateriaal. Dit kan 'n bees van 500 kg doodmaak. Die stof is self nie toksies nie, maar ondergaan fatale sintese in die liggaam wanneer dit met die koënsiem A reageer om fluoroasetiel-koënsiem A te vorm. Hierdie verbinding reageer met oksaloasetaat om fluorositraat te vorm, wat wel toksies is, synde 'n alternatiewe substraat vir akonitase (normale substraatsitraat). Dit bind met die akonitase maar kan nie vrygestel word nie, sodat die akonitase onomkeerbaar verbind word, wat ontwrigting van die Krebssiklus veroorsaak, en die kwaai inhibering van sellulêre respirasie ten gevolg het. Verder keer fluorositraat dat sitraat van die sitoplasma na die mitochondrion oorgaan, waar dit benodig word, en word uiteindelik in die sitoplasma gedegradeer.

By beeste vind akute vrekte weens hartstilstand plaas nadat die bees 'n ekstrak van die middel gesuip het. Geaffekteerde diere sal kortasem raak, wat deur 'n hartritmestoornis voorafgegaan word. Daar kan by tye neurologiese tekens wees, soos bewing, rukkings en konvulsies. Vrektes vind 4 tot 24 uur na inname plaas. In seldsame gevalle sal 'n dier die aanvanklike periode oorleef, net om maande later dood neer te val weens hartversaking – sogenaamde kroniese gifblaar-vergiftiging. By post mortems kan blare in die rumen gevind word, sianose kan opgemerk word, asook tekens van hartversaking – kongestie, bloeding en miokardiale nekrose (by histopatologie). Diagnose word hierop gebaseer, asook die teenwoordigheid van gifblaar in die weikamp. Toetse kan gedoen word vir monofluoroasetaat in die rumenvloeistof, niere en lewer.

Aanbevole behandeling is om die dier kalm en uitgerus te hou. Die diere word uit die weikamp verwyder sonder om hulle aan inspanning te onderwerp. Dis is al beweer dat onthouding van suipplekke vir 48 uur ook voordelig kan wees. Daar is egter nog geen bevestigde terapeutiese maatreëls vir die voorkoming van gifblaar-vergiftiging nie.

Beeste word mees dikwels geaffekteer, terwyl skape, bokke en wild selde vergif word. Die verbinding is egter ewe giftig vir hierdie diersoorte; 'n verklaring hiervoor is dat die onkieskeurige weidingstyl van beeste bydra tot die inname van die plant. Jong bottende blare bevat ook meer monofluoroasetaat, maar alle dele is dodelik. Die plant loop laatwinter uit, voor die lentereëns, wat die sneller is vir meeste plante – insluitend grasse – om te bot. Dit maak van die gifblaar die oorwegende groenigheid in daardie tydperk. So vind gevalle van vergiftiging dan ook mees dikwels in hierdie periode plaas. Later in die seisoen is gifblaar-vergiftiging baie minder algemeen; vermoedelik is voldoende ander weiding dan beskikbaar. Vergiftigings in die herfs (laatseisoen) is ook bekend. Dit hou verband met swaar beweiding, wanneer sekere weidingsoorte uitgedun word en gifblaar weereens die oorwegende weiding is. Vergiftiging van karnivore, insluitend honde, is aangemeld na die vreet van die ruminale inhoud van vergiftigde diere.

Meganiese metodes vir die verwydering was in die praktyk oneffektief weens die plant se uitgebreide wortelstelsel. Gifblaar-geïnfesteerde weikampe is egter nie noodwendig onbeweibaar nie, maar voorsorg moet getref word dat die diere slegs later in die seisoen daar wei, en die kampe moet nie oorbewei word nie.

Die wortels van "Dichapetalum cymosum" is effektief bevind teen diarree en lewerverwante probleme wanneer dit as 'n verkoelde aftreksel toegedien word. Volgens 'n joernaalartikel deur die American Chemical Society kan die plant gebruike oplewer in behandeling vir MIV-infeksies.



</doc>
<doc id="57909" url="https://af.wikipedia.org/wiki?curid=57909" title="Hallekerk">
Hallekerk

Die hallekerk is naas saalkerk, basiliek en sentraalbou een van vier basiese tipes Christelike kerkgeboue. Hallekerke word deur die vorm van hul langhuis gekenmerk waarvan die skepe dieselfde of bykans dieselfde hoogte het en meestal onder een enkele saaldak verenig is. In teenstelling met die basiliek beskik 'n hallekerk nie oor 'n daklantern nie - die binneruimte word deur kerkvensters in die symure verlig.


</doc>
<doc id="57910" url="https://af.wikipedia.org/wiki?curid=57910" title="Rugby Park-stadion">
Rugby Park-stadion

Rugby Park is 'n groot rugbystadion in Invercargill, Nieu-Seeland. Die stadion is op die hoek van Elles- en Tweedstraat geleë en het 'n kapasitiet van 17 000 toeskouers, alhoewel dit vantevore in die 1960's tot 30 000 mense kon akkommodeer voordat dit verder ontwikkel is. Verskeie wedstryde is gedurende die Rugbywêreldbeker 1987 en die Rugbywêreldbeker 2011 hier gespeel.


</doc>
<doc id="57916" url="https://af.wikipedia.org/wiki?curid=57916" title="Gips">
Gips

Gips is 'n baie sagte mineraal, wat bestaan uit kalsiumsulfaatdihidraat, met die chemiese formule .

Dit kom voor in alabaster, 'n dekoratiewe steen wat in antieke Egipte gebruik is. Gips is die tweede sagste mineraal op Mohs se hardheidskaal.


</doc>
<doc id="57917" url="https://af.wikipedia.org/wiki?curid=57917" title="Tommie Meyer">
Tommie Meyer

Thomas William Seymour Meyer (beter bekend as Tommie Meyer) was 'n Suid-Afrikaanse rolprentvervaardiger, wat menigmaal met Jamie Uys en op sy eie onder die naam "Tommie Meyer Films" Suid-Afrikaanse rolprente vervaardig het.

Meyer is in die 1961-rolprent "Doodkry is Min" as akteur te sien. Hy maak sy debuut as rolprentvervaardiger in 1969 met die Afrikaanse rolprent ""Die Geheim van Nantes"". Hy was die vervaardiger van 30 Suid-Afrikaanse rolprente, insluitend: 

Meyer se grootste en bekendste rolprent was Hoor My Lied in 1967 met akteur en sanger Gé Korsten asook aktrise en sangeres Min Shaw. In dié drama vertolk Korsten die rol van Dr David Retief, 'n singende snydokter. Sy dogter is verlam nadat die twee in 'n ernstige motorongeluk betrokke was. David se kopbeserings bring mee dat hy binne twee jaar blind sal wees. Lydia de Graaff is 'n verpleegster by die hospitaal waar Retief konsulteer. Sy was deels vir die ongeluk verantwoordelik en skuldgevoelens dryf haar om hulle te help. Sy vergesel hulle na Amerika om geld in te samel vir Marietjie se behandeling. Retief se sig versleg so dat hy later nie meer kan sien nie en dit skok Marietjie só dat sy tydens 'n opvoering opstaan en weer begin loop. Hierdie film het baie goed by die plaaslike loket gevaar en was in Engels vertaal na "Hear My Song" om internasionaal te distributeer.

Meyer se ander welbekende rolprent was "Lied in my Hart" wat uitgereik is in 1969, 'n drama in dieselfde trant maar minder suksesvol as Hoor my Lied, met Korsten en Shaw wat weer die hoofkarakters speel, asook Meyer se seun Pietie Meyer. Laasgenoemde het ook die hoofrol gespeel as Pikkie in Tommie Meyer se film met dieselfde titel, en saam met Lindie Roux in sy film Lindie.

Die fliek Die Springbok, asook die Engelse weergawe daarvan, “The Springbok”, was nog 'n welbekende asook kontroversiële fliek van Meyer. Die rolprent handel oor 'n kleurling persoon, Attie Louw (gespeel deur Eckard Rabe), wat hom as 'n blanke voordoen en aan die Universiteit van Pretoria studeer. Hy word uitgebeeld as die universiteit se rugbyheld wat vir die span van Noord-Transvaal gekies word. Sy groot aspirasie is om Springbok te word. Hierdie film het gelei tot die hofsaak "Universiteit van Pretoria vs. Tommie Meyer Films", omdat die universiteit nie hul "goeie naam en waardigheid" wou laat skend nie en wat die film vir 'n ruk buite vertoning geplaas het. Tommie Meyer Films het die hofsaak gewen en die film is verder uitgereik.

Meyer het in 1955 getrou en in hierdie tyd 6 kinders gehad -
Dina, Rina, Pietie, Tommie, Fransie, en Emsie. Meyer het uit die rolprentbedryf getree in 1994 en is op 6 November 2017 oorlede.


</doc>
<doc id="57918" url="https://af.wikipedia.org/wiki?curid=57918" title="Angerdorf">
Angerdorf

'n Angerdorf (Duits; Nederlands: "brinkdorp") is 'n tradisionele Europese dorpsvorm wat planmatig rondom 'n sentrale meent of plein, die sogenaamde "Anger", aangelê is en sodoende die vorm van 'n oog het. Die sentrale meent of plein was in gemeenskaplike besit van die dorpsbewoners en het dikwels as weiveld gedien of is met openbare geboue soos raadsale en kerke bebou.

Angerdorf-nedersettings kom in Sentraal-Europa veral op grondmoreneplate of in gebiede met loessgrond voor, in Duitsland hoofsaaklik in Oos- en Oos-Middelduitsland. Veral in die middeleeue, toe Duitse setlaars hulle in gebiede oos van die oorspronklike Duitse taalgebied gevestig het, is nuwe nedersettings dikwels as "Angerdörfer" aangelê en word onder meer in Wes-Hongarye aangetref (so in die Burgenlandse Loretto, die grootste natuurlike "Anger" in Europa), maar ook in Wes-Europa (Lotaringe naby die Duits-Franse taalgrens en Noord-Engeland, byvoorbeeld Maud's Meaburn).




</doc>
<doc id="57920" url="https://af.wikipedia.org/wiki?curid=57920" title="Chegutu">
Chegutu

Chegutu (tot ongeveer 1982 Hartley) is 'n dorp in Zimbabwe met ongeveer 30,000 inwoners (1992). Die dorp is genoem na Henry Hartley.


</doc>
<doc id="57924" url="https://af.wikipedia.org/wiki?curid=57924" title="Noenieput">
Noenieput

Noenieput is 'n klein nedersetting en grenspos tussen Suid-Afrika en Namibië in die Noord-Kaap. Die grenspos is tussen 08:00 en 16:30 oop. Die nedersetting het 'n skool met koshuise om voorsiening te maak vir die kinders vanaf die afgesonderde plase. Die naam is afkomstig van die Khoikhoi woord "huni" vir die witgatboom en 'n ou put wat die Boesmans daar gegrawe het.




</doc>
<doc id="57925" url="https://af.wikipedia.org/wiki?curid=57925" title="Doodskroon">
Doodskroon

Die doodskroon was 'n tradisionele versiering by die begrafnis van baba's, kinders of ongetroudes wat op 'n jong leeftyd oorlede is. Dit het op 'n simboliese manier die bruidskroon vervang wat die oorledene nooit meer sou kon dra nie. Doodskrone is tussen die laat 16de en die 19de eeu, soms ook nog tot in die 20ste eeu orals in Europa vervaardig.

Doodskrone was oorspronklik grafgifte wat in die oorledene se hand of arm of naas sy hoof geplaas is. Hoe kosbaarder doodskrone mettertyd geword het, des te meer het dit later gebruiklik geword om die doodskroon net vir die begrafnisplegtigheid van die kerk te leen en daarna terug te gee. 

Doodskrone is soms in die binneruimtes van kerke uitgestal om as muurversiering te dien. In Brandenburgse kerkgeboue is die krone egter in die 19de eeu dikwels verwyder om weer 'n eenvoudige voorkoms aan die kerksale te gee.


</doc>
<doc id="57926" url="https://af.wikipedia.org/wiki?curid=57926" title="De Treffers">
De Treffers

De Treffers is 'n sokkerspan in die Nederlandse dorp Groesbeek. Die span speel in die Sondag-Topklasse. "De Treffers" se tuisveld is Sportpark Zuid-Groesbeek. Hoewel die dorp net 19 000 inwoners het, het hulle naas "De Treffers" nog twee ander groot sokkerspanne: Achilles '29 (speel ook in die Topklasse) en Germania (speel in die Hoofdklasse). Daar is sterk mededinging tussen "Achilles '29" en "De Treffers".




</doc>
<doc id="57928" url="https://af.wikipedia.org/wiki?curid=57928" title="Hoofdklasse">
Hoofdklasse

Die Hoofdklasse is die vierde vlak in die Nederlandse sokkerkompetisies en is semiprofessioneel.

Die Hoofdklasse is opgedeel in ses aparte kompetisies: Saterdag A, B en C en Sondag A, B en C. 

Soos met die Topklasse is die Saterdagkompetisie vir spelers wat vanweë hulle geloofsoortuigings nie op Sondag mag speel nie. 

Die kampioene skuif op na die Topklasse. Die nommers 13 en 14 relegeer na die Eerste Klasse.


</doc>
<doc id="57929" url="https://af.wikipedia.org/wiki?curid=57929" title="Excelsior '31">
Excelsior '31

Excelsior '31 is 'n Nederlandse sokkerspan in die Twentse dorp Rijssen, wat in die Saterdag-Topklasse speel. Hulle speel hul tuiswedstryde op De Koerbelt (kapasiteit: 3 150 toeskouers).


</doc>
<doc id="57930" url="https://af.wikipedia.org/wiki?curid=57930" title="Schiedamse Voetbal Vereniging">
Schiedamse Voetbal Vereniging

SVV is 'n sokkerspan in Schiedam, Nederland. Die span speel tydens die 2011/12-seisoen in die Derde klasse (die sewende afdeling in Nederland). Vroeër het die span in die Eredivisie en Eerste divisie gespeel en het in 1949 selfs die Nederlandse kampioenskap en die eerste Nederlandse Supercup gewen. SVV het in 1991 uit die professionele sokker verdwyn na 'n saamsmelting met Dordrecht '90 tot "SVV/Dordrecht '90". Die saamsmelting is na baie jare weer afgeskuif, waarna SVV weer onafhanklik as sokkerklub bestaan.





</doc>
<doc id="57934" url="https://af.wikipedia.org/wiki?curid=57934" title="Arena Manawatu">
Arena Manawatu

Die Arena Manawatu is 'n 180 000 vierkante meter publieke kompleks net wes van Palmerston North se stadskern in Nieu-Seeland. Die kompleks het drie binnenshuise stadions, met skuifbare en gelaagde sitplekke. Fasiliteite in die buitelug sluit 'n sokkerveld en renbaan in.

Hulle beweer dat hul ongeveer 8000 besprekings per jaar hanteer, vir 36 verskillende sportsoorte voorsiening maak, bykomend tot die jaarlikse of ander ongereelde gebeurtenisse soos die "A & P Show", godsdienstige konvensies en feeste wat hier plaasvind.

'n Aantal internasionale wedstryde is al hier aangebied, onder andere Netbal tussen Nieu-Seeland en Engeland, Superrugbywedstryde en die Hyundai A-liga wedstryd (sokker). Verskeie wedstryde is gedurende die Rugbywêreldbeker 1987 en die Rugbywêreldbeker 2011 hier gespeel.



</doc>
<doc id="57938" url="https://af.wikipedia.org/wiki?curid=57938" title="Yarrowstadion">
Yarrowstadion

Yarrowstadion is 'n groot stadion in die sentraal geleë voorstad Westown in Nieu-Plymouth, Nieu-Seeland. Voertuie kan die stadion vanaf Maratahu-straat bereik.

Die stadion word hoofsaaklik deur die Taranaki-rugbyspan, die span wat hulle in die ITM-beker verteenwoordig, gebruik. Die stadion word ook soms ingespan vir superrugbywedstryde vir die Hurricanes, alhoewel hulle tuisveld in Wellington is. Verskeie wedstryde is gedurende die Rugbywêreldbeker 2011 hier gespeel.


</doc>
<doc id="57940" url="https://af.wikipedia.org/wiki?curid=57940" title="Trafalgarpark">
Trafalgarpark

Trafalgarpark is 'n groot sportveld in die hart van die stad Nelson op Nieu-Seeland se Suideiland. Die stadion het 'n kapasiteit van 18 000 sitplekke nadat dit vir die Rugbywêreldbeker 2011 opgegradeer is. Die stadion se naam is afgelei van die Slag van Trafalgar, 'n seeslag tussen die Britse vloot en die gekombineerde magte van die Franse en Spaanse vlote tydens die Napoleontiese Oorloë.


</doc>
<doc id="57943" url="https://af.wikipedia.org/wiki?curid=57943" title="Rotorua Internasionale Stadion">
Rotorua Internasionale Stadion

Die Rotorua Internasionale Stadion is 'n veeldoelige stadion in Rotorua, Nieu-Seeland. Die stadion is teenaan "Devon Street West" in die voorstad Westbrook geleë.

Die stadion het 'n kapasiteit van 34 000 toeskouers. Dit is oorspronklik in 1911 gebou, en is sedertdien verskeie kere opgegradeer. Die stadion het 'n bedekte pawiljoen wat tot 4 000 mense sitplek kan bied, asook 'n beton-sitarea aan die westekant van die veld.

Die stadion word hoofsaaklik vir rugbywedstryde ingespan en is een van die twee tuisvelde van die "Bay of Plenty"-span (rugbyunie). Tydens die Rugbywêreldbeker 1987 is in die stadion die klein finale vir die derde plek tussen Australië en Wallis beslis. Verskeie wedstryde is ook tydens die 2011 Rugbywêreldbeker hier gespeel.

Sagtebalbane is aan die noordekant van die stadion geleë.



</doc>
<doc id="57949" url="https://af.wikipedia.org/wiki?curid=57949" title="’n Saak van geloof">
’n Saak van geloof

’n Saak van Geloof is ’n Afrikaanse rolprent wat op 9 September 2011 in teaters dwarsoor Suid-Afrika begin draai het. Die film is in Prins Albert in die Karoo geskiet. Die regisseur is Diony Kempen (die is haar debuutrolprent).

Die rolprent is ’n drama. Dit het geen ouderdomsperk nie, maar ouerleiding word aanbeveel.

en andere.

Die mense in ’n Karoodorpie reageer met skok toe ’n jong meisie aankondig dat sy swanger is, maar dat dit ’n vleklose ontvangenis is. Die plattelandse gemeenskap word dan met alles waarin hulle glo gekonfronteer. Die rolprent is op ’n manier ’n hedendaagse hervertelling van die Christus-verhaal, en ’n versugting na ’n tyd toe wonderwerke nog aan die orde van die dag was.




</doc>
<doc id="57951" url="https://af.wikipedia.org/wiki?curid=57951" title="Pudimoe">
Pudimoe

Pudimoe is 'n spoorweghalte langs die N18 nasionale pad in die Noordwes, Suid-Afrika. Die naam is afgelei van die Tswanadorp, Pudumong ("plek van die wildebees"), wat langs die stasie is. Die dorp is noord van Taung.




</doc>
<doc id="57952" url="https://af.wikipedia.org/wiki?curid=57952" title="Dibeng">
Dibeng

Dibeng is 'n nedersetting in die Noord-Kaap, Suid-Afrika. Dit lê 26 km noord-oos van Kathu op die oewers van die Ga-Mogararivier.

Die dorp het in 1907 ontstaan toe trekboere van die suidelike Vrystaat hulle hier gevestig het. 'n NG gemeente het in 1909 gevolg en die eerste kerkgebou is in 1917 opgerig. Die eerste munisipaliteit het in 1951 beheer oor die dorp verkry. Die naam beteken "die plek van die put" en is afgelei van die Tswanawoord "deben".

Die ekonomie is grootliks op beesboerdery gegrond. Elke inwoner moet sy eie water voorsien; daarom is daar baie windpompe op die dorp.




</doc>
<doc id="57953" url="https://af.wikipedia.org/wiki?curid=57953" title="Setlagole">
Setlagole

Setlagole is 'n klein nedersetting in die Noordwesprovinsie van Suid-Afrika. Die N18 nasionale pad gaan deur die dorp. Vanaf Setlagole loop die R507 hoofpad na Delareyville, terwyl die R376 in die rigting van die Botswanagrens gaan.




</doc>
<doc id="57954" url="https://af.wikipedia.org/wiki?curid=57954" title="Riversdal (kiesafdeling)">
Riversdal (kiesafdeling)

Riversdal was van die eerste algemene verkiesing in 1910 ná Uniewording 'n kiesafdeling vir die Suid-Afrikaanse Volksraad en die Kaaplandse Provinsiale Raad.

In die eerste algemene verkiesing word die Regerende Party se A.I. Vincent onbestrede verkies. In 1915, toe hy as kandidaat van die Suid-Afrikaanse Party staan, verenig hy 1 740 stemme op hom vergeleke met die Nasionale Party kandidaat, J.F. Badenhorst, se 1 315, vir 'n meerderheid van 425. Vincent staan nie weer in 1920 se verkiesing nie, maar nou behaal die S.A.P. se J.F. van Wyk 'n meerderheid van net 44 stemme bo die N.P. se Badenhorst. In 1921 is dit egter die N.P. se A.L. Badenhorst (met 1 708 stemme) wat die eerste keer vir die party in Riversdal wen - met 'n meerderheid van net een stem teen die S.A.P. se J.J. Michau. 

In 1924 is dit weer die S.A.P. se Van Wyk wat teen Badenhorst staan en nou met 223 stemme verloor. Badenhorst wen ook in 1929, toe hy 323 stemme meer as die S.A.P. se G.R. Hofmeyr op hom verenig. Badenhorst wen in 1933 die vierde keer in Riversdal toe hy 1 223 stemme meer as die onafhanklike E. Morrison kry. Badenhorst se meerderheid krimp in 1938 teen die Verenigde Party se A.L.D. van Wyk tot 1 069 stemme, maar dit was sy laaste verkiesing, wat hy sterf op 12 Januarie 1942.

In die tussenverkiesing op 23 April 1942 wen die latere minister PK le Roux Riversdal vir oulaas vir die Nasionale Party, want tydens die herafbakening met die oog op die 1943-verkiesing word Riversdal afgeskaf.

Bredasdorp, Caledon, Ceres, Clanwilliam, Helderberg, Hottentots-Holland, Malmesbury, Moorreesburg, Paarl, Piketberg, Stellenbosch, Swellendam, Valsbaai, Wellington, Worcester



</doc>
<doc id="57955" url="https://af.wikipedia.org/wiki?curid=57955" title="Lohatlha">
Lohatlha

Lohatlha is 'n klein dorpie in die Noord-Kaap, Suid-Afrika ongeveer 30 km noord van Postmasburg. Die naam beteken: "plek van die vaalbos".

Neerslae mangaan en ystererts is in die 1920's op die oorspronklike plaas ontdek. Albei minerale word nog gemyn. Die dorp is ook bekend as die basis van die Suid-Afrikaanse Leër se Gevegskool wat in 1978 hier gestig is. Hier was verskeie militêre oefeninge gehou in die verlede.




</doc>
<doc id="57956" url="https://af.wikipedia.org/wiki?curid=57956" title="Plooysburg">
Plooysburg

Plooysburg is 'n klein nedersetting in die Noord-Kaap, Suid-Afrika en is geleë langs die Rietrivier. Die dorpie is 15 km oos van Douglas. 

Die dorpie Plooysburg het ontstaan nadat die gemeente Duplooysburg in 1920 afgestig is as ’n dogtergemeente van NG gemeente Dutoitspan. Die gemeente het hy sy selfstandigheid veral aan twee skenkings te danke. Dit was 'n buitekerkplek van Dutoitspan, en laat in die 19de eeu is reeds 'n erf aan die kerkraad gegee om daarop 'n kerk te bou. Die kerk is toe omstreeks die jaar 1880 grootliks deur gemeentelede self gebou wat gratis werk gedoen het. Die geskenk van die erf is in die jaar 1911 gevolg deur die geskenk van die hele plaas, Plooysburg, deur mev. J.J. Maler, aan die gemeente Dutoitspan, met die verstandhouding dat as die wyk Plooysburg selfstandigheid bereik, die plaas aan die nuwe gemeente oorgedra moet word. 

In 1920 is die gemeente Duplooysburg toe gestig. Die naam is vroeg in die jare 50 na Plooysburg verander. Hier is dus die interessante verskynsel van 'n gemeente met 'n boereplaas as sentrum. Vanaf die stigtingsdatum van die gemeente het die kerkraad lank gepoog om die plaas te laat verklaar tot dorp, maar altyd is gestuit op die gebrek aan water. Rondom die kerk is talle tuishuisies wat net met kerkgeleenthede bewoon is. Die gemeente het in die beginjare vir 99 persent wat sy ledetal betref, uit boere bestaan.

Die Driekopeiland is in die Rietrivier by die dorp. Op die rotse in die eiland is graverings wat deur onbekende mense gemaak is en tot natuurlike en wetenskaplike monument verklaar is. Soortgelyke graverings is in Indië en China gevind.




</doc>
<doc id="57957" url="https://af.wikipedia.org/wiki?curid=57957" title="Stellenbosch (kiesafdeling)">
Stellenbosch (kiesafdeling)

Stellenbosch was 'n kiesafdeling vir die Suid-Afrikaanse Volksraad en die Kaaplandse Provinsiale Raad van die eerste algemene verkiesing in 1910 tot in 1994.

In die eerste verkiesing wen die Regerende Party se J.H. Marais met 'n meerderheid van 158 stemme teen die sogenaamde onafhanklike Regerende Party-kandidaat, W.A. Krige. In 1915 staan twee nuwe kandidate en nou wen die Suid-Afrikaanse Party se John X. Merriman met 'n meerderheid van 818 stemme bo die Nasionale Party se C.L. Marais. Merriman behou Stellenbosch in 1920 toe hy die NP se P. de Waal verslaan met 814 stemme terwyl die onafhanklike P.B. Smith net 92 stemme op hom kon verenig. Merriman word in 1921 die derde maal verkies, dié keer onbestrede.

Hy staan nie weer in 1924 nie, maar J.P. Louw behou Stellenbosch vir die SAP met 'n meerderheid van 470 teen die NP se Paul Sauer, wat in 1929 LV vir Victoria-Wes, van 1933 LV vir Humansdorp en ook kabinetsminister sou word. In 1929 wen die NP die eerste keer op Stellenbosch toe dr. Bruckner de Villiers, wat ook as NP-kandidaat op Kuruman gestaan en gewen het, 268 stemme meer as die dienende LV kry. De Villiers het verkies om Stellenbosch te verteenwoordig. Op 15 Mei 1930 besluit die Hooggeregshof in Kaapstad dat hy nie behoorlik verkies is nie, maar De Villiers het reeds op 30 Oktober 1929 se setel bedank en is in 'n tussenverkiesing op 22 Februarie 1930 met 'n meerderheid van 14 stemme (weer teen Louw) behoorlik verkose verklaar in Stellenbosch. Die Appèlhof het later die uitspraak van die Hooggeregshof ter syde gestel.

In 1933 se algemene verkiesing, nadat die NP en S.A.P. 'n koalisie gesluit het, word dr. De Villiers onbestrede verkies, maar in 1938, veral danksy die ywerige ondersteuning van die VP-jeugtak onder leiding van Japie Basson, later leier van die Nasionale Unie, NP-LV vir Namib en VP- en P.F.P.-LV vir Bezuidenhout, wen die latere hoofregter Henry Fagan in Stellenbosch teen De Villiers met 'n meerderheid van net 30 stemme. 

Dit was die laaste keer dat die VP Stellenbosch sou wen, want in 1943 klop dr. Karl Bremer die VP se A.A. Krige met 344 stemme. Bremer was volksraadslid vir Graaff-Reinet van 1924 tot 1925 en weer van 1929 tot 1943. Hy bly LV vir Stellenbosch tot 1948 en is daarna LV vir Ceres van die tussenverkiesing op 2 Mei 1951 tot die algemene verkiesing in 1953 en LV vir Vasco van 15 April 1953 tot aan sy dood op 18 Julie daardie jaar.

In die algemene verkiesing op 26 Mei 1948 word die eerste Springbokrugbykaptein, Paul Roos, met 'n meerderheid van 2 014 stemme bo die VP se H. Scholtz vir die Herenigde Nasionale Party verkies. Hy sterf egter op 22 September daardie jaar en in die tussenverkiesing op 17 November 1948 skuif J.A. Loubser die HNP se meerderheid op tot 2 150 teen die VP se L. Hofmeyr. In die algemene verkiesing van 1953 word die se J.H.O. du Plessis die nuwe NP-LV vir Stellenbosch toe hy J.S. Stuttaford van die VP klop met 'n meerderheid van 1 452. Du Plessis behou Stellenbosch in 1958 met 'n meerderheid van 2 185 stemme teen die VP se R.W. Morkel.

Soos te verwagte stem Stellenbosch se kiesers oorweldigend ten gunste van republiekwording in die volkstemming van 1960: 8 086 ja-stemme vergeleke met 3 836 nee-stemme. Die VP nomineer nietemin vir S.J. Swanepoel om in 1961 se algemene verkiesing teen die nuwe NP-kandidaat, H.H. Smit, te staan. Swanepoel kry 3 139 stemme vergeleke met Smit se 7 465 en die Progressiewe Party se A.T. Brennan se 721 vir 'n meerderheid van 4 909. In 1966 is dit weer 'n driehoekige stryd met Smit wat nou 'n meerderheid van 4 968 behaal teen die VP se Morkel. Die PP-kandidaat, H.E. Spottiswoorde, kry dié keer net 416 stemme.

Smit behou Stellenbosch in 1970 toe die Herstigte Nasionale Party die eerste keer 'n kandidaat stel, maar hulle P. van A. van der Spuy kry net 231 stemme, die PP se A. Schoonwinkel 632, die VP se David de Villiers Graaff 3 632 en Smit 8 325, 'n meerderheid van 4 693. Ondanks die verbeterde vertoning in 1970 stel die VP nie weer 'n kandidaat in 1974 nie. Die PP se Jan van Eck kry 1 703 stemme en Smit 7 303 vir sy grootste meerderheid tot nog toe van 5 600 stemme.

In 1977 en 1981 wen die NP gemaklik op Stellenbosch, maar in 1987 daag dr. Esther Lategan, 'n onafhanklike, die NP-kandidaat uit en verloor met net sowat 1 700 stemme. Sy sluit later aan by Wynand Malan se Nasionale Demokratiese Beweging. Die NP wen Stellenbosch vir oulaas in 1989 teen die Demokratiese Party. 

Bredasdorp, Caledon, Ceres, Clanwilliam, Helderberg, Hottentots-Holland, Malmesbury, Moorreesburg, Paarl, Piketberg, Riversdal, Swellendam, Valsbaai, Wellington, Worcester



</doc>
<doc id="57958" url="https://af.wikipedia.org/wiki?curid=57958" title="Schmidtsdrif">
Schmidtsdrif

Schmidtsdrif is 'n klein nedersetting in Pixley ka Seme-distriksmunisipaliteit in die Noord-Kaap, Suid-Afrika. Die dorpie het ontwikkel langs die drif wat die Vaalrivier kruis op die hoofroete van Kimberley na Griekwastad en Campbell, sowat 40 km wes.

Die geskiedenis van Schmidtsdrift kan teruggespoor word na 1827 toe dit as kroontrustgrond verklaar is en deur die Tswana-sprekende Batlhaping asook Griekwas bewoon is. Die bedreiging van hervestiging in die 1950's dwing sommige van die Griekwafamilies om hulself as Batlhaping voor te doen; hulle staan later bekend as die Kleinfonteintjie gemeenskap. Diegene van die Griekwas wat nie hul Batlhaping-bloedlyn kan bewys nie word later met geweld verwyder. Uiteindelik het die "swart kol" beleid die verwydering van meer as 1 000 Tswana (Batlhaping) huishoudings in 1968 tot gevolg, meeste is met gewere gedwing om op militêre trokke te klim.

Die voormalige Schmidtsdrift plase het voortbestaan as staatsgrond. Die Suid-Afrikaanse Weermag se Infanteriebataljon verkry gebruikreg daarvan in 1974 wat lei tot die stigting van 'n militêre opleidingsbasis.

Ná Namibië se onafhanklikheid in 1990 is oudlede van 31 Bataljon (die sogenaamde Boesmanbataljon), wat bestaan het uit !Xun (bekend as Vasekele) en Khwe (ook bekend as Mbarakwengo), in 'n tentdorp naby Schmidtsdrift gevestig. Hulle is lank gelede deur die Suid-Afrikaanse Weermag gewerf om in die noorde van Namibië teen SWAPO te veg. In 2003 het die meeste van die !Xun en Khwe-gemeenskap na Platfontein buite Kimberley verskuif, na die suksesvolle grondeis op Schmidtsdrift deur die destydse Batlhapinginwoners.

Die dorp huisves 'n gelyknamige diamantmyn wat 80% besit word deur "Lonrho Mining" en 20% deur die "Schmidtsdrift Communal Property Association". In Junie 2008 is 'n 18.39 karaat diamant in die myn ontdek.




</doc>
<doc id="57960" url="https://af.wikipedia.org/wiki?curid=57960" title="Marchand">
Marchand

Marchand is 'n klein dorpie in die Noord-Kaap, Suid-Afrika en is 10 km stroomaf langs die Oranjerivier vanaf Kakamas.

Die dorpie is vernoem na ds BPJ Marchand, predikant van die NG Gemeente te Knysna. Hy het reeds vanaf 1886 begin met 'n veldtog vir hulp aan armlastige mense wat op die besproeiingsnedersetting by Kakamas uitgeloop het.

Die belangrikste ekonomiese bedrywigheid is droë vrugte; sultanas en rosyne word van hier uitgevoer. Baie halfedelstene soos rooskwarts, tieroog, agaat, jaspis, granaat, toermalyn en ametis word in die omgewing gevind.




</doc>
<doc id="57962" url="https://af.wikipedia.org/wiki?curid=57962" title="Addo">
Addo

Addo is 'n klein nedersetting in die Oos-Kaap, Suid-Afrika. Die dorpie lê op die R 335 hoofweg en is ook 'n spoorweghalte op die hooftrajek vanaf Port Elizabeth na die noorde. 

Dit is een van die ingange na die Addo-Olifant Nasionale Park. Die naam word ook gedra deur 'n spoorwegstasie, poskantoor en 'n brug. Dit is van Khoikhoi oorsprong en beteken waarskynlik "melkboskloof".




</doc>
<doc id="57964" url="https://af.wikipedia.org/wiki?curid=57964" title="Colchester, Oos-Kaap">
Colchester, Oos-Kaap

Colchester is 'n nedersetting in die Nelson Mandelabaai Metropolitaanse Munisipaliteit in die Oos-Kaap, Suid-Afrika. Dit lê naby die monding van die Sondagsrivier aan die Indiese Oseaan en die N2 nasionale pad gaan langs die dorpie verby.



</doc>
<doc id="57965" url="https://af.wikipedia.org/wiki?curid=57965" title="Bioom">
Bioom

'n Bioom is die versameling fauna en flora wat in 'n habitat leef en 'n bepaalde topografie op die aarde beset. Die verspreiding van fauna en flora word bepaald deur die heersende klimaat en geografiese omstandighede. Dit staan ook as vegetasiegordels bekend.

Die ses primêre biome is:

Daar is egter ook subvariasies, soos tropiese reënwoude binne tropiese bosse of mikrobiome soos die risosfeer.


</doc>
<doc id="57968" url="https://af.wikipedia.org/wiki?curid=57968" title="Eponiem">
Eponiem

'n Eponiem is die naam van 'n persoon, eg of fiktief, wat gebruik word om 'n bepaalde objek of aktiwiteit mee aan te dui. Met ander woorde, 'n eienaam wat as 'n soortnaam gebruik word.

'n Omgekeerde eponiem ontstaan as 'n fiktiewe legendariese karakter geskep word om 'n term te verduidelik.




</doc>
<doc id="57971" url="https://af.wikipedia.org/wiki?curid=57971" title="Zvishavane">
Zvishavane

Zvishavane (tot ongeveer 1982 Shabani) is 'n dorp in suidelike Zimbabwe, in die provinsie van Midlands met ongeveer 35,000 inwoners (2002).


</doc>
<doc id="57991" url="https://af.wikipedia.org/wiki?curid=57991" title="Die Perse">
Die Perse

Die Perse (Grieks: Πέρσαι, "Persai") is 'n Atheense tragedie deur die antieke Griekse dramaturg Aischulos. As 'n werk wat oorspronklik in 472 v.C. saamgestel is, bly dit die oudste behoue toneelstuk in die geskiedenis van teater. Dit dramatiseer die Persiese reaksie op nuus van hulle militêre nederlaag by die Slag van Salamis (480 v.C.), 'n beslissende tydvak in die Grieks-Persiese oorloë; as sulks, is die toneelstuk ook vernaam as die enigste behoue Griekse tragedie wat op eietydse gebeure heenwys.

"Die Perse" was die tweede deel van 'n trilogie wat die eerste prys verwerf het by die dramakompetisies in Athene se Stadsdionysië in 472 v.C., met Perikles wat as "choregos" opgetree het. Die eerste toneelstuk in die trilogie het "Phineas" geheet; dit het vermoedelik gehandel oor Jason en die Argonoute se redding van koning Phineas, wat om Zeus se onthalwe deur die monsteragtige harpye geteister is. Die onderwerp van die derde toneelstuk, "Glaukos", was òf 'n mitiese Korinthiese koning wat deur sy perde verorber is omdat hy die godin Aphrodite vererg het, òf andersins 'n Boiotiese landbouer wat 'n towerkruid geëet het wat hom dan in 'n seegodheid getransformeer het, wat oor die gawe van profesie beskik het. In "Die Perse", ontlok Ahasveros die gramskap van die gode vir sy hovaardige kampanje teen Griekeland in 480/79 v.C.; die fokus van die drama is die neerlaag van Ahaseros se vloot by Salamis. Gegewe Aischulos se voorkeur vir die skryf van aaneengeskakelde trilogië, mag die tema van goddelike retribusie die drie verbind. Sommige het aangevoer dat hierdie toneelstukke onregstreeks die gebeure van die Persiese inval kon voorspel. Gebaseer op hul vermoedelike inhoud, is Ahasveros se opmars deur Thrakië en sy neerlaag by die Slag van Plataia in 479, onderskeidelik, moontlike kandidate. 

Die saterspel volgend op die trilogie was "Prometheus Pyrkaios", wat weergegee kan word as "Prometheus die Vuurmaker" of "Prometheus die Vuurstoker", wat 'n komiese uitbeelding was van die titaan se vuurdiefstal. Verskeie fragmente van "Prometheus Pyrkaios" bestaan vandag, en volgens Plutarchus was een daarvan 'n stelling deur Prometheus, waarin hy 'n sater waarsku wat die vuur wou kus en omhels, dat hy sal "rou oor sy baard" indien hy sou. 'n Ander fragment van "Prometheus Pyrkaios" is deur Herbert Weir Smyth weergegee as: "En behoed jou wel deeglik, sodat jou gesig die gloed vermy; want dit is skerp en dodelik – skroeiend die asem daarvan."

"Die Perse" speel af in Soesa, Iran, wat destyds een van die hoofstede van die Persiese Ryk was, en word geopen met 'n koor van ou manne van Soesa, kort voor die toetrede van die koninginmoeder, Atossa, wat ook wag op nuus van haar seun Ahasveros se kampanje teen die Grieke. As uitdrukking van haar benoudheid en ongemak, lewer Atossa "wat moontlik die eerste droomsekwensie in Europese teater is." Dit is 'n ongewone begin vir 'n tragedie deur Aischulos; gewoonlik sal die koor eers effe later te voorskyn kom, na 'n toespraak deur 'n mindere karakter. 'n Uitgeputte boodskapper arriveer, wat 'n grafiese beskrywing gee van die Slag van Salamis en die grimmige uitkoms daarvan. Hy vertel van die Persiese neerlaag, die name van die Persiese generaals wat gesneuwel het, en dat Ahasveros ontsnap het en op pad terug is. Die hoogtepunt van die boodskapper se toespraak is sy weergawe van die strydkreet van die Grieke tydens hul stormloop: ""Voort, seuns van Griekeland! Bevry / Jul vaderland, jul kinders, vroue, / Tuistes van jul voorgeslagte en tempels van jul gode! / Red almal, of almal is verlore!"" (401-405). 

By die graftombe van haar ontslape gade Darius, vra Atossa die koor om sy gees op te roep: "Sekere uitweg ken hy, moontlik, / Ken rampspoed se kuur" antwoord hulle. By die aanhoor van die Persiese nederlaag, verdoem Darius die hovaardy van sy seun se besluit om Griekeland binne te val. In besonder betig hy 'n onvrome Ahasveros se besluit om 'n brug oor die Hellespont te bou om die Persiese mag se opmars te vergemaklik. Voor hy afskeid neem, profeteer die gees van Darius 'n verdere Persiese nederlaag by die Slag van Plataia (479 v.C.): "Waar die vlakte welig en groen groei, / Waar Asopos se stroom gedy in ryk Boiotia se grond, / Die moeder van rampe wag op hulle daar, / Loon vir hoogmoed, vir versmading van God." Ahasveros arriveer eindelik, geklee in voddeklere ("smart oorweldig," sê die koningin net voor sy aankoms, "maar meer as enigiets doen dit hartewee / om te hoor hoe my seun, my prins, / vodde dra, pluiens" (845-849)) en onbestendig na sy verpletterende neerlaag. Die res van die drama (908-1076) bestaan uit slegs die koning, met die koor wat bystaan met 'n liriese "kommós" wat Persië se epiese verlies betreur.

Aischulos was nie die eerste om 'n toneelstuk oor die Perse te skryf nie — sy ouer tydgenoot Phrynichos het twee toneelstukke oor hulle geskryf. Die eerste, "Die plundering van Milete" (in 493 v.C. geskryf, 21 jaar voor Aischulos se werk), het gehandel oor die uitdelging van die Ioonse kolonie van Athene in Klein-Asië deur die Perse; vir sy uitbeelding van hierdie grimmige neerlaag, wat die klem geplaas het op Athene se afstanddoening van haar kolonie, is Phrynichos beboet, en 'n wet is deurgevoer wat verdere opvoerings van sy toneelstuk verbied het. Die tweede, "Fenisiese Vroue" (in 476 v.C. geskryf, vier jaar voor Aischulos se weergawe), het dieselde geskiedkundige gebeurde as Aischulos se "Perse" behandel. Hierdie toneelstukke van Phrynichos is vandag verlore.

Interpretasies van "Perse" lees die toneelstuk hetsy as simpatiek jeens die verslane Perse, of andersins as 'n viering van 'n Griekse sege binne die konteks van 'n voortslepende oorlog. Die simpatieke skool kan aanspraak maak op die aansienlike gewig van Aristoteliaanse kritiek wat dit ondersteun; en inderdaad ontlok wellig elke ander behoue Griekse tragedie 'n gehoor se simpatie vir een of meer karakters op die verhoog. Die huldigingskool voer aan dat die stuk deel uitmaak van 'n xenofobiese kultuur wat dit in oorlogstyd moeilik sou vind om te simpatiseer met hul gehate barbaarse vyand. In die toneelstuk, noem Ahasveros sy leed "’n vreugde vir my vyande" (1034).


</doc>
<doc id="57993" url="https://af.wikipedia.org/wiki?curid=57993" title="Klassieke Griekeland">
Klassieke Griekeland

Klassieke Griekeland was ’n tydperk van 200 jaar in Antieke Griekeland tydens die 4de en 5de eeu v.C.. In dié tyd is ’n groot deel van die moderne Griekeland deur die Persiese Ryk verower, en het dit weer onafhanklik geword en ’n groot invloed op die Romeinse Ryk gehad. Dit het ook ’n belangrike rol gespeel in die vorming van die Westerse beskawing. ’n Groot deel van die Westerse politiek, kunsidees, wetenskaplike beginsels, letterkunde en filosofie stam uit hierdie tyd in Griekeland se geskiedenis. 

Die tydperk het geduur van die dood van die laaste Atheense tiran in 510 v.C. tot met die dood van Alexander die Grote in 323 v.C. In dié sin het die Klassieke Tydperk gevolg op die Argaïese Tydperk en is dit gevolg deur die Hellenistiese Tydperk.


</doc>
<doc id="57994" url="https://af.wikipedia.org/wiki?curid=57994" title="Esigodini">
Esigodini

Esigodini (tot ongeveer 1982 Essexvale) is 'n dorp in suidwestelike Zimbabwe, 43 km suidwes van Bulawayo. Die dorp het 'n bevolking van 1,492 in die 1982-sensus gehad.


</doc>
<doc id="57996" url="https://af.wikipedia.org/wiki?curid=57996" title="Moedersdag">
Moedersdag

Moedersdag is 'n dag wat moeders en moederskap gedenk. Moedersdag word in Suid-Afrika (en meeste ander Westerse lande) op die tweede Sondag van Mei gevier. Die dag komplementeer Vadersdag, wat vaders en vaderskap gedenk.

Mense wat die dag vier, bederf gewoonlik hulle moeders op die dag. Hulle bedien soms ontbyt aan hulle moeders in die bed en help met kosmaak en ander huishoudelike take. Kaartjies, blomme en geskenke word ook soms op dié dag aan moeders gegee om die dag vir hulle ekstra spesiaal te maak.



</doc>
<doc id="57997" url="https://af.wikipedia.org/wiki?curid=57997" title="Masjonaland-Wes">
Masjonaland-Wes

Masjonaland-Wes is 'n provinsie in noordelike Zimbabwe met sowat 1,2 miljoen inwoners (2002). Die hoofstad is Chinhoyi (voorheen bekend as Sinoia).


</doc>
<doc id="57999" url="https://af.wikipedia.org/wiki?curid=57999" title="Masjonaland-Oos">
Masjonaland-Oos

Masjonaland-Oos is 'n provinsie in noordoostelike Zimbabwe met sowat 1,1 miljoen inwoners (2002). Die hoofstad is Marondera (voorheen bekend as Marandellas).


</doc>
<doc id="58000" url="https://af.wikipedia.org/wiki?curid=58000" title="Masvingo (provinsie)">
Masvingo (provinsie)

Masvingo (voorheen bekend as Victoria) is 'n provinsie in suidoostelike Zimbabwe met sowat 1,3 miljoen inwoners (2002). Die hoofstad is die gelyknamige stad van Masvingo (voorheen bekend as Fort Victoria).


</doc>
<doc id="58002" url="https://af.wikipedia.org/wiki?curid=58002" title="Marzahn">
Marzahn

Marzahn is 'n stadsdeel in die Berlynse distrik Marzahn-Hellersdorf. Die naam "Marzahn" verwys tegelykertyd na die voormalige stadsdistrik Marzahn en die grootste moderne woonstelbuurt op die gebied van die voormalige Duitse Demokratiese Republiek.

Die stadsdeel het sy oorsprong in 'n Middeleeuse "Angerdorf" wat - met nostalgiese elemente - tot vandag bewaar gebly het. In sy omgewing het omstreeks 1900 enkele nuwe buurte met enkelgesinshuise ontstaan. Tussen die tweede helfte van die 1970's en die laat 1980's is rondom die geskiedkundige dorpskern die uitgestrekte woonstelbuurt Marzahn as moderne stadlandskap met baie groen ruimtes opgerig. Vir die nuwe woonstelblokke is merendeels voorafvervaardigde bou-elemente gebruik.

Marzahn is in 1920 saam met ander stede, dorpe en landgoede by die nuwe Groot-Berlyn ingesluit en het tot en met 1979 deel uitgemaak van die stadsdistrik Lichtenberg. Met die bou van die nuwe woonstelbuurt het Marzahn in 1979 'n selfstandige stadsdistrik geword wat naas die stadsdeel Marzahn ook Biesdorf, Hellersdorf, Kaulsdorf en Mahlsdorf ingesluit het. Mahlsdorf, Kaulsdorf en Hellersdorf is in 1986 verenig tot die nuwe stadsdistrik Hellersdorf. As gevolg van die administratiewe hervorming van 2001 is Marzahn en Hellersdorf saamgesmelt om die nuwe stadsdistrik Marzahn-Hellersdorf te vorm.

Enkele gebiede in die noorde van die huidige stadsdeel Marzahn het in 1920 nog nie deel uitgemaak van Groot-Berlyn nie: dele van die destydse distrik Weißensee en die Brandenburgse dorp Ahrensfelde.

Die naam "Marzahn" is vermoedelik van die Slawiese "more" ("meer") of "marcana" (Polabies: "moerasland") afgelei. Die Wuhle-rivier het ná swaar neerslae dikwels sy walle oorstroom en moeraslande gevorm.

Die klemtoon val op die tweede lettergreep: [marˈtsaːn].


</doc>
<doc id="58004" url="https://af.wikipedia.org/wiki?curid=58004" title="Philip Glass">
Philip Glass

Philip Glass is 'n Amerikaanse musikant en komponis. Sy musikale werk word as een van die invloedrykstes van die laat 20ste eeu beskou. Saam met Steve Reich, Terry Riley en La Monte Young het Glass kunsmusiek soos "Minimal music" aan 'n breë publiek bekend gestel.

Al word na Philip Glass se komposisies dikwels as "Minimal music" verwys, het hy hom ten opsigte van sy latere werk van hierdie kategorisering gedistansieer en homself as 'n komponis beskryf wat "musiek met herhalende strukture" skep. Sy vroeë werk deel baie kenmerke met stukke wat gewoonlik as "minimalisties" geklassifiseer word, maar sy musiekstyl het mettertyd verder ontwikkel. So beskou Glass homself tans as 'n "klassisis" en verwys na die feit dat sy musikale opleiding onder meer harmonie en kontrapunt ingesluit het en dat hy saam met Nadia Boulanger die musiek van komponiste soos Franz Schubert, Johann Sebastian Bach en Wolfgang Amadeus Mozart bestudeer het.

Philip Glass is 'n vrugbare komponis: hy het werke vir sy eie musiekensemble, die Philip Glass Ensemble (waar hy steeds klawerbord speel), asook operas, musikale toneelstukke, tien simfonieë, tien concerto's, solostukke, kamermusiek (waaronder strykkwartette en instrumentele sonatas) en filmmusiek geskryf. Drie van sy filmklankbane is vir "Academy Awards" genomineer.

Philip Glass is op 31 Januarie 1937 in Baltimore in die Amerikaanse deelstaat Maryland as seun van Ida (née Gouline) en Benjamin Charles Glass in 'n familie van Joodse immigrante uit Litaue gebore. Sy pa het 'n platewinkel bedryf, en so kon Philip reeds op vroeë ouderdom begin om 'n plateversameling op te bou wat hoofsaaklik uit onverkoopte langspelers bestaan het, met werke van moderne komponiste soos Paul Hindemith, Béla Bartók, Arnold Schönberg en Dmitri Sjostakowitsj asook westerse klassieke musiek (insluitende Ludwig van Beethoven se Strykkwartette en Franz Schubert se Klaviertrio no. 1 wat Glass as 'n groot musikale invloed beskryf het).

Naas sy komposisies volgens die tradisies van westerse klassieke musiek, word Glass se musiek ook met rock, ambient, elektroniese musiek en wêreldmusiek verbind. Vroeë bewonderaars van sy musikale minimalisme sluit musici soos Brian Eno en David Bowie in. Twee langspelers, wat uit die samewerking tussen Eno en Bowie in die laat 1970's in Berlyn voortgespruit het – "Low" en "Heroes" – het as inspirasie vir Glass se simfonieë "Low" (Simfonie nr. 1, 1992) en "Heroes" (Simfonie nr. 4, 1996) gedien.



</doc>
<doc id="58005" url="https://af.wikipedia.org/wiki?curid=58005" title="Alt-Marzahn">
Alt-Marzahn

Alt-Marzahn is die geskiedkundige sentrale meent van Marzahn, 'n dorp in die Mark Brandenburg wat in die Middeleeue gestig is en tans deel uitmaak van Berlyn. Dit is ook die naam van die straat wat om die meent loop.

Die historiese middedorp met sy lae huise, die kerkgebou met die pastoor- en gemeentehuis, die geskiedkundige straatplaveisel, enkele huise en groen ruimtes buite die middedorp is in 1977 as argitektoniese gedenkwaardighede aangewys. Die tradisionele dorpsvorm met die spilvormige sentrale meent het tot vandag bewaar gebly.

Die eerste bewoners het hulle vermoedelik vanaf die tweede kwart van die 13de eeu in die dorpsgebied gevestig. Die dorpsuitleg en groepering van woonhuise en plase rondom die sentrale meent of plein (Duits: "Dorfanger") langs die pad na Frankfurt (Oder) en Altlandsberg dateer uit hierdie tydperk, net soos die eerste middeleeuse veldsteenkerk op die meent. Dié sakrale gebou is van steen gebou, terwyl die middeleeuse plase gewoonlik as vakwerkhuise opgerig is. 

Op 19 November 1300 het markgraaf Albrecht III die besittings van nonne in die klooster Friedlant bevestig - drie hoewe land in die dorp Morczane. Dit is die eerste historiese verwysing na Marzahn. Die landboek van keiser Karel IV van 1375 lys 52 hoewe in Marzahn op. In 1421 was groot dele van die dorp in besit van die Von Lindenberg-gesin, wat tot in die laat 16de eeu hier woonagtig was.

Grys syfers dui sakegeboue aan. Die groen syfers verwys na die volgende geboue:


</doc>
<doc id="58007" url="https://af.wikipedia.org/wiki?curid=58007" title="Dnjepr">
Dnjepr

Die Dnjepr (Russies: Днепр; Belarussies: Дняпро; Oekraïns: Дніпро, Dnipro) is die vierde langste rivier in Europa en vloei van Rusland deur Belarus en die Oekraïne na die Swartsee.
Die totale lengte is 2 290 km en dit het ’n stroomgebied van 516 300 km². Die Dnjepr is bekend vir sy damme en hidroëlektrisiteitstasies. Dit is ’n belangrike begaanbare waterweg vir die ekonomie van die Oekraïne en is deur die Dnjepr-Boeg-kanaal verbind aan ander waterweë in Europa.

Die naam Dnjepr is afgelei van Iraanse Sarmaties ("Dānu apara", "die ver rivier"). (Daarteenoor beteken Dnjester die "naby rivier".)



</doc>
<doc id="58010" url="https://af.wikipedia.org/wiki?curid=58010" title="Oeral-rivier">
Oeral-rivier

Die Oeral (Russies: Урал; Kasaks: Жайық, "Zjajik") is die derde langste rivier in Europa. Dit was voor 1775 bekend as die Jaïk (Russies: Яик).

Dit ontstaan in die suidelike Oeralgebergte, vloei deur Rusland en Kasakstan, en eindig in die Kaspiese See. Sy totale lengte is 2 428 km. Die Oeral en die Wolga is van die grootste riviere wat in die Kaspiese See loop.

Die rivier was tot in 1775 bekend as die Jaïk. Op ’n kaart van Ptolemeus uit die 2de eeu n.C. is dit as die Jajykon aangedui. Die naam Jaïk is van Turkse oorsprong en word vandag nog amptelik in Kazachs en Basjkiries gebruik. Dit is ook soms in Europese dokumente die "Rhymnus fluvius" genoem.


</doc>
<doc id="58011" url="https://af.wikipedia.org/wiki?curid=58011" title="Onderwerp">
Onderwerp

'n Onderwerp (Latyn: "subiectus" wat "onderliggend" beteken) kan verwys na:



</doc>
<doc id="58012" url="https://af.wikipedia.org/wiki?curid=58012" title="Onderwerp (taalkunde)">
Onderwerp (taalkunde)

Die onderwerp (ook die "subjek" genoem) van 'n sin is die gedeelte wat bepaal hoe die persoonsvorm daar uitsien. Meestal verwys die onderwerp na iets of iemand wat 'n handeling uitvoer. Die onderwerp kan maklik geïdentifiseer word deur te vra "wie/wat".



</doc>
<doc id="58015" url="https://af.wikipedia.org/wiki?curid=58015" title="Sidbury">
Sidbury

Sidbury is 'n klein nedersetting in die Oos-Kaap, Suid-Afrika. Die dorp is in 1820 gestig nadat lt. Richard Daniell 32 setlaars op eie koste hierheen gebring het. Hy het die dorp na sy huis in Engeland vernoem. In 1838 het lt Daniell ook die St. Pieterkerk gebou in die dorpie.




</doc>
<doc id="58016" url="https://af.wikipedia.org/wiki?curid=58016" title="Slag van Kakamas">
Slag van Kakamas

Die Slag van Kakamas het op 4 Februarie 1915 plaasgevind tydens die Eerste Wêreldoorlog. 

Nadat die Unie van Suid-Afrika hulle aan die Britse kant geskaar het, is daar besluit om Duits-Suidwes in te val. 'n Invalsmag van 6 000 man is by Kakamas saamgetrek.

Die Duitse bevelvoerder het 'n verkenningsmag gestuur om die twee ponte wat deur die Suid-Afrikaanse magte bewaar is aan te val. Op die oggend van 4 Februarie het vier Duitse kanonne op die Suid-Afrikaanse magte losgetrek terwyl die verkenningsmag op die verdedigers om die ponte begin skiet het. Na 'n geveg van ses uur het die Duitse magte teruggeval en het sewe man tydens die slag verloor. 'n Gedenkteken is deur 'n Duitse organisasie vir oorloggrafte in 1960 daar opgerig. Ses van die sewe soldate is later herbegrawe. 




</doc>
<doc id="58020" url="https://af.wikipedia.org/wiki?curid=58020" title="Putsonderwater">
Putsonderwater

Putsonderwater is 'n nedersetting en spoorweghalte in die Noord-Kaap. Die dorpie is op die pad R383 'n 70 km oosnoordoos van Kenhardt.

Water was nog altyd belangrik vir oorlewing in die streek. Volgens die stories het David Ockhuis en sy seuns 'n put gegrawe en 'n sterk stroom water gekry. Hy versteek toe die put en hou die nuus stil dat hy water gekry het, wetende dat hy dan 'n gemerkte man sou wees. Aan almal wat daarna navraag gedoen het oor water uit 'n put, sê hy dan: "Ja, ek het 'n put, maar dit is 'n put sonder water". Die put lewer nog steeds water.

Bartho Smit het in 1962 'n drama geskryf met die naam van die dorp as titel.




</doc>
<doc id="58023" url="https://af.wikipedia.org/wiki?curid=58023" title="Karkams">
Karkams

Karkams is 'n klein dorp in die Noord-Kaap, Suid-Afrika langs die N7 nasionale pad. Dit is noord van Garies. Die naam is afgelei van 'n Khoikhoi woord of uitdrukking wat met water te doen het. Dit is al vertaal as 'vlak water', 'skaars water', of selfs 'springende water' verwysende na die artesiese put in die omgewing.




</doc>
<doc id="58024" url="https://af.wikipedia.org/wiki?curid=58024" title="Soebatsfontein">
Soebatsfontein

Soebatsfontein is 'n klein nedersetting in die Noord-Kaap, Suid-Afrika. Dit is noordoos van Hondeklipbaai en wes van Kamieskroon.

Die naam het ontstaan toe Hendrik Stievert in 1798 in hegtenis geneem is deur Boesmans onder bevel van Barend Goeieman by die fontein. Hendrik was toe die plaasvoorman van die weduwee Van der Westhuizen. Sy Khoikhoi veewagter het hom hoor soebat vir sy lewe - tevergeefs.

Vandag loop die grense van sewe plase by die fontein bymekaar.




</doc>
<doc id="58027" url="https://af.wikipedia.org/wiki?curid=58027" title="Grootmis">
Grootmis

Grootmis is 'n klein nedersetting in die Noord-Kaap, Suid-Afrika. Die dorpie is geleë langs die Buffelsrivier sowat 10 km vanaf die Atlantiese kus. Die naam is afgelei van die swaar mis wat gereeld in die vroeë oggend van die see inrol.




</doc>
<doc id="58031" url="https://af.wikipedia.org/wiki?curid=58031" title="Komaggas">
Komaggas

Komaggas is 'n klein nedersetting in die Noord-Kaap, Suid-Afrika. Die naaste groot dorp is Springbok, Noord-Kaap.

Die nedersetting het ontstaan in 1829 toe 'n sendingstasie gestig is deur eerw. J.H. Schmelen van die Londense Sendinggenootskap. In 1843 is dit aan die Rynse Sendinggenootskap oorgedra en in 1926 aan die NG Kerk. Eerw. Gottlieb Weich, Rynse sendeling en stamvader van die familie Weich in Suid-Afrika, was die hoof van die stasie vanaf eerw. Schmelen se dood in 1847 tot omstreeks 1881.




</doc>
<doc id="58033" url="https://af.wikipedia.org/wiki?curid=58033" title="Anenouspas">
Anenouspas

Die Anenouspas op die R382 verbind Steinkopf (op die R7-hoofpad na Namibië) met die hawe van Port Nolloth aan die Atlantiese Oseaan. Die pas gaan 20 km wes van Steinkopf oor die Klipfonteinbergreeks. Aanvanklik is die pad gebou vir die vervoer van kopererts van die myne rondom Okiep en Concordia na Port Nolloth (in die Richtersveld) vir verskeping na die buiteland. In 1953 is die pad ingrypend verlê en verbou. Sestien kilometer nuwe pad is gebou waarvan die pas 5 km beslaan. Op 10 Julie 1953 het die minister van lande, Paul Sauer, die openingseremonie waargeneem. Weens verdere ontwikkelinge in die mynbedryf (veral koper en diamante) in dié deel van die land is die pas in 1979 verder verbeter en geteer. Die pas bereik 'n maksimum hoogte van 950 m bo seevlak en 'n gradiënt van 1:25.




</doc>
<doc id="58038" url="https://af.wikipedia.org/wiki?curid=58038" title="Manicaland">
Manicaland

Manicaland is 'n provinsie in oostelike Zimbabwe met sowat 1,6 miljoen inwoners (2002). Die hoofstad is Mutare (voorheen bekend as Umtali).


</doc>
<doc id="58041" url="https://af.wikipedia.org/wiki?curid=58041" title="Boerewors">
Boerewors

Boerewors bestaan uit maalvleis en vet wat met kruie en sout gemeng is, en in 'n aaneenlopende derm gestop is, gereed vir braai of bak. Oorspronklik is skaap- en visderms gebruik vir die omhulsel, maar vandag word amper uitsluitlik kunsmatige derms gebruik. Boerewors is veral gewild in Suid-Afrika en omliggende lande.

Daar bestaan 'n wetlike vereiste in Suid-Afrika vir slaghuise wat boerewors verkoop. Boerewors moet 'n minimum van 70% vleis bevat, dus kan goedkoop "vullers" soos graan, brood, soja of water nie onbeperk bygevoeg word tydens die maak daarvan nie. Goedkoper wors wat só "verdun" word, staan as braaiwors, ekono-wors of "sausages" bekend.

Net soos die woord braai, is die woord "boerewors" ook onveranderd in Engels en meeste Suider-Afrikaanse tale opgeneem.



</doc>
<doc id="58048" url="https://af.wikipedia.org/wiki?curid=58048" title="Slurry">
Slurry

Slurry is 'n nedersetting in die Noordwes, Suid-Afrika. Die dorpie is tussen Zeerust en Mahikeng op die R27 hoofpad. In 1916 is 'n groot sementaanleg op die plaas Rietvallei opgerig en die meeste inwoners is werksaam by die aanleg. Die kalkklip word naby die dorp gemyn en die naam is afgelei van die Engelse woord "slurry" vir die mengsel van grondstowwe.




</doc>
<doc id="58049" url="https://af.wikipedia.org/wiki?curid=58049" title="Maanhaarrand">
Maanhaarrand

Maanhaarrand is klein nedersetting in Noordwes, Suid-Afrika. Die dorpie is naby die voet van die Magaliesberg op die R24 hoofpad tussen Krugersdorp en Rustenburg. Die naam is afgelei van die rotsriwwe in die omgewing wat soos die maanhare van 'n leeu lyk. Die nedersetting is aan die suidekant kant van Breedtsnek.




</doc>
<doc id="58053" url="https://af.wikipedia.org/wiki?curid=58053" title="Rust de Winterdam">
Rust de Winterdam

Die Rust de Winterdam is in die Elandsrivier in die Limpopoprovinsie van Suid-Afrika. Die dam is in die 1920's gebou en het 'n bakmaat van 28 miljoen m agter 'n wal van 31 m. Die dam word vir besproeiing gebruik. Die naam is afgelei van boere wat in die winter hulle vee hiernatoe gebring het.




</doc>
<doc id="58054" url="https://af.wikipedia.org/wiki?curid=58054" title="Mara">
Mara

Mara is 'n klein nedersetting in Limpopo, Suid-Afrika. Die dorpie is 30 km wes van Louis Trichardt op die R522 hoofpad. Die naam is afgelei van die Bybelse woord wat 'bitter water' beteken (Eksodus 15:23) na aanleiding van die bitter water wat in die omgewing gevind word. Die Maraproefplaas is hier naby waar prof. J.C. Bonsma die Bonsmarabeesras ontwikkel het. Vivo en Buysdorp is wes van Mara.




</doc>
<doc id="58055" url="https://af.wikipedia.org/wiki?curid=58055" title="Devon, Gauteng">
Devon, Gauteng

Devon is 'n klein myndorpie in Gauteng, Suid-Afrika. Die dorpie is 40 km suidoos van Springs. Die dorp is glo deur die landmeter vernoem na die graafskap Devon in Engeland.




</doc>
<doc id="58057" url="https://af.wikipedia.org/wiki?curid=58057" title="Eichsfeld">
Eichsfeld

Die Eichsfeld [ˈaɪksfɛlt] is 'n historiese landskap in die noordooste van die Duitse deelstaat Nedersakse, die noordweste van Thüringen en die noordooste van Hesse tussen die Harz-bergreeks en die Werra-rivier. Die grootste nedersettings in die Eichsfeld is die stede Dingelstädt, Duderstadt, die herstellingsoord Heiligenstadt en Leinefelde-Worbis asook die dorp Gieboldehausen.

Die administratiewe distrik Eichsfeld het sy naam aan die landskap ontleen, alhoewel net 'n deel van die nedersettings in die historiese Eichsfeld binne die distriksgrense geleë is en ook dele van ander landskappe by dié distrik ingesluit is.

Die Eichsfeld het as deel van die Vorsbisdom Mainz eeue lank soos 'n eiland te midde van 'n merendeels Protestantse gebied geleë. Die sogenaamde "Mainzer Rad" as deel van die plaaslike wapen verwys nog steeds na hierdie politieke en godsdienstige status wat 'n besondere karakter aan die landskap gegee het. So het die Eichsfeld ook ná die Reformasie Rooms-Katoliek gebly en het sy identiteit in die gemeenskaplike geloof en tradisies gevind.

Die kerklike lewe is ook nie deur die politieke ontwikkeling ná die Tweede Wêreldoorlog geraak nie toe groot dele van die Eichsfeld deel uitgemaak het van die Duitse Demokratiese Republiek (DDR). Dit was die grootste streek in die DDR met 'n oorwegend Rooms-Katolieke bevolking. Die persentasie gereelde kerkgangers is steeds bo die gemiddelde van Duitsland. Sint Martin van Tours is die tradisionele beskermheilige van die Eichsfeld. Die Eichsfeldlied is die nie-amptelike volkslied van die streek.

Die plaaslike kookkuns het met sy wors-, tert- en ander spesialiteite bekendheid buite die grense van die landskap verwerf.


</doc>
<doc id="58058" url="https://af.wikipedia.org/wiki?curid=58058" title="Devon (dubbelsinnig)">
Devon (dubbelsinnig)

Devon kan verwys na:

Asook verskeie ander plekke.


</doc>
<doc id="58061" url="https://af.wikipedia.org/wiki?curid=58061" title="Colchester (dubbelsinnig)">
Colchester (dubbelsinnig)

Colchester kan verwys na:

Asook verskeie ander plekke.


</doc>
<doc id="58062" url="https://af.wikipedia.org/wiki?curid=58062" title="Swellendam (kiesafdeling)">
Swellendam (kiesafdeling)

Swellendam was 'n kiesafdeling vir die Suid-Afrikaanse Volksraad en die Kaaplandse Provinsiale Raad van die eerste algemene verkiesing ná Uniewording in 1910.





</doc>
<doc id="58063" url="https://af.wikipedia.org/wiki?curid=58063" title="Ladybrand (kiesafdeling)">
Ladybrand (kiesafdeling)

Ladybrand was 'n kiesafdeling in die Vrystaat vir die Suid-Afrikaanse Volksraad vanaf die eerste algemene verkiesing ná Uniewording in 1910.



</doc>
<doc id="58064" url="https://af.wikipedia.org/wiki?curid=58064" title="Rouxville (kiesafdeling)">
Rouxville (kiesafdeling)

Rouxville was 'n kiesafdeling in die Vrystaat vir die Suid-Afrikaanse Volksraad vanaf die eerste algemene verkiesing ná Uniewording in 1910.



</doc>
<doc id="58065" url="https://af.wikipedia.org/wiki?curid=58065" title="Smithfield (kiesafdeling)">
Smithfield (kiesafdeling)

Smithfield was 'n kiesafdeling in die Vrystaat vir die Suid-Afrikaanse Volksraad vanaf die eerste algemene verkiesing ná Uniewording in 1910.



</doc>
<doc id="58066" url="https://af.wikipedia.org/wiki?curid=58066" title="Vredefort (kiesafdeling)">
Vredefort (kiesafdeling)

Vredefort was 'n kiesafdeling in die Vrystaat vir die Suid-Afrikaanse Volksraad vanaf die eerste algemene verkiesing ná Uniewording in 1910.



</doc>
<doc id="58067" url="https://af.wikipedia.org/wiki?curid=58067" title="Winburg (kiesafdeling)">
Winburg (kiesafdeling)

Winburg was 'n kiesafdeling in die Vrystaat vir die Suid-Afrikaanse Volksraad vanaf die eerste algemene verkiesing ná Uniewording in 1910.



</doc>
<doc id="58068" url="https://af.wikipedia.org/wiki?curid=58068" title="Langlaagte (kiesafdeling)">
Langlaagte (kiesafdeling)

Langlaagte was 'n kiesafdeling in Transvaal vir die Suid-Afrikaanse Volksraad en die Transvaalse Provinsiale Raad vanaf die eerste algemene verkiesing ná Uniewording in 1910.



</doc>
<doc id="58069" url="https://af.wikipedia.org/wiki?curid=58069" title="Lichtenburg (kiesafdeling)">
Lichtenburg (kiesafdeling)

Lichtenburg was 'n kiesafdeling in Transvaal vir die Suid-Afrikaanse Volksraad en die Transvaalse Provinsiale Raad vanaf die eerste algemene verkiesing ná Uniewording in 1910.



</doc>
<doc id="58070" url="https://af.wikipedia.org/wiki?curid=58070" title="Losberg (kiesafdeling)">
Losberg (kiesafdeling)

Losberg was 'n kiesafdeling in Transvaal vir die Suid-Afrikaanse Volksraad en die Transvaalse Provinsiale Raad vanaf die eerste algemene verkiesing ná Uniewording in 1910.



</doc>
<doc id="58071" url="https://af.wikipedia.org/wiki?curid=58071" title="Lydenburg (kiesafdeling)">
Lydenburg (kiesafdeling)

Lydenburg was 'n kiesafdeling in Transvaal vir die Suid-Afrikaanse Volksraad en die Transvaalse Provinsiale Raad vanaf die eerste algemene verkiesing ná Uniewording in 1910.



</doc>
<doc id="58072" url="https://af.wikipedia.org/wiki?curid=58072" title="Marico (kiesafdeling)">
Marico (kiesafdeling)

Marico was 'n kiesafdeling in Transvaal vir die Suid-Afrikaanse Volksraad en die Transvaalse Provinsiale Raad vanaf die eerste algemene verkiesing ná Uniewording in 1910.




</doc>
<doc id="58073" url="https://af.wikipedia.org/wiki?curid=58073" title="Middelburg (kiesafdeling)">
Middelburg (kiesafdeling)

Middelburg was 'n kiesafdeling in Transvaal vir die Suid-Afrikaanse Volksraad en die Transvaalse Provinsiale Raad vanaf die eerste algemene verkiesing ná Uniewording in 1910.



</doc>
<doc id="58074" url="https://af.wikipedia.org/wiki?curid=58074" title="Potchefstroom (kiesafdeling)">
Potchefstroom (kiesafdeling)

Potchefstroom was 'n kiesafdeling in Transvaal vir die Suid-Afrikaanse Volksraad en die Transvaalse Provinsiale Raad vanaf die eerste algemene verkiesing ná Uniewording in 1910.



</doc>
<doc id="58075" url="https://af.wikipedia.org/wiki?curid=58075" title="Pretoria-Distrik (Noord) (kiesafdeling)">
Pretoria-Distrik (Noord) (kiesafdeling)

Pretoria-Distrik (Noord) was 'n kiesafdeling in Transvaal vir die Suid-Afrikaanse Volksraad en die Transvaalse Provinsiale Raad vanaf die eerste algemene verkiesing ná Uniewording in 1910.



</doc>
<doc id="58076" url="https://af.wikipedia.org/wiki?curid=58076" title="Pretoria-Distrik (Suid) (kiesafdeling)">
Pretoria-Distrik (Suid) (kiesafdeling)

Pretoria-Distrik (Suid) was 'n kiesafdeling in Transvaal vir die Suid-Afrikaanse Volksraad en die Transvaalse Provinsiale Raad vanaf die eerste algemene verkiesing ná Uniewording in 1910.



</doc>
<doc id="58077" url="https://af.wikipedia.org/wiki?curid=58077" title="Pretoria-Oos (kiesafdeling)">
Pretoria-Oos (kiesafdeling)

Pretoria-Oos was 'n kiesafdeling in Transvaal vir die Suid-Afrikaanse Volksraad en die Transvaalse Provinsiale Raad vanaf die eerste algemene verkiesing ná Uniewording in 1910.



</doc>
<doc id="58078" url="https://af.wikipedia.org/wiki?curid=58078" title="Pretoria-Wes (kiesafdeling)">
Pretoria-Wes (kiesafdeling)

Pretoria-Wes was 'n kiesafdeling in Transvaal vir die Suid-Afrikaanse Volksraad en die Transvaalse Provinsiale Raad vanaf die eerste algemene verkiesing ná Uniewording in 1910.



</doc>
<doc id="58079" url="https://af.wikipedia.org/wiki?curid=58079" title="Roodepoort (kiesafdeling)">
Roodepoort (kiesafdeling)

Roodepoort was 'n kiesafdeling in Transvaal vir die Suid-Afrikaanse Volksraad en die Transvaalse Provinsiale Raad vanaf die eerste algemene verkiesing ná Uniewording in 1910.



</doc>
<doc id="58080" url="https://af.wikipedia.org/wiki?curid=58080" title="Rustenburg (kiesafdeling)">
Rustenburg (kiesafdeling)

Rustenburg was 'n kiesafdeling in Transvaal vir die Suid-Afrikaanse Volksraad en die Transvaalse Provinsiale Raad vanaf die eerste algemene verkiesing ná Uniewording in 1910.



</doc>
<doc id="58081" url="https://af.wikipedia.org/wiki?curid=58081" title="Soutpansberg (kiesafdeling)">
Soutpansberg (kiesafdeling)

Soutpansberg was 'n kiesafdeling in Transvaal vir die Suid-Afrikaanse Volksraad en die Transvaalse Provinsiale Raad vanaf die eerste algemene verkiesing ná Uniewording in 1910.



</doc>
<doc id="58082" url="https://af.wikipedia.org/wiki?curid=58082" title="Standerton (kiesafdeling)">
Standerton (kiesafdeling)

Standerton was 'n kiesafdeling in Transvaal vir die Suid-Afrikaanse Volksraad en die Transvaalse Provinsiale Raad vanaf die eerste algemene verkiesing ná Uniewording in 1910.



</doc>
<doc id="58083" url="https://af.wikipedia.org/wiki?curid=58083" title="Troyeville (kiesafdeling)">
Troyeville (kiesafdeling)

Troyeville, gesentreer om die voorstad Troyeville, was 'n kiesafdeling in Transvaal vir die Suid-Afrikaanse Volksraad en die Transvaalse Provinsiale Raad vanaf die eerste algemene verkiesing ná Uniewording in 1910. Morris Kentridge het die kiesafdeling van 17 Junie 1924 tot 10 Maart 1958 (amper 34 jaar) verteenwoordig, eers vir die Arbeidersparty en vanaf omstreeks 1933 vir die Verenigde Party. 



</doc>
<doc id="58084" url="https://af.wikipedia.org/wiki?curid=58084" title="Turffontein (kiesafdeling)">
Turffontein (kiesafdeling)

Turffontein was 'n kiesafdeling in Transvaal vir die Suid-Afrikaanse Volksraad en die Transvaalse Provinsiale Raad vanaf die eerste algemene verkiesing ná Uniewording in 1910. Die naam is ontleen aan óf die plaas óf voorstad Turffontein.



</doc>
<doc id="58085" url="https://af.wikipedia.org/wiki?curid=58085" title="Wakkerstroom (kiesafdeling)">
Wakkerstroom (kiesafdeling)

Wakkerstroom was 'n kiesafdeling in Transvaal vir die Suid-Afrikaanse Volksraad en die Transvaalse Provinsiale Raad vanaf die eerste algemene verkiesing ná Uniewording in 1910.



</doc>
<doc id="58086" url="https://af.wikipedia.org/wiki?curid=58086" title="Waterberg (kiesafdeling)">
Waterberg (kiesafdeling)

Waterberg was 'n kiesafdeling in Transvaal vir die Suid-Afrikaanse Volksraad en die Transvaalse Provinsiale Raad vanaf die eerste algemene verkiesing ná Uniewording in 1910.

Met die verkiesing van P. le R. van Niekerk as senator, nadat hy Waterberg in elke verkiesing tot 1924 gewen het, is adv. Hans Strijdom eenparig as NP-kandidaat benoem. In die verkiesing van 1929 het hy 'n groot oorwinning behaal toe hy 1 156 stemme kry vergeleke met die SAP-kanditaat, F.P. van Deventer, se 573. Hy sou Waterberg tot sy dood verteenwoordig. In 1933 se verkiesing is hy onbestrede verkies, in 1938 wen hy met ’n skrale meerderheid van 242, maar in 1943 met 984, in albei gevalle teen kandidate van die VP. In 1948 het hy sy meerderheid meer as verdubbel tot 2 448; tog het die VP ook in 1953 ’n kandidaat gestel, wat Strijdom met ’n meerderheid van 3 417 verslaan het. Die laaste keer dat hy in Waterberg sou staan, in die 1958, enkele maande voor sy dood toe hy reeds siek was, stoot hy sy meerderheid teenoor die VP op tot 4 774, oftewel ’n meer as 80%-aandeel aan die stemme. So het hy Waterberg van 1929 tot 1958 ononderbroke verteenwoordig.



</doc>
<doc id="58087" url="https://af.wikipedia.org/wiki?curid=58087" title="Wolmaransstad (kiesafdeling)">
Wolmaransstad (kiesafdeling)

Wolmaransstad was 'n kiesafdeling in Transvaal vir die Suid-Afrikaanse Volksraad en die Transvaalse Provinsiale Raad vanaf die eerste algemene verkiesing ná Uniewording in 1910.



</doc>
<doc id="58088" url="https://af.wikipedia.org/wiki?curid=58088" title="Abraham Fischer">
Abraham Fischer

Abraham Fischer (Kaapstad, 9 April 1850 – 16 November 1913) was die eerste en enigste eerste minister van die Oranjerivierkolonie.

Hy ontvang sy opleiding aan die Suid-Afrikaanse Kollege (die latere Universiteit van Kaapstad) en word toegelaat tot die Kaapse Balie. In 1873 is hy getroud met Ana Robertson, die dogter van Skotse immigrante na die Vrystaat. Nadat hy na die Vrystaat verhuis, word hy in 1878 tot die Volksraad verkies en word lid van die uitvoerende raad in 1896. Sy diplomatieke vernuf het die aandag op konferensies getrek. As lid van die amptelike Boeredeputasie wat steun by buitelandse moondhede moes probeer kry vir die beëindiging van die oorlog, vertrek hy saam met Cornelius Hermanus Wessels en A.D.W. Wolmarans na die buiteland op 10 Maart 1900, drie dae voor die Britse magte Bloemfontein beset. Die afvaardiging besoek talle lande in Europa en selfs Rusland en Amerika, maar sonder welslae.

Ná die vredesluiting help hy om die Orangia Unie (voorloper in die Vrystaat van die Regerende Party en later die Suid-Afrikaanse Party) te stig en hy word die party se eerste president. In 1907, met die verkryging van verantwoordelike regering, word hy die eerste (en enigste) eerste minister van die Oranjerivierkolonie. Hy het deelgeneem aan die Nasionale Konvensie en word in 1911 lid van die Geheime Raad.

In 1910 word hy tydens die eerste algemene verkiesing in die Unie van Suid-Afrika onbestrede verkies as lid van die Regerende Party in die Vrystaatse kiesafdeling Bethlehem. Hy is lid van die eerste Unie-kabinet as minister van lande, maar dien net drie jaar tot aan sy dood.

Hy was die oupa van die anti-apartheidsaktivis Bram Fischer.


</doc>
<doc id="58089" url="https://af.wikipedia.org/wiki?curid=58089" title="Buysdorp">
Buysdorp

Buysdorp is 'n klein nedersetting in Limpopo, Suid-Afrika. Die dorpie lê tussen Vivo en Mara op die R522 hoofpad. Die nedersetting het ontstaan toe 'n sendingstasie hier gestig is vir die nakomelinge van Coenraad de Buys. Hy was 'n voëlvryverklaarde swendelaar wat by verskeie swart vroue kinders verwek het. President Paul Kruger het die grond hier aan die Buysmense toegeken.




</doc>
<doc id="58090" url="https://af.wikipedia.org/wiki?curid=58090" title="Mooketsie">
Mooketsie

Mooketsi is 'n klein boerdery nedersetting en spoorweghalte in Limpopo, Suid-Afrika. Die nedersetting is 20 km noordwes van Duiwelskloof. Mooketsi is die hart van Suid-Afrika se wintergroentetuin. Varsprodukte word van hier na die res van Suid-Afrika gestuur gedurende die wintermaande wanneer ryp op die Hoëveld tuinbou verhoed.




</doc>
<doc id="58091" url="https://af.wikipedia.org/wiki?curid=58091" title="Waterval Onder">
Waterval Onder

Waterval Onder is 'n klein dorpie in Mpumalanga, Suid-Afrika. Die dorpie is 8 km oos van Waterval Boven onder die Elandsrivierwaterval. Die dorpie was gebruik as 'n belangrike spoorhoof tydens die bou van die Pretoria-Delagoabaai-spoorlyn. In die dorpie is ook die huis Krugerhof waarin pres. Paul Kruger gewoon het.

Na die val van Pretoria het eers Machadodorp en toe Waterval Onder 'n kort tydperk as die hoofstad van die Zuid-Afrikaansche Republiek gedien. 




</doc>
<doc id="58092" url="https://af.wikipedia.org/wiki?curid=58092" title="Nicolas Jacobus Smit">
Nicolas Jacobus Smit

Nicolas Jacobus Smit (30 Mei 1837, Graaf-Reinet - 4 April 1896) was 'n onder-president van die Zuid-Afrikaansche Republiek en generaal tydens die Eerste Vryheidsoorlog. Na sy geboorte by Graaf-Reinet trek hy saam met sy ouers na die Transvaal. Hier veg hy in die oorloë teen die swart stamme onder andere ook teen die opperhoofde Sechele en Makapan. Hy vestig hom in Potchefstroom en word 'n veldkornet in 1864. In 1876 veg hy teen Sekoekoeni. In 1880 tree hy op sy plaas af maar met die uitbreek van die Eerste Vryheidsoorlog is hy weer na die veld. Hy onderskei hom tydens die Slag van Ingogo. Nadat vrede gesluit was, word hy 'n Volksraadlid vir Middelburg en in 1893 is hy aangestel as lid van die Onafhanklikheids-afvaardiging. In 1886 word hy onder-president van Zuid-Afrikaansche Republiek. Hy is oorlede in 1896.



</doc>
<doc id="58094" url="https://af.wikipedia.org/wiki?curid=58094" title="Spreewald">
Spreewald

Die Spreewald (Neder-Sorbies: "Błóta", "Moerasland") is 'n uitgestrekte laagland en historiese kultuurlandskap in die suidooste van die Duitse deelstaat Brandenburg, geleë in die administratiewe distrikte Dahme-Spreewald en Oberspreewald-Lausitz, sowat 100 kilometer suidoos van Berlyn. Die Spreewald vorm die noordelikste deel van Neder-Lausitz met Cottbus as die politieke en kulturele sentrum. Sy hoofkenmerk is die natuurlike vertakkings van die Spreerivier wat deur kunsmatige kanale aansienlik uitgebrei is. Die rivier- en moeraslandskap word sedert 1991 as Unesco-biosfeerreservaat beskerm.
Dit was veral die Sorbe, 'n Wes-Slawiese volk, wat hul stempel op die kultuurlandskap Spreewald afgedruk het. Die gebied het lankal tot een van die bekendste en gewildste toeristebestemmings in Brandenburg ontwikkel.


</doc>
<doc id="58095" url="https://af.wikipedia.org/wiki?curid=58095" title="Lübbenau">
Lübbenau

Lübbenau (Neder-Sorbies: Lubnjow) is 'n stad in die administratiewe distrik Oberspreewald-Lausitz van die Duitse deelstaat Brandenburg, sowat 82 kilometer suidoos van Berlyn.

Lübbenau is in die historiese kultuurlandskap Spreewald geleë en is omstreeks 850 as 'n versterkte Slawiese nedersetting deur die Lusici-stam gestig. Vandag is Lübbenau met jaarliks twee miljoen besoekers een van die gewildste toeristebestemmings in die Spreewald. Die stad is lid van die werkgroep "Brandenburgse stede met historiese stadskerne" en beskik oor 'n aantal boothawens waar toeriste hul boottoere deur die Spreewald se rivier- en kanaallandskap begin.


</doc>
<doc id="58096" url="https://af.wikipedia.org/wiki?curid=58096" title="Erasmus Smit">
Erasmus Smit

Erasmus Smit (1778, Buiksloot, - 1863, Pietermaritzburg) was die eerste predikant van die Voortrekkers.

Hy is op 2 Augustus 1778 in Buiksloot bij Amsterdam gebore. Hy was die seun van 'n stuurman op 'n skip wat met Wes-Indië handel gedryf het. Hy bring van sy jeugjare in 'n weeshuis deur. Hy word 'n sendeling in Amerika in 1801 en kom in 1804 aan die Kaap aan. Hy werk saam met dr. J.T. van der Kemp op Bethelsdorp. Nadat die NG Kerk geweier het om hom te orden, word hy 'n onderwyser. Hy trou met die suster van die Voortrekkerleier Gerrit Maritz en sluit hom in 1836 by die Voortrekkers aan. Hy word hulle nie-amptelike predikant, hou gereeld dienste, voltrek huwelike en vergesel die Trek na KwaZulu-Natal. Sy dagboek is 'n belangrike dokument van die Trek. Hy vestig hom op Pietermaritzburg waar hy in 1863 oorlede is.




</doc>
<doc id="58097" url="https://af.wikipedia.org/wiki?curid=58097" title="Aischulos">
Aischulos

Aischulos (Grieks: Αἰσχύλος, Latyn: "Aeschylus"; c. 525/524 v.C. – c. 455/456 v.C.) was 'n Antieke Griekse skrywer. Hy word as die vader van die Europese toneelstyl, spesifiek die tragedie, beskou.

Aischulos was die eerste van die drie antieke Griekse tragedici wie se werke vandag oorleef, die ander is Sophokles. Sy naam is afgelei van die Griekse woord "aiskhos" (αἶσχος), wat "oneer" beteken. Volgens Aristoteles, het hy die getal rolspelers in toneelstukke uitgebrei om vir onderlinge konflik voorsiening te maak; voorheen het interaksie slegs tussen die karakters en koor geskied. Slegs sewe van sy geraamde sewentig tot negentig toneelstukke het in moderne tye oorleef; en daar bestaan 'n volgehoue debat omtrent sy outeurskap van een van hierdie stukke, "Prometeus Geboei".

Minstens een van Aischulos se werke is deur die Persiese inval van Griekeland beïnvloed, wat ook tydens sy leeftyd plaasgevind het. Hierdie stuk, "Die Perse", is 'n bron van inligting omtrent hierdie tydvak in Griekse geskiedenis. So belangrik was die oorlog vir Aischulos en die Grieke, dat met sy dood om en by 456 v.C., sy grafskrif sy deelname aan die Griekse sege by Marathon gedenk het, eerder as sy sukses as dramaturg.

Daar bestaan geen betroubare bronne vir die lewe van Aischulos nie. Na bewering is hy gebore in c. 525 v.C. in Eleusis, 'n nedersetting wat sowat 27 kilometer noordwes van Athene geleë is, genestel in die vrugbare valleie van wes-Attika, alhoewel hierdie datum mees waarskynlik uitgereken is deur veertig jaar terug te tel vanaf sy eerste sege in die Grootdionusië. Sy familie was welgesteld en gevestigd; sy vader Euforion was 'n lid van die Eupatridai, die antieke adel van Attika. As jeugdige het hy by 'n wingerd gewerk tot, volgens die 2de-eeuse (n.C.) geograaf Pausanias, die god Dionusos hom in sy slaap besoek het en hom beveel het om sy belangstelling te rig op die ontluikende kuns van tragedie. So gou hy van die droom ontwaak het, het die jong Aischulos 'n tragedie begin skryf, en sy eerste opvoering het in 499 v.C. plaasgevind toe hy slegs 26 jaar oud was; In 484 v.C. het hy die eerste plek by die Stadsdionusië gewen.

In 510 v.C. het Kleomenes I (Aischulos was toe 15) die seuns van Peisistratos uit Athene geban, en Kleisthenes het aan bewind gekom. Sy hervormings het 'n volksregistrasie meegebring wat die belang van die demos in familiekulture beklemtoon het. In die laaste dekade van die 6de eeu, was Aischulos en sy familie in die demos Eleusina woonagtig.

Die Persiese oorloë sou 'n groot rol speel in die dramaturg se lewe en loopbaan. In 490 v.C., het Aischulos en sy broer Kunegeiros geveg om Athene te verdedig teen Dareios se invallende Persiese mag by die Slag van Marathon. Die Atheners was seëvierend, 'n oorwinning wat regoor die stadstate van Griekeland gevier is. Kunegeiros het egter in die veldslag gesneuwel, deurdat hy 'n noodlottige wond toegedien is terwyl die tewaterlating van 'n Persiese skip van die strand probeer verhoed het. Hiervoor is hy deur sy landgenote as held uitgesonder. In 480 is Aischulos weer vir militêre diens opgeroep, hierdie keer teen Ahasveros se invallende magte by die Veldslag van Salamis, en moontlik ook by die Veldslag van Plataia in 479. Ion van Chios was 'n getuie vir Aischulos se diensplig en sy bydrae in Salamis. Salamis bekleë 'n prominente plek in "Die Perse", sy oudste behoue toneelstuk, wat in 472 v.C. opgevoer is en eerste prys gewen het by die Dionusië.

Aischulos was een van baie Grieke wat in die Eleusiniese geheimenisse ingewy is, 'n kultus gewy aan Demeter, met sy tuisdorp Eleusis as basis. Soos die naam aandui, was lede van die kultus veronderstel om sekere geheime kennis te verkry. Konkrete besonderhede omtrent die spesifieke rites is skraps, aangesien lede op hulle lewens gesweer het om niks omtrent die misteries aan ongeordineerdes te verklap nie. Nietemin was sommiges volgens Aristoteles van oortuiging dat Aischulos sekere van die kultusgeheime in verhoogstukke openbaar gemaak het. Ander bronne beweer dat 'n omgekrapte gepeupel toe probeer het om Aischulos terstond om die lewe te bring, maar dat hy kon ontvlug. Herakleides van Pontos voer aan dat die toeskouerskare Aischulos probeer stenig het. Hy het die veiligheid van die altaar in die orkes van die Teater van Dionusos opgesoek. Toe hy teregstaan vir sy oortreding het hy onkunde gepleit. Hy is vrygespreek deur 'n jurie wat simpatiek was jeens die wonde wat Aischulos en sy broer Kunegeiros by Marathon opgedoen het. Volgens die 2de-eeuse skrywer Ailianos, het Ameinias Aischulos se jonger broer Amenias bygestaan in die vryspreking van sy broer deur aan die jurie die stompie van die hand te wys wat hy by Salamis verloor het, en waar hy deur stemming as die dapperste kryger aangewys sou wees. Die waarheid is egter dat die toekenning vir dapperheid by Salamis deur Ameinias van Pallene verwerf is, en nie deur Aischulos se broer nie.

Aischulos het in die 470’s v.C. een keer of meermale na Sisilië gereis, op uitnodiging van Hiëro I van Surakuse, 'n vername Griekse stad aan die oostekant van die eiland. Tydens een van hierdie besoeke het hy 'n nuwe werk, "Die vroue van Aitna", opgestel ter ere van die stad wat deur Hiëro gestig is, en 'n heropvoering van sy "Perse" gelewer. Teen 473 v.C., na die dood van Frunichos, een van sy grootste mededingers, was Aischulos die jaarlikse gunsteling in die Dionusië, en kon hy die eerste prys in bykans elke kompetisie inpalm. In 472 v.C. het Aischulos 'n produksie voorgebring wat "Perse" ingesluit het, met Perikles wat as "choregos" opgetree het.

In 458 v.C. het hy vir 'n laaste keer na Sisilië teruggekeer, en die stad Gela besoek waar hy in 456 of 455 v.C. oorlede is. Daar word beweer dat sy dood veroorsaak is deur 'n arend wat 'n skilpad uit die lug op hom laat val het; maar hierdie oorlewering is bes moontlik apokrief. Aischulos se werk is sodanig aangeslaan deur die Atheners, dat in kompetisies ná sy dood slegs sý tragedies geoorloof was vir heropvoerings. Sy seuns Euforion en Euaion en sy susterskind Filokles het ook dramaturge geword.

Die inskripsie op Aischulos se grafsteen vermeld niks omtrent sy teatriese roem nie, en herdenk slegs sy militêre prestasies:

Aischulos het getrou en twee seuns gehad, Euforion en Euaion, wat albei tragediedigters sou word. Sy susterskind, Filokles, was ook 'n tragediedigter, en het die eerste prys verwerf in die kompetisie teen Sophokles' se "Koning Oidipus". Hy het minstens twee broers gehad, Kunegeiros en Ameinias.

Griekse drama het sy oorspronge gehad in godsdienstige feeste vir die gode, hoofsaaklik vir Dionusos, die god van wyn. Tydens Aischulos se leeftyd het dramakompetisies deel geword van die Stadsdionusië wat in die lente plaasgevind het. Die fees het begin met 'n openingsprosessie, wat gevolg is deur 'n kompetisie van seuns wat diturambes gesing het, en het 'n hoogtepunt bereik met twee dramawedstryde. Die eerste kompetisie waaraan Aischulos sou deelneem, het bestaan uit drie dramaturge wat elkeen drie tragediestukke aangebied het, gevolg deur 'n korter komediese saterspel. 'n Tweede kompetisie van vyf komediedramaturge het gevolg, en die wenners van albei kompetisies is deur 'n paneel beoordelaars aangewys.

Aischulos het aan vele van hierdie wedstryde in sy leeftyd deelgeneem, en verskeie antieke bronne skryf tussen sewentig en negentig toneelstukke aan hom toe. Slegs sewe tragedies het behoue gebly: "Die Perse", "Sewe teen Thebe", "Die Smekelinge", die trilogie wat as "Die Oresteia" bekend staan, synde die drie tragedies "Agamemnon", "Die Plengofferaars" en "Die Eumenides", benewens "Prometeus Geboei" (waarvan die outeurskap betwis word). Met die uitsondering van hierdie laaste toneelstuk – waarvan die sukses onbekend is – weet ons dat al Aischulos se behoue tragedies die eerste prys verwerf het by die Stadsdionusië. Die Alexandrynse "Lewe van Aischulos" beweer dat hy die eerste prys by die Stadsdionusië dertien keer ingepalm het. Dit vergelyk gunstig met Sophokles se agtien seges (met 'n aansienlik groter katalogus van 'n geraamde 120 toneelstukke), en verdwerg die vyf seges van Euripides (wat vermoedelik sowat 90 toneelstukke geskryf het).

Een waarmerk van Aischyliese dramaturgie blyk sy neiging tot die skryf van aaneengeskakelde trilogieë te wees, waarin elke toneelstuk 'n hoofstuk vorm in 'n deurlopende dramatiese vertelling. "Die Oresteia" is die enigste behoue voorbeeld van hierdie tipe van deurlopende trilogie, maar getuienis bestaan dat Aischulos dikwels sulke trilogieë geskryf het. Die komiese saterspele wat sy trilogieë opvolg het ook berus op stories wat uit mites ontleen is.

So was die tema van "Oresteia" se saterspel "Proteus" dan die omswerwinge van Menelaus in Egipte op sy tuiswaartse tog ná die Trojaanse oorlog. Te oordeel na die getuienis van 'n katalogus van Aischuliese toneelstuktitels, scholia, en toneelstukfragmente wat deur latere outeurs oorgelewer is, word aanvaar dat drie van sy orige ekstante toneelstukke die komponente van aaneengeskakelde trilogieë was, met "Sewe teen Thebe" as die finale stuk in 'n Oidipus-trilogie, en "Die Smekelinge" en "Prometeus Geboei" elk synde die eerste stukke in 'n Danaïd- en Prometeus-trilogie respektiewelik (sien onder). Geleerdes het boonop gesuggereer dat verskeie volkome verlore trilogieë van die bekende stuktitels afgelei is. 'n Aantal van hierdie trilogieë het oor mites aangaande die Trojaanse oorlog gehandel, en een daarvan, gesamentlik as die "Achilleis" bekend, was 'n samevatting van die titels "Murmidone", "Nereïdes" en "Frigiërs" (alternatiewelik, "Die Gyselaarskap van Hektor").

"Murmidons" het boeke 9 en 16 in Homeros se Ilias as grondslag gehad. Achilles sit vir die oorgrote deel van die stuk in stille verontwaardiging oor sy vernedering aan die hande van Agamemnon. Gesante van die Griekse weermag poog om hom met Agamemnon te versoen, maar hy gee slegs bes aan sy vriend en minnaar Patroklos, wat die Trojane vervolgens beveg in Achilles se wapenrusting. Die heldemoed en dood van Patroklos word oorgedra in die rede van 'n boodskapper, wat gevolg word deur roubeklag.

"Nereïdes" is gegrond op boeke 18, 19 en 22 van die Ilias, waarin die nereïdes, die dogters van die seegod Nereus, rou bekla oor Patroklos se oorlye. In hierdie stuk vertel 'n boodskapper hoe Achilles, moontlik versoen met Agamemon en die Grieke, vir Hektor om die lewe gebring het.

In "Frigiërs", sit Achilles in stille verdriet oor Patroklos, na 'n kort gesprek met Hermes. Hermes bring dan vir koning Priam van Troje in, wat Achilles omhaal en sy seun se liggaam in 'n verruklike coup de théâtre op die spel plaas. 'n Weegskaal word op die verhoog gebring en Hektor se liggaam word in een skaalbekken geplaas en goud in die ander. Die dinamiese dans van die koor van Trojane met hul binnekoms met Priam word deur Aristophanes oorgedra.

In een van sy verlore stukke, "Niobe", is die heldin se kinders gedood deur Apollo en Artemis omdat Niobe daarop geroem het dat sy meer kinders as haar moeder, Leto, het. Niobe sit met stille hartseer op die verhoog vir die grootste deel van die toneelstuk. In die Republiek sonder Plato die reël "God bedeel sterflinge met 'n gebrek wanneer dit sy wil is om 'n huis uit te delg" uit as synde onwelvoeglik.

'n Ander trilogie was blykbaar oor die toetrede van die Trojaanse bondgenoot Memnon in die oorlog, en sy dood deur die toedoen van Achilles ("Memnon" en "Die Weging van Siele" synde twee komponente van die trilogie); "Die Toekenning van die Wapens", "Die Frigiese Vroue" en "Die Salamynse Vroue" suggereer 'n trilogie oor die kranksinnigheid en gevolglike selfmoord van die Griekse held Ajaks; Aischulos het blykbaar ook geskryf omtrent Odusseus se terugkeer na Ithaca na die oorlog (insluitend sy uitwissing van sy vrou Penelope se hofmakers en die nagevolge daarvan) in 'n trilogie bestaande uit "Die Sielopwekkers", "Penelope" en "Die Beenversamelaars". Ander veronderstelde trilogieë het die mite van Jason en die Argonoute ("Argô", "Lemniese Vroue", "Hupsipulê") aangeraak, die lewe van Perseus ("Die Netslepers", "Poludektês", "Forkides") en die geboorte en lotgevalle van Dionusos ("Semele", "Bakchai", "Penteus") behandel, en die oorlog se nadraai uitgebeeld in "Sewe teen Thebe" ("Eleusiniërs", "Argiewe" (of "Argiefvroue"), "Seuns van die Sewe").

Die vroegste van sy toneelstukke wat behoue gebly het, is "Die Perse" ("Persai"), wat in 472 v.C. opgevoer is en geskoei is op ervaringe in Aischulos se eie lewe, spesifiek die Veldslag van Samalis. Dit is uniek onder behoue Griekse tragedies deurdat dit 'n pas afgelope geskiedkundige gebeurtenis beskryf. "Die Perse" fokus op die gewilde Griekse tema van "hubris", deur die blaam vir Persië se verliese op hul koning te plaas. Die stuk open met die opdaag van 'n boodskapper in Soesa, die Persiese hoofstad, wat die nuus van die rampspoedige Persiese neerlaag by Salamis bekendmaak aan Atossa, die moeder van die Persiese koning Ahasveros. Atossa reis dan na die graftombe van Dareios, haar eggenoot, waar sy gees verskyn om die oorsaak van die neerlaag te verklaar. Dit is, sê hy, die gevolg van Ahasveros se hubris (hovaardy) om 'n brug oor die Hellespont te bou, 'n aksie wat die gode vertoorn het. Ahasveros verskyn aan die einde van die stuk, onkundig oor die oorsake van sy neerlaag, en die stuk sluit af met die jammerklag van Ahasveros en die koor.

"Sewe teen Thebe" ("Hepta epi Thebas"), wat in 467 v.C. opgevoer is, het die kontrasterende tema van die ingryping van die gode in mensebelange. Dit verteenwoordig ook die eerste bekende verskyning in Aischulos se werk van 'n tema wat regdeur sy toneelstukke sou voorkom, dié van die polis (die stad) as 'n sleutelontwikkeling van die beskawing. Die stuk vertel die storie van Eteokles en Polunikes, die seuns van die beskaamde koning van Thebe, Oidipus. Die seuns kom ooreen om mekaar as konings van die stad af te wissel, maar ná die eerste jaar weier Eteokles om die amp neer te lê, en Polunikes voer 'n oorlog om sy kroon te herwin. Die broers dood mekaar in 'n tweegeveg, en die oorspronklike slottoneel van die stuk het bestaan uit betreuring van die broers se oorlye. Sowat vyftig jaar later is dit egter deur 'n nuwe slot vervang: Antigone en Ismene betreur hul gesneuwelde broers, 'n boodskapper daag op wat 'n edik bekendmaak wat die teraardebestelling van Polunikes verbied; waarop Antigone eindelik haar oogmerk verklaar om die edik te verontagsaam. Die toneelstuk was die derde in 'n aaneengeskakelde Oidipus-trilogie; die eerste twee stukke was "Laios" en "Oidipus". Die slotsaterspel was "Die Sfinks".


</doc>
<doc id="58106" url="https://af.wikipedia.org/wiki?curid=58106" title="Midlands (provinsie)">
Midlands (provinsie)

Midlands is 'n provinsie in die middel van Zimbabwe met sowat 1,5 miljoen inwoners (2002). Die hoofstad is Gweru (voorheen bekend as Gwelo).


</doc>
<doc id="58109" url="https://af.wikipedia.org/wiki?curid=58109" title="Matabeleland-Noord">
Matabeleland-Noord

Matabeleland-Noord is die mees westelike provinsie in Zimbabwe en het sowat 0,7 miljoen inwoners (2002). Die hoofstad is Lupane.


</doc>
<doc id="58110" url="https://af.wikipedia.org/wiki?curid=58110" title="Matabeleland-Suid">
Matabeleland-Suid

Matabeleland-Suid is 'n provinsie in Zimbabwe met sowat 0,65 miljoen inwoners (2002). Die hoofstad is Gwanda.


</doc>
<doc id="58111" url="https://af.wikipedia.org/wiki?curid=58111" title="Mbalabala">
Mbalabala

Mbalabala (tot 1982 Balla Balla) is 'n dorp in suidwestelike Zimbabwe, 66 km suidwes van Bulawayo.


</doc>
<doc id="58114" url="https://af.wikipedia.org/wiki?curid=58114" title="Provinsies van Zimbabwe">
Provinsies van Zimbabwe

Zimbabwe is onderverdeel in agt provinsies en twee stede met provinsiale status (Bulawayo en Harare). Die provinsies is verder onderverdeel in 63 distrikte.

Hier volg 'n oorsig van die wysigings aan Zimbabwe se provinsiale grense:



</doc>
<doc id="58115" url="https://af.wikipedia.org/wiki?curid=58115" title="ISO 3166-2:ZW">
ISO 3166-2:ZW

ISO 3166-2:ZW is 'n ISO-standaard en bylae tot ISO 3166-2 wat spesifiek op Zimbabwe betrekking het. Hierdie standaard definieer Zimbabwe se provinsies. 




</doc>
<doc id="58116" url="https://af.wikipedia.org/wiki?curid=58116" title="Francois Gerhardus Joubert">
Francois Gerhardus Joubert

Francois Gerhardus Joubert (1827 - 1903) was 'n Boere-generaal. Hy is op 1827 in die Kaapkolonie gebore. Hy volg Andries Pretorius na die Transvaal en word verkies tot die Volksraad. Hy word 'n leier tydens die Eerste Vryheidsoorlog en was op 17 Desember 1880 die bevelvoerder tydens die Slag van Bronkhorstspruit waar die Britse bevelvoerder kol. Anstruther gesneuwel het. Hy is oorlede in 1903.



</doc>
<doc id="58117" url="https://af.wikipedia.org/wiki?curid=58117" title="George Pomeroy Colley">
George Pomeroy Colley

Sir George Pomeroy Colley (1 November 1835 – 27 Februarie 1881) was 'n Britse soldaat en Goewerneur van Natal. Hy het tydens die Eerste Anglo-Boereoorlog teen ’n Boeremag onder kmdt.genl. Piet Joubert in die Slag van Amajuba gesneuwel. Die dorp Pomeroy in KwaZulu-Natal is na hom vernoem.

George Pomeroy Colley is op 1 November 1835 van Ierse ouers gebore. Hy sluit in 1852 as 'n vaandrig by die leër aan en word later na die Kaap gestuur. Hier word hy as 'n landdros aan die grens gestasioneer. Hy doen ook karterings- en opmetingswerk vir die leër. Hy besoek Natal en die Transvaal vir die tweede keer in 1875. Hy word stafhoof onder lord Chelmsford in 1979 met die uitbreek van die Anglo-Zoeloe-oorlog en generaal-majoor in 1880. In dieselfde jaar word hy Goewerneur van Natal en moet hy die Boere-inval uit Transvaal na die uitbreek van die Eerste Vryheidsoorlog trotseer. Hy ondervind 'n reeks terugslae en word tydens die Slag van Laingsnek in Januarie 1881 verslaan. Om te vergoed vir die terugslag beset hy die kruin van die koppie Amajuba. Die koppie word op 26 Februarie 1881 deur die Boere aangeval tydens die Slag van Majuba, waartydens Colley sneuwel.


</doc>
<doc id="58119" url="https://af.wikipedia.org/wiki?curid=58119" title="Masjonaland-Sentraal">
Masjonaland-Sentraal

Masjonaland-Sentraal is 'n provinsie in noordelike Zimbabwe met sowat 1 miljoen inwoners (2002). Die hoofstad is Bindura.


</doc>
<doc id="58123" url="https://af.wikipedia.org/wiki?curid=58123" title="Sandrivierkonvensie">
Sandrivierkonvensie

Die Sandrivierkonvensie is 'n ooreenkoms wat deur die Britse regering en verteenwoordigers van die Boere op 17 Januarie 1852 aangegaan en onderteken is op 'n plek sowat 9 km suidoos van die nedersetting Aldam. Andries Pretorius was die leier van die Boereverteenwoordigers en William Hogge en Moslyn Owen het die Britse regering verteenwoordig.

In die ooreenkoms is die onafhanklikheid van die Boere noord van die Vaalrivier, dus Zuid-Afrikaansche Republiek, erken. Die onderhandelings het op die plaas Boskop naby Ventersburg in die Vrystaat plaasgevind. 'n Klipstapel met 'n bronsplaat daarop dui die plek aan waar die onderhandelinge plaasgevind het en die traktaat onderteken is. Die verbreking van die ooreenkoms deur die Britse regering op 12 April 1877 het gelei tot die Eerste Vryheidsoorlog.



</doc>
<doc id="58124" url="https://af.wikipedia.org/wiki?curid=58124" title="Queens Park Rangers">
Queens Park Rangers

Queens Park Rangers is 'n sokkerspan in Londen, wat in die Engelse Premier League speel. "QPR" speel sy wedstryde op Loftus Road (met 'n kapasiteit van 18 360 sitplekke is dit een van die kleiner stadions in die Premier League). Die span is baie populêr onder musikante en kunstenaars.




</doc>
<doc id="58126" url="https://af.wikipedia.org/wiki?curid=58126" title="KRC Genk">
KRC Genk

KRC Genk Belgiese sokkerklub in Genk, wat in die Eerste klasse speel. "Genk" speel sy tuiswedstryde in die Cristal Arena, wat 25 000 toeskouers kan herberg (20 000 sitplekke). Die klub is in 1988 gestig as KFC Winterslag en Thor Waterschei het saamgesmelt.




</doc>
<doc id="58127" url="https://af.wikipedia.org/wiki?curid=58127" title="Driemanskap">
Driemanskap

Die Driemanskap was 'n groep van drie leiers wat deur die Volksraad van die Zuid-Afrikaansche Republiek aangestel is om die land te bestuur totdat die Republiek herstel is nadat dit deur Brittanje geannekseer was. Die Driemanskap het bestaan uit Paul Kruger as Onder-President, Piet Joubert as Kommandant-Generaal en Marthinus Wessel Pretorius. Die Driemanskap was in bevel totdat Paul Kruger as President verkies is in 1883.




</doc>
<doc id="58128" url="https://af.wikipedia.org/wiki?curid=58128" title="Sint-Truidense VV">
Sint-Truidense VV

STVV is 'n sokkerspan in die Belgiese dorp Sint-Truiden, wat in die Eerste klasse speel. "STVV" se tuisveld is Stayen, wat deur die sterk weerstand van STVV teen die Belgiese topspanne die bynaam "De Hel van Stayen" verwerf het.




</doc>
<doc id="58129" url="https://af.wikipedia.org/wiki?curid=58129" title="Gwanda">
Gwanda

Gwanda is 'n dorp in suidwestelike Zimbabwe. Die dorp is in 1900 gestig en is die huidige hoofstad van die provinsie van Matabeleland-Suid.


</doc>
<doc id="58130" url="https://af.wikipedia.org/wiki?curid=58130" title="Slag van Vegkop">
Slag van Vegkop

Die Slag van Vegkop het op 16 Oktober 1836 in die Vrystaat naby Heilbron plaasgevind. Nadat 'n impi van sowat 600 Matebele 15 tot 17 boere aan die Vaalrivier vermoor het, en drie kinders weggevoer het, het Silkaats weer sy impi uitgestuur. Die Voortrekkers onder bevel van Andries Potgieter het die groot Matebele-mag afgeweer alhoewel al hul vee en trekbeeste afgestaan is.

Silkaats het op Sondag die 16de Oktober sy hele mag van sowat 5 000 gestuur om die boere aan te val. Omtrent ⅓ van hierdie mag was egter slawe, wat bloot saamgegaan het om beeste te buit en terug te jaag. Die boere is van die impi se aankoms gewaarsku deur Betsjoena-boesmans of Bataoeng, twee dae voor die mag arriveer het. Die ronde walaer is getrek deur die disselbome van die sowat 50 waens onder die volgende wa vas te ketting, en alle spasies is met doringtakke gevul, sodat die aanvallers nie kon deurkruip nie. Die verdedigers was net 35 man sterk.

Op die oggend van die aanval het die boere verskeie myle uitgery om die vyand tegemoet te gaan, want miskien kon die maTebele teruggedryf word en 'n direkte aanslag op die laer afgeweer word. Die boere was te perd, en die maTebele te voet, gewapen met assegaai en skild. Die boere kon baie raakskiet, maar dit het nie verhoed dat die maTebele stadig na die laer gevorder het nie. Na sowat drie uur was die boeremans terug by die laer. Hulle het die laer binnegery en voorberei om die laer te verdedig teen 'n meerderheid van sowat 150 teen 1.

Die Matebele het net buite die trefafstand bly staan om uit te rus, en daarna hulself in twee halfmane aan weerskante van die laer gegroepeer, voordat 'n stormloop op die laer uitgevoer is. Party het deur die takke probeer kruip, en die leerrieme probeer afsny waarmee die takke vasgebind is, en ander het hul assegaaie in die laer ingewerp. Na 'n paar minute het die Matebele weens hul wonde en bloedvergieting op die vlug geslaan. Twee boere was dood en 184 van die Matebele het buite die laer gesterf. Daar is beraam dat Silkaats altesaam 'n derde van sy manskappe afgestaan het, maar die buit was groot. 50 000 skape en bokke is meegevoer, asook 5 000 beeste, insluitend al die trekbeeste.

Die Rolongstam het die trekkers bygestaan met trekbeeste, en gou is begin met die beplanning van 'n strafekspedisie. Op 17 Januarie 1837 word Mosega deur die strafkommando van Potgieter en Maritz vernietig, en sowat 6 000 beeste word teruggewin. In totaal word 15 of 16 nedersettings vernietig en meer as 1 000 van Silkaats se keurtroepe sneuwel. 'n Tweede strafkommando voer 'n stryd van 9 dae vanaf 4 November 1937, waarin eGabeni deur o.m. Potgieter en Uys vernietig word. Die Maricogebied word deur die maTebele ontruim, en in 1838 trek sowat 15 000 maTebele oor die Limpoporivier na die noorde. Die drie wit kinders wat weggevoer is, word egter nooit weer gesien nie.



</doc>
<doc id="58136" url="https://af.wikipedia.org/wiki?curid=58136" title="Etosha (kiesafdeling)">
Etosha (kiesafdeling)

Etosha was van 1950 tot 1974 die mees noordelike kiesafdeling in die destydse Suidwes-Afrika vir die Suid-Afrikaanse Volksraad.

In 1950 het die Suid-Afrikaanse Parlement 'n wet deurgevoer wat aan Suidwes-Afrika ses setels in die Unie-Volksraad en vier in die Senaat (waarvan twee verkose en twee genomineer) gegee het. Met hierdie stap het dr. D.F. Malan, die eerste minister sedert 1948 se oorwinning deur die Nasionale Party, onteenseglik aan die buitewêreld gesê dat hy Suidwes-Afrika as 'n vyfde provinsie van Suid-Afrika beskou. Dit was in antwoord op die Verenigde Nasies se besluit in 1946 dat genl. Smuts nie Suidwes-Afrika by die Unie mag inlyf nie.

Die ses kiesafdelings was Windhoek, Namib, Karas, Etosha, Middelland en Omaruru. Terselfdertyd is die destydse Wetgewende Vergadering, gedeeltelik benoem, omskep in 'n nuwe met 18 verkose lede. Die Verenigde Party, wat die wetgewing oor die regstreekse verteenwoordiging van Suidwes tydens sy bewind onder genl. Jan Smuts aangevoor het, was gekant teen die hoë getal setels wat buite verhouding tot die blanke bevolking van die mandaatgebied was, maar wou nie die kiesers daar vervreem deur dit heftig teen te staan nie. Die party het boonop gehoop sy leiers se deelname aan die besetting van die eertydse Duitse kolonie in 1915 sou in hul guns tel.

Die eerste verkiesing in Suidwes is op 30 Augustus 1950 gehou. Die V.P.-regering het altyd stryd gevoer teen alle pogings van die Verenigde Nasies om Suidwes onder voogdy van die V.N. te plaas, maar het nietemin ingestem om jaarlikse verslae oor die gebied aan die wêreldliggaam voor te lê. Nadat die eerste verslag van die N.P. heftig gekritiseer is, het die nuwe regering besluit om die gebruik te staak. In 1949 besluit die V.N. om die Wêreldhof om 'n adviserende mening oor die Unie se internasionale verpligtinge in verband met Suidwes te nader. Die meerderheidsuitspraak in Julie 1950 het beslis die Unie was nie wetlik verplig om die gebied onder die V.N. se voogdy te plaas nie, maar dat die V.N. tog toesig oor die gebied moes hou soos die ou Volkebond dit gedoen het.

Die woelinge oor Suidwes-Afrika op die wêreldtoneel het aan die Nasionaliste voldoende skietgoed gegee om die Verenigde Nasionale Suidwes-party (V.N.S.W.P.), wat onafhanklik van die V.P. sou staan tot 1971, maar nietemin die steun van die Suid-Afrikaanse opposisie geniet het, oortuigend te verslaan. Die N.P. se slagkreet was dat hy nie voor die V.N. sou buk nie en ook nie die gebied "vir die wolwe" sou gooi nie. Die kiesers het Nasionaliste in al ses kiesafdelings vir die Unie-Volksraad verkies en 15 uit 18 vir die Wetgewende Vergadering. Albei verkose senatore was Nasionaliste wat saam met die twee benoemdes die regering se gevaarlike klein meerderheid in die hoërhuis met vier vergroot het. Anders as in Suid-Afrika in 1948 sowel as in 1953 het die meeste Suidwes-kiesers wel vir die Nasionale Party gestem, naamlik 12 434 (55,4%) vergeleke met 10 003 (44,6%) vir die V.N.S.W.P. Dit het aan die regering 'n baie gemakliker meerderheid van 13 in die Unie-Volksraad besorg. In al die Suidwes-kiesafdelings, buiten Etosha waar die party 'n meerderheid van 846 behaal het, het die party naelskraaps gewen. In Karas was sy meerderheid 67, Middelland 229, Namib 441, Omaruru 584 en Windhoek 234.

Vanaf 1953 is die verkiesing in Suid-Afrika en Suidwes-Afrika gelyktydig gehou. In 1953 het die N.P. 13 305 (56,6%) stemme op hom verenig en die V.N.S.W.P. 10 021 (42,6%). Die N.P.-meerderheid in Etosha was 1 205, Karas 238, Middelland 272, Namib 554, Omaruru 826 en Windhoek 189. Teen 1958 het die N.P. sy houvas versterk met 'n meerderheid van 1 334 in Etosha, 449 in Karas, 604 in Middelland, 689 in Namib, 1 204 in Omaruru en 506 in Windhoek. In daardie jaar het die N.P. 16 390 (58,2%) stemme gekry en die V.N.S.W.P. 11 568 (41,1%).

In die eerste verkiesing van 1950 wen die Nasionale Party hier met die grootste meerderheid van al ses kiesafdelings toe Albert Jacobus van Niekerk 2 412 stemme kry vergeleke met die V.N.S.W.P. se D.I.H.R. Meintjies se 1 566 vir 'n meerderheid van 846 stemme. Van Niekerk behou Etosha in 1953 se algemene verkiesing, nou met 'n vergrote meerderheid van 1 205 teen die V.N.S.W.P. se K. Frielingsdorf.

In 1958 behaal Arthur Webster, wat LV vir Middelland was van 1950 tot voor die algemene verkiesing van daardie jaar, 'n meerderheid van 1 334 teen die V.N.S.W.P. se B.O. Thompson. Etosha se kiesers stem dan ook in die volkstemming in 1960 oorweldigend ten gunste van republiekwording: 6 692 ja-stemme en 1 521 nee-stemme. Webster word gevolglik onbestrede verkies in die algemene verkiesing van 1961.

Hy tree voor die 1966-verkiesing uit en nou behaal die N.P. se dr. Jacobus Wynand Brandt 'n meerderheid van 2 774 toe hy 76,9% van die stemme op hom verenig. Dit was die laaste verkiesing in Etosha waaraan die V.N.S.W.P. sou deelneem. In 1970 word Brandt onbestrede verkies, maar in 1974 staan die Herstigte Nasionale Party se D.J. Harmse teen hom. Brandt kry 4 510 stemme vergeleke met Harmse se 708 vir 'n meerderheid van 3 802.



</doc>
<doc id="58137" url="https://af.wikipedia.org/wiki?curid=58137" title="Karas (kiesafdeling)">
Karas (kiesafdeling)

Karas was van 1950 tot 1974 die mees suidelike kiesafdeling in die destydse Suidwes-Afrika vir die Suid-Afrikaanse Volksraad en het dorpe soos Lüderitz, Keetmanshoop en Karasburg ingesluit.

In 1950 het die Suid-Afrikaanse Parlement 'n wet deurgevoer wat aan Suidwes-Afrika ses setels in die Unie-Volksraad en vier in die Senaat (waarvan twee verkose en twee genomineer) gegee het. Met hierdie stap het dr. D.F. Malan, die eerste minister sedert 1948 se oorwinning deur die Nasionale Party, onteenseglik aan die buitewêreld gesê dat hy Suidwes-Afrika as 'n vyfde provinsie van Suid-Afrika beskou. Dit was in antwoord op die Verenigde Nasies se besluit in 1946 dat genl. Smuts nie Suidwes-Afrika by die Unie mag inlyf nie. 

Die ses kiesafdelings was Windhoek, Namib, Karas, Etosha, Middelland en Omaruru. Terselfdertyd is die destydse Wetgewende Vergadering, gedeeltelik benoem, omskep in 'n nuwe met 18 verkose lede. Die Verenigde Party, wat die wetgewing oor die regstreekse verteenwoordiging van Suidwes tydens sy bewind onder genl. Jan Smuts aangevoor het, was gekant teen die hoë getal setels wat buite verhouding tot die blanke bevolking van die mandaatgebied was, maar wou nie die kiesers daar vervreem deur dit heftig teen te staan nie. Die party het boonop gehoop sy leiers se deelname aan die besetting van die eertydse Duitse kolonie in 1915 sou in hul guns tel. 

Die eerste verkiesing in Suidwes is op 30 Augustus 1950 gehou. Die V.P.-regering het altyd stryd gevoer teen alle pogings van die Verenigde Nasies om Suidwes onder voogdy van die V.N. te plaas, maar het nietemin ingestem om jaarlikse verslae oor die gebied aan die wêreldliggaam voor te lê. Nadat die eerste verslag van die N.P. heftig gekritiseer is, het die nuwe regering besluit om die gebruik te staak. In 1949 besluit die V.N. om die Wêreldhof om 'n adviserende mening oor die Unie se internasionale verpligtinge in verband met Suidwes te nader. Die meerderheidsuitspraak in Julie 1950 het beslis die Unie was nie wetlik verplig om die gebied onder die V.N. se voogdy te plaas nie, maar dat die V.N. tog toesig oor die gebied moes hou soos die ou Volkebond dit gedoen het.

Die woelinge oor Suidwes-Afrika op die wêreldtoneel het aan die Nasionaliste voldoende skietgoed gegee om die Verenigde Nasionale Suidwes-party (V.N.S.W.P.), wat onafhanklik van die V.P. sou staan tot 1971, maar nietemin die steun van die Suid-Afrikaanse opposisie geniet het, oortuigend te verslaan. Die N.P. se slagkreet was dat hy nie voor die V.N. sou buk nie en ook nie die gebied "vir die wolwe" sou gooi nie. Die kiesers het Nasionaliste in al ses kiesafdelings vir die Unie-Volksraad verkies en 15 uit 18 vir die Wetgewende Vergadering. Albei verkose senatore was Nasionaliste wat saam met die twee benoemdes die regering se gevaarlike klein meerderheid in die hoërhuis met vier vergroot het. Anders as in Suid-Afrika in 1948 sowel as in 1953 het die meeste Suidwes-kiesers wel vir die Nasionale Party gestem, naamlik 12 434 (55,4%) vergeleke met 10 003 (44,6%) vir die V.N.S.W.P. Dit het aan die regering 'n baie gemakliker meerderheid van 13 in die Unie-Volksraad besorg. In al die Suidwes-kiesafdelings, buiten Etosha waar die party 'n meerderheid van 846 behaal het, het die party naelskraaps gewen. In Karas was sy meerderheid 67, Middelland 229, Namib 441, Omaruru 584 en Windhoek 234. 

Vanaf 1953 is die verkiesing in Suid-Afrika en Suidwes-Afrika gelyktydig gehou. In 1953 het die N.P. 13 305 (56,6%) stemme op hom verenig en die V.N.S.W.P. 10 021 (42,6%). Die N.P.-meerderheid in Etosha was 1 205, Karas 238, Middelland 272, Namib 554, Omaruru 826 en Windhoek 189. Teen 1958 het die N.P. sy houvas versterk met 'n meerderheid van 1 334 in Etosha, 449 in Karas, 604 in Middelland, 689 in Namib, 1 204 in Omaruru en 506 in Windhoek. In daardie jaar het die N.P. 16 390 (58,2%) stemme gekry en die V.N.S.W.P. 11 568 (41,1%).

In die eerste verkiesing in Karas wen die Herenigde Nasionale Party se Johannes von Strauss von Moltke met 'n skrale meerderheid van net 67 stemme teen die V.N.S.W.P. se L.C.F. Taljaard. Van die 3 533 geregistreerde kiesers het 96,5% gestem. In die algemene verkiesing van 1953 behou Von Moltke die setel met 'n meerderheid van 238 teen die V.N.S.W.P. se J.P. de M. Niehaus en in 1958 skuif Von Moltke sy meerderheid op tot 449 teen die V.N.S.W.P. se M.J. Kritzinger. Die Nasionale Party verstewig sy houvas in die 1960-volkstemming oor republiekwording toe 2 933 van Karas se kiesers "ja" stem, vergeleke met 2 092 nee-stemme.

In 1961 se algemene verkiesing vergroot Von Moltke sy meerderheid die derde keer agtereenvolgens toe hy die V.N.S.W.P. se C.J. van den Berg met 841 stemme klop. In 1966 se algemene verkiesing is dit die N.P. se Johannes Marthinus de Wet wat die setel vir sy party behou toe hy 3 315 stemme kry vergeleke met J.L. Pienaar van die V.N.S.W.P. se 1 999 vir 'n meerderheid van 1 316. De Wet was van 1964 tot 1966 LV vir Namib, maar bly net LV vir Karas tot in 1970. In daardie jaar se algemene verkiesing wen Stefanus François Coetzee van die N.P. met 'n meerderheid van 1 323, ook teen Van den Berg.

In 1974 sterf Van den Berg, die Verenigde Party se kandidaat, saam met John Thompson, V.P.-kandidaat in Pinelands, in 'n vliegtuigongeluk ná nominasiedag en so word daar nie op stemdag 'n verkiesing in Karas gehou nie. In die tussenverkiesing op 12 Junie 1974, dieselfde dag as in Pinelands, word die N.P. se Coetzee, die dienende LV, onbestrede verkies. 



</doc>
<doc id="58139" url="https://af.wikipedia.org/wiki?curid=58139" title="Poligamie">
Poligamie

Poligamie (πολυ (poly) = veel; γαμος (gamos) = huwelik)) is 'n huwelik van 'n man met meer as een vrou tegelyk of omgekeerd. In teenstelling met poligamie is monogamie 'n huwelik met een huweliksmaat. Bigamie verwys na poligamie met twee huweliksmaats.

Verskeie vorme van poligamie kom voor:

Die oudste voorbeeld hiervan is in die Ou Testament, waar daar in "I Konings 11 : 1 – 4" na Salomo se baie vroue verwys word. Dit moet in die lig gesien word van Salomo se pa, Dawid, wat sy lewe lang oorlog gevoer het, en dat daar waarskynlik 'n tekort aan mans na die oorlog was.

Hoewel poligamie in sommige Afrika- en Islamitiese lande wettig is, is dit in meeste westerse lande teen die wet. In Nederland, as voorbeeld, kan gevangenisstraf van tot 4 jaar vir die misdryf opgelê word (6 jaar as die wederhelf nie daarvan ingelig is nie).

Volgens die "Wet op Erkenning van Gebruiklike Huwelike van 1998" is poligamie in Suid-Afrika wettig. 'n Bekende voorbeeld van poligamie is president Jacob Zuma, wat 5 vroue het. Dit plaas 'n groot las op belastingbetalers wat vir al hierdie eerste dames moet betaal.

Die koning van Swaziland (Koning Mswati III) het 14 vroue. Die meeste van hulle was minderjarig toe hy met hulle getroud is.



</doc>
<doc id="58140" url="https://af.wikipedia.org/wiki?curid=58140" title="Windhoek (kiesafdeling)">
Windhoek (kiesafdeling)

Windhoek was van 1950 tot 1974 'n kiesafdeling in die destydse Suidwes-Afrika vir die Suid-Afrikaanse Volksraad.

In 1950 het die Suid-Afrikaanse Parlement 'n wet deurgevoer wat aan Suidwes-Afrika ses setels in die Unie-Volksraad en vier in die Senaat (waarvan twee verkose en twee genomineer) gegee het. Met hierdie stap het dr. D.F. Malan, die eerste minister sedert 1948 se oorwinning deur die Nasionale Party, onteenseglik aan die buitewêreld gesê dat hy Suidwes-Afrika as 'n vyfde provinsie van Suid-Afrika beskou. Dit was in antwoord op die Verenigde Nasies se besluit in 1946 dat genl. Smuts nie Suidwes-Afrika by die Unie mag inlyf nie. 

Die ses kiesafdelings was Windhoek, Namib, Karas, Etosha, Middelland en Omaruru. Terselfdertyd is die destydse Wetgewende Vergadering, gedeeltelik benoem, omskep in 'n nuwe met 18 verkose lede. Die Verenigde Party, wat die wetgewing oor die regstreekse verteenwoordiging van Suidwes tydens sy bewind onder genl. Jan Smuts aangevoor het, was gekant teen die hoë getal setels wat buite verhouding tot die blanke bevolking van die mandaatgebied was, maar wou nie die kiesers daar vervreem deur dit heftig teen te staan nie. Die party het boonop gehoop sy leiers se deelname aan die besetting van die eertydse Duitse kolonie in 1915 sou in hul guns tel. 

Die eerste verkiesing in Suidwes is op 30 Augustus 1950 gehou. Die V.P.-regering het altyd stryd gevoer teen alle pogings van die Verenigde Nasies om Suidwes onder voogdy van die V.N. te plaas, maar het nietemin ingestem om jaarlikse verslae oor die gebied aan die wêreldliggaam voor te lê. Nadat die eerste verslag van die N.P. heftig gekritiseer is, het die nuwe regering besluit om die gebruik te staak. In 1949 besluit die V.N. om die Wêreldhof om 'n adviserende mening oor die Unie se internasionale verpligtinge in verband met Suidwes te nader. Die meerderheidsuitspraak in Julie 1950 het beslis die Unie was nie wetlik verplig om die gebied onder die V.N. se voogdy te plaas nie, maar dat die V.N. tog toesig oor die gebied moes hou soos die ou Volkebond dit gedoen het.

Die woelinge oor Suidwes-Afrika op die wêreldtoneel het aan die Nasionaliste voldoende skietgoed gegee om die Verenigde Nasionale Suidwes-party (V.N.S.W.P.), wat onafhanklik van die V.P. sou staan tot 1971, maar nietemin die steun van die Suid-Afrikaanse opposisie geniet het, oortuigend te verslaan. Die N.P. se slagkreet was dat hy nie voor die V.N. sou buk nie en ook nie die gebied "vir die wolwe" sou gooi nie. Die kiesers het Nasionaliste in al ses kiesafdelings vir die Unie-Volksraad verkies en 15 uit 18 vir die Wetgewende Vergadering. Albei verkose senatore was Nasionaliste wat saam met die twee benoemdes die regering se gevaarlike klein meerderheid in die hoërhuis met vier vergroot het. Anders as in Suid-Afrika in 1948 sowel as in 1953 het die meeste Suidwes-kiesers wel vir die Nasionale Party gestem, naamlik 12 434 (55,4%) vergeleke met 10 003 (44,6%) vir die V.N.S.W.P. Dit het aan die regering 'n baie gemakliker meerderheid van 13 in die Unie-Volksraad besorg. In al die Suidwes-kiesafdelings, buiten Etosha waar die party 'n meerderheid van 846 behaal het, het die party naelskraaps gewen. In Karas was sy meerderheid 67, Middelland 229, Namib 441, Omaruru 584 en Windhoek 234. 

Vanaf 1953 is die verkiesing in Suid-Afrika en Suidwes-Afrika gelyktydig gehou. In 1953 het die N.P. 13 305 (56,6%) stemme op hom verenig en die V.N.S.W.P. 10 021 (42,6%). Die N.P.-meerderheid in Etosha was 1 205, Karas 238, Middelland 272, Namib 554, Omaruru 826 en Windhoek 189. Teen 1958 het die N.P. sy houvas versterk met 'n meerderheid van 1 334 in Etosha, 449 in Karas, 604 in Middelland, 689 in Namib, 1 204 in Omaruru en 506 in Windhoek. In daardie jaar het die N.P. 16 390 (58,2%) stemme gekry en die V.N.S.W.P. 11 568 (41,1%).

In die eerste verkiesing in Windhoek wen die Nasionale Party se Johannes Hendrik Visser met 'n meerderheid van 234 stemme teen die V.N.S.W.P. se J.D. Lardner-Burke, maar in die algemene verkiesing van 1953 krimp sy meerderheid tot 189 stemme toe hy te staan kom teen die V.N.S.W.P. se M.J. Kritzinger. Visser bly net tot op 10 Maart 1958 (met die ontbinding van die Volksraad) LV en in die algemene verkiesing daardie jaar klop dr. A.J.R. van Rhijn, voorheen van 1948 tot 1951 LV vir Bethlehem en van 1953 tot 1958 LV vir Vasco, die V.N.S.W.P. se F.J. Marais met 'n meerderheid van 506. 

In die volkstemming in 1960 oor republiekwording stem 82% van Windhoek se 7 688 geregistreerde kiesers, die laaste persentasie in Suidwes-Afrika, waarvan 3 714 ten gunste van die voorstel en 2 541 daarteen gekant is. Van Rhijn bly net sewe maande lank LV, waarna 'n tussenverkiesing op 15 April 1959 gehou word. Nou wen die N.P. se Johannes van der Wath met 'n meerderheid van 284 teen die V.N.S.W.P. se M.C.E. McDonald. In die algemene verkiesing twee jaar later skuif Van der Wath sy meerderheid op tot 1 101 teen die V.N.S.W.P. se J.P. de M. Niehaus, voorsitter van die V.N.S.W.P. en van 1971 tot 1974 senator vir die Verenigde Party.

Van der Wath behou Windhoek in die 1966-verkiesing met 'n reuse-meerderheid van 2 123 stemme teen M.J. Kritzinger van die V.N.S.W.P.. Van der Wath is waarskynlik oorlede op 9 April 1968, want 'n tussenverkiesing volg op 5 Maart 1969 waarin die N.P. se Abraham du Plessis wen met 'n meerderheid van 2 156 teen die V.N.S.W.P. se C.J. van den Berg, wat in die aanloop tot die 1974-verkiesing, toe hy kandidaat was vir Karas, in 'n vliegtuigongeluk dood is saam met John Thompson, die Verenigde Party se kandidaat in Pinelands. 

Du Plessis behou Windhoek in die 1974-verkiesing met 'n nog groter meerderheid toe hy die Verenigde Party se K.R. Momberg met 2 419 stemme klop. Du Plessis het 4 164 stemme gekry, Momberg 1 745 en die Herstigte Nasionale Party se A.F. Goosen 141. Die laaste verkiesing vir 'n Suid-Afrikaanse Volksraadslid in Suidwes-Afrika is 'n tussenverkiesing op 26 Mei 1976 in Windhoek. Die Verenigde Party stel nie weer 'n kandidaat nie en net 35,1% van die kiesers stem teenoor 70,9% in die 1974-verkiesing. Die H.N.P. se S.J. Becker kry 295 stemme, 2 974 minder as die N.P. se C.J. Mouton, wat 3 069 stemme gekry het. 



</doc>
<doc id="58141" url="https://af.wikipedia.org/wiki?curid=58141" title="Namib (kiesafdeling)">
Namib (kiesafdeling)

Namib was van 1950 tot 1961 'n kiesafdeling in die destydse Suidwes-Afrika vir die Suid-Afrikaanse Volksraad. Toe dit voor die verkiesing van 1966 afgeskaf is, is Mariental as nuwe kiesafdeling in Suidwes-Afrika afgebaken.

In 1950 het die Suid-Afrikaanse Parlement 'n wet deurgevoer wat aan Suidwes-Afrika ses setels in die Unie-Volksraad en vier in die Senaat (waarvan twee verkose en twee genomineer) gegee het. Met hierdie stap het dr. D.F. Malan, die eerste minister sedert 1948 se oorwinning deur die Nasionale Party, onteenseglik aan die buitewêreld gesê dat hy Suidwes-Afrika as 'n vyfde provinsie van Suid-Afrika beskou. Dit was in antwoord op die Verenigde Nasies se besluit in 1946 dat genl. Smuts nie Suidwes-Afrika by die Unie mag inlyf nie. 

Die ses kiesafdelings was Windhoek, Namib, Karas, Etosha, Middelland en Omaruru. Terselfdertyd is die destydse Wetgewende Vergadering, gedeeltelik benoem, omskep in 'n nuwe met 18 verkose lede. Die Verenigde Party, wat die wetgewing oor die regstreekse verteenwoordiging van Suidwes tydens sy bewind onder genl. Jan Smuts aangevoor het, was gekant teen die hoë getal setels wat buite verhouding tot die blanke bevolking van die mandaatgebied was, maar wou nie die kiesers daar vervreem deur dit heftig teen te staan nie. Die party het boonop gehoop sy leiers se deelname aan die besetting van die eertydse Duitse kolonie in 1915 sou in hul guns tel. 

Die eerste verkiesing in Suidwes is op 30 Augustus 1950 gehou. Die V.P.-regering het altyd stryd gevoer teen alle pogings van die Verenigde Nasies om Suidwes onder voogdy van die V.N. te plaas, maar het nietemin ingestem om jaarlikse verslae oor die gebied aan die wêreldliggaam voor te lê. Nadat die eerste verslag van die N.P. heftig gekritiseer is, het die nuwe regering besluit om die gebruik te staak. In 1949 besluit die V.N. om die Wêreldhof om 'n adviserende mening oor die Unie se internasionale verpligtinge in verband met Suidwes te nader. Die meerderheidsuitspraak in Julie 1950 het beslis die Unie was nie wetlik verplig om die gebied onder die V.N. se voogdy te plaas nie, maar dat die V.N. tog toesig oor die gebied moes hou soos die ou Volkebond dit gedoen het.

Die woelinge oor Suidwes-Afrika op die wêreldtoneel het aan die Nasionaliste voldoende skietgoed gegee om die Verenigde Nasionale Suidwes-party (V.N.S.W.P.), wat onafhanklik van die V.P. sou staan tot 1971, maar nietemin die steun van die Suid-Afrikaanse opposisie geniet het, oortuigend te verslaan. Die N.P. se slagkreet was dat hy nie voor die V.N. sou buk nie en ook nie die gebied "vir die wolwe" sou gooi nie. Die kiesers het Nasionaliste in al ses kiesafdelings vir die Unie-Volksraad verkies en 15 uit 18 vir die Wetgewende Vergadering. Albei verkose senatore was Nasionaliste wat saam met die twee benoemdes die regering se gevaarlike klein meerderheid in die hoërhuis met vier vergroot het. Anders as in Suid-Afrika in 1948 sowel as in 1953 het die meeste Suidwes-kiesers wel vir die Nasionale Party gestem, naamlik 12 434 (55,4%) vergeleke met 10 003 (44,6%) vir die V.N.S.W.P. Dit het aan die regering 'n baie gemakliker meerderheid van 13 in die Unie-Volksraad besorg. In al die Suidwes-kiesafdelings, buiten Etosha waar die party 'n meerderheid van 846 behaal het, het die party naelskraaps gewen. In Karas was sy meerderheid 67, Middelland 229, Namib 441, Omaruru 584 en Windhoek 234. 

Vanaf 1953 is die verkiesing in Suid-Afrika en Suidwes-Afrika gelyktydig gehou. In 1953 het die N.P. 13 305 (56,6%) stemme op hom verenig en die V.N.S.W.P. 10 021 (42,6%). Die N.P.-meerderheid in Etosha was 1 205, Karas 238, Middelland 272, Namib 554, Omaruru 826 en Windhoek 189. Teen 1958 het die N.P. sy houvas versterk met 'n meerderheid van 1 334 in Etosha, 449 in Karas, 604 in Middelland, 689 in Namib, 1 204 in Omaruru en 506 in Windhoek. In daardie jaar het die N.P. 16 390 (58,2%) stemme gekry en die V.N.S.W.P. 11 568 (41,1%).

In die eerste Suidwes-verkiesing op 30 Augustus 1950 wen Japie Basson die kiesafdeling Namib vir die Nasionale Party met 'n meerderheid van 441, die derde grootste in die ses Suidwes-setels. In 1953 se algemene verkiesing skuif hy sy meerderheid op na 554, dié keer teen die V.N.S.W.P. se J.B. Muller en in 1958 tot 689 teen die Verenigde Nasionale Suidwes-party (V.N.S.W.P.) se M.C.E. McDonald. Soos te wagte stem Namib se kiesers in 1960 se volkstemming ten gunste van republiekwording met 2 911 ja-stemme en 1 994 nee-stemme. Nadat Basson uit die N.P. geskors word, word daardie party se Johannes Hendrik Cloete in 1961 se algemene verkiesing onbestrede verkies. Hy bly LV tot 22 Julie 1964. 

Dit was die laaste verkiesing in Namib, want voor die algemene verkiesing word die kiesafdeling afgeskaf en Mariental in sy plek as ses Suidwes-setel geskep. 



</doc>
<doc id="58142" url="https://af.wikipedia.org/wiki?curid=58142" title="Middelland (kiesafdeling)">
Middelland (kiesafdeling)

Middelland was van 1950 tot 1974 'n kiesafdeling in die destydse Suidwes-Afrika vir die Suid-Afrikaanse Volksraad.

In 1950 het die Suid-Afrikaanse Parlement 'n wet deurgevoer wat aan Suidwes-Afrika ses setels in die Unie-Volksraad en vier in die Senaat (waarvan twee verkose en twee genomineer) gegee het. Met hierdie stap het dr. D.F. Malan, die eerste minister sedert 1948 se oorwinning deur die Nasionale Party, onteenseglik aan die buitewêreld gesê dat hy Suidwes-Afrika as 'n vyfde provinsie van Suid-Afrika beskou. Dit was in antwoord op die Verenigde Nasies se besluit in 1946 dat genl. Smuts nie Suidwes-Afrika by die Unie mag inlyf nie. 

Die ses kiesafdelings was Windhoek, Namib, Karas, Etosha, Middelland en Omaruru. Terselfdertyd is die destydse Wetgewende Vergadering, gedeeltelik benoem, omskep in 'n nuwe met 18 verkose lede. Die Verenigde Party, wat die wetgewing oor die regstreekse verteenwoordiging van Suidwes tydens sy bewind onder genl. Jan Smuts aangevoor het, was gekant teen die hoë getal setels wat buite verhouding tot die blanke bevolking van die mandaatgebied was, maar wou nie die kiesers daar vervreem deur dit heftig teen te staan nie. Die party het boonop gehoop sy leiers se deelname aan die besetting van die eertydse Duitse kolonie in 1915 sou in hul guns tel. 

Die eerste verkiesing in Suidwes is op 30 Augustus 1950 gehou. Die V.P.-regering het altyd stryd gevoer teen alle pogings van die Verenigde Nasies om Suidwes onder voogdy van die V.N. te plaas, maar het nietemin ingestem om jaarlikse verslae oor die gebied aan die wêreldliggaam voor te lê. Nadat die eerste verslag van die N.P. heftig gekritiseer is, het die nuwe regering besluit om die gebruik te staak. In 1949 besluit die V.N. om die Wêreldhof om 'n adviserende mening oor die Unie se internasionale verpligtinge in verband met Suidwes te nader. Die meerderheidsuitspraak in Julie 1950 het beslis die Unie was nie wetlik verplig om die gebied onder die V.N. se voogdy te plaas nie, maar dat die V.N. tog toesig oor die gebied moes hou soos die ou Volkebond dit gedoen het.

Die woelinge oor Suidwes-Afrika op die wêreldtoneel het aan die Nasionaliste voldoende skietgoed gegee om die Verenigde Nasionale Suidwes-party (V.N.S.W.P.), wat onafhanklik van die V.P. sou staan tot 1971, maar nietemin die steun van die Suid-Afrikaanse opposisie geniet het, oortuigend te verslaan. Die N.P. se slagkreet was dat hy nie voor die V.N. sou buk nie en ook nie die gebied "vir die wolwe" sou gooi nie. Die kiesers het Nasionaliste in al ses kiesafdelings vir die Unie-Volksraad verkies en 15 uit 18 vir die Wetgewende Vergadering. Albei verkose senatore was Nasionaliste wat saam met die twee benoemdes die regering se gevaarlike klein meerderheid in die hoërhuis met vier vergroot het. Anders as in Suid-Afrika in 1948 sowel as in 1953 het die meeste Suidwes-kiesers wel vir die Nasionale Party gestem, naamlik 12 434 (55,4%) vergeleke met 10 003 (44,6%) vir die V.N.S.W.P. Dit het aan die regering 'n baie gemakliker meerderheid van 13 in die Unie-Volksraad besorg. In al die Suidwes-kiesafdelings, buiten Etosha waar die party 'n meerderheid van 846 behaal het, het die party naelskraaps gewen. In Karas was sy meerderheid 67, Middelland 229, Namib 441, Omaruru 584 en Windhoek 234. 

Vanaf 1953 is die verkiesing in Suid-Afrika en Suidwes-Afrika gelyktydig gehou. In 1953 het die N.P. 13 305 (56,6%) stemme op hom verenig en die V.N.S.W.P. 10 021 (42,6%). Die N.P.-meerderheid in Etosha was 1 205, Karas 238, Middelland 272, Namib 554, Omaruru 826 en Windhoek 189. Teen 1958 het die N.P. sy houvas versterk met 'n meerderheid van 1 334 in Etosha, 449 in Karas, 604 in Middelland, 689 in Namib, 1 204 in Omaruru en 506 in Windhoek. In daardie jaar het die N.P. 16 390 (58,2%) stemme gekry en die V.N.S.W.P. 11 568 (41,1%).

In die eerste Suidwes-verkiesing op 30 Augustus 1950 wen die Nasionale Party se Arthur Webster, wat van 1958 tot 1966 LV vir Etosha sou wees, met 'n meerderheid van 229 stemme teen die V.N.S.W.P. se F.A. Venter. Hy skuif sy meerderheid in die algemene verkiesing van 1953 ietwat op na 272 teen die V.N.S.W.P. se N.J. Smit. Toe Webster in 1958 in Etosha gaan staan, stel die N.P. as sy kandidaat in Middelland vir dr. Paul van der Merwe, wat die V.N.S.W.P. se D.J. Pretorius klop met 604 stemme. Ruim 91,9% van die 5 142 geregistreerde kiesers het gestem. 

Soos te wagte bring die kiesers van Middelland in 1960 se volkstemming oor republiekwording 3 341 ja-stemme uit en net 2 132 nee-stemme. G. Snyman staan nietemin in 1961 se algemene verkiesing as kandidaat van die V.N.S.W.P. teen die N.P. se dr. Van der Merwe, wat nou wen met 'n meerderheid van 1 129 stemme. C.J. van den Berg, wat in 1974 as kanidaat in Karas sou staan maar ná nominasiedag in 'n vliegtuigongeluk dood is, staan in 1966 in Middelland teen Van der Merwe, maar kry 1 756 stemme vergeleke met die dienende LV se 3 521, vir 'n meerderheid van 1 765. 

In 1970 kom die eerste driehoekige stryd in Middelland toe die Herstigte Nasionale Party se I.P. Potgieter tot die stryd toetree, maar net 292 stemme kry teenoor die V.N.S.W.P. se D.J. Pretorius se 1 861 en Van der Merwe se 3 454, vir 'n verkleinde meerderheid van 1 593. Dieselfde drie kandidate staan in 1974 se verkiesing. Nou kry Potgieter 278 stemme, Pretorius 1 738 en Van der Merwe 3 920, vir die grootste meerderheid in die setel se bestaan van 2 182. Dit was dan ook die laaste verkiesing in Middelland voor die Suidwes-kiesafdelings afgeskaf is. 



</doc>
<doc id="58143" url="https://af.wikipedia.org/wiki?curid=58143" title="Omaruru (kiesafdeling)">
Omaruru (kiesafdeling)

Omaruru was van 1950 tot 1974 'n kiesafdeling in die destydse Suidwes-Afrika vir die Suid-Afrikaanse Volksraad.

In 1950 het die Suid-Afrikaanse Parlement 'n wet deurgevoer wat aan Suidwes-Afrika ses setels in die Unie-Volksraad en vier in die Senaat (waarvan twee verkose en twee genomineer) gegee het. Met hierdie stap het dr. D.F. Malan, die eerste minister sedert 1948 se oorwinning deur die Nasionale Party, onteenseglik aan die buitewêreld gesê dat hy Suidwes-Afrika as 'n vyfde provinsie van Suid-Afrika beskou. Dit was in antwoord op die Verenigde Nasies se besluit in 1946 dat genl. Smuts nie Suidwes-Afrika by die Unie mag inlyf nie. 

Die ses kiesafdelings was Windhoek, Namib, Karas, Etosha, Middelland en Omaruru. Terselfdertyd is die destydse Wetgewende Vergadering, gedeeltelik benoem, omskep in 'n nuwe met 18 verkose lede. Die Verenigde Party, wat die wetgewing oor die regstreekse verteenwoordiging van Suidwes tydens sy bewind onder genl. Jan Smuts aangevoor het, was gekant teen die hoë getal setels wat buite verhouding tot die blanke bevolking van die mandaatgebied was, maar wou nie die kiesers daar vervreem deur dit heftig teen te staan nie. Die party het boonop gehoop sy leiers se deelname aan die besetting van die eertydse Duitse kolonie in 1915 sou in hul guns tel. 

Die eerste verkiesing in Suidwes is op 30 Augustus 1950 gehou. Die V.P.-regering het altyd stryd gevoer teen alle pogings van die Verenigde Nasies om Suidwes onder voogdy van die V.N. te plaas, maar het nietemin ingestem om jaarlikse verslae oor die gebied aan die wêreldliggaam voor te lê. Nadat die eerste verslag van die N.P. heftig gekritiseer is, het die nuwe regering besluit om die gebruik te staak. In 1949 besluit die V.N. om die Wêreldhof om 'n adviserende mening oor die Unie se internasionale verpligtinge in verband met Suidwes te nader. Die meerderheidsuitspraak in Julie 1950 het beslis die Unie was nie wetlik verplig om die gebied onder die V.N. se voogdy te plaas nie, maar dat die V.N. tog toesig oor die gebied moes hou soos die ou Volkebond dit gedoen het.

Die woelinge oor Suidwes-Afrika op die wêreldtoneel het aan die Nasionaliste voldoende skietgoed gegee om die Verenigde Nasionale Suidwes-party (V.N.S.W.P.), wat onafhanklik van die V.P. sou staan tot 1971, maar nietemin die steun van die Suid-Afrikaanse opposisie geniet het, oortuigend te verslaan. Die N.P. se slagkreet was dat hy nie voor die V.N. sou buk nie en ook nie die gebied "vir die wolwe" sou gooi nie. Die kiesers het Nasionaliste in al ses kiesafdelings vir die Unie-Volksraad verkies en 15 uit 18 vir die Wetgewende Vergadering. Albei verkose senatore was Nasionaliste wat saam met die twee benoemdes die regering se gevaarlike klein meerderheid in die hoërhuis met vier vergroot het. Anders as in Suid-Afrika in 1948 sowel as in 1953 het die meeste Suidwes-kiesers wel vir die Nasionale Party gestem, naamlik 12 434 (55,4%) vergeleke met 10 003 (44,6%) vir die V.N.S.W.P. Dit het aan die regering 'n baie gemakliker meerderheid van 13 in die Unie-Volksraad besorg. In al die Suidwes-kiesafdelings, buiten Etosha waar die party 'n meerderheid van 846 behaal het, het die party naelskraaps gewen. In Karas was sy meerderheid 67, Middelland 229, Namib 441, Omaruru 584 en Windhoek 234. 

Vanaf 1953 is die verkiesing in Suid-Afrika en Suidwes-Afrika gelyktydig gehou. In 1953 het die N.P. 13 305 (56,6%) stemme op hom verenig en die V.N.S.W.P. 10 021 (42,6%). Die N.P.-meerderheid in Etosha was 1 205, Karas 238, Middelland 272, Namib 554, Omaruru 826 en Windhoek 189. Teen 1958 het die N.P. sy houvas versterk met 'n meerderheid van 1 334 in Etosha, 449 in Karas, 604 in Middelland, 689 in Namib, 1 204 in Omaruru en 506 in Windhoek. In daardie jaar het die N.P. 16 390 (58,2%) stemme gekry en die V.N.S.W.P. 11 568 (41,1%).



</doc>
<doc id="58146" url="https://af.wikipedia.org/wiki?curid=58146" title="NG gemeente Otjiwarongo">
NG gemeente Otjiwarongo

Die NG gemeente Otjiwarongo, vroeër die gemeente Moria, is die naasoudste gemeente van die Nederduitse Gereformeerde Kerk in Namibië en die moedergemeente, regstreeks of onregstreeks, van al die gemeentes noord en wes van die Namibiese hoofstad, Windhoek. Die oudste gemeente in die land, NG gemeente Mariental, is in 1898 gestig en op sy beurt die moedergemeente van al die gemeentes suid van Windhoek, die NG gemeente Windhoek ingesluit

'n Besoekende predikant wat per oskar van Walvisbaai af na Grootfontein gereis het, het die gemeente op 14 November 1902 gestig op die plaas Strydfontein, noordoos van Grootfontein. Die gemeente het oorspronklik as "Moria" bekend gestaan.

Aanvanklik het die lidmate hoofsaaklik bestaan uit verspreide Afrikaanse gesinne wat in 'n mate rondom Grootfontein saamgetrek was. Twee en twintig jaar lank ná die stigting van die gemeente was hy vakant. Verskeie beroepe is uitgebring, maar sonder welslae, sodat die gemeente meer as twee dekades lank vir bediening van besoekende predikante afhanklik was. Van 1921 tot 1922 het ds. Matthys du Toit die gemeente tydelik bearbei. Op sy vergadering van 4 April 1921 het die kerkraad belowe om £100 by te dra as die ring 'n leraar vir een jaar kon vind met die oog op beter bearbeiding van die gemeente. Hierin het die Ring geslaag en so verskyn ds. M.M. du Toit, vroeër van Reddersburg (1912–'20) en Excelsior (1920–'21), op die kerkraadsvergadering van 6 Augustus 1921 op Omaruru met 'n aanbevelingsbrief van die konsulent. Ds. Du Toit het onmiddellik handelend opgetree, die belange van die verskillende wyke probeer behartig deur persoonlike besoeke en in besonder aandag geskenk aan mense langs die spoor aangesien die spoorwegwerkers ’n groot deel van die gemeente se lidmate uitgemaak het. In die artikels oor sy werk in Die Kerkbode (10 November 1921 – 22 November 1922) gee hy 'n interessante beskrywing van toestande. Hy het veel gereis, meer as 11 000 myl in daardie jaar. Die meeste plekke was nou al per spoor bereikbaar, maar hy moes van baie soorte vervoermiddels gebruik maak: “passasierstrein, goederetrein, motorkar, motortrollie, paardekar, muilkar, donkeykar en oskar. Ja, zelfs hebben wij, bij wijze van proefneming, het 'n eind met 'n kameel geprobeerd".

Ds. Du Toit het blykbaar daarin geslaag om die samewerking van verskeie amptenare te verkry. Van Gys Hofmeyr, die destydse administrateur, sê hy: “Hij is niet alleen een getrouwe ondersteuner en liefhebber van zijn Kerk, doch iemand, die niet schroomt om zijn Heer in 't openbaar te belijden.” In Die kerkbode van 27 Desember 1922 is 'n ernstige beroep van die administrateur op die Kerk gepubliseer om beter voorsiening te maak vir die geestelike bearbeiding van ons lidmate, toe reeds aangegroei tot sowat 6 500 in Suidwes-Afrika. Maar ook W. Badenhorst, stasiemeester op Karibib, en W. Hauptfleisch, posmeester aldaar, was “staatmakers”; en J. Hamilton, 'n Ierse katoliek van vroeër, het Sondagskool op Swakopmund gehou en was tot groot seën. Uit sy insiggewende verslag voor die Ring van Britstown (1922) blyk dat ds. Du Toit hom merendeels tot Moria (Otjiwarongo) bepaal het: hy het 191 dienste gehou, waarvan 167 in Moria en net 24 in Gibeon (die middelpunt van die latere gemeente Mariental; 20 jong lidmate is aangeneem en 41 kinders gedoop.

Vroeg in 1925 het die kerkraad ds. F.J. Koch van die NG gemeente Die Strand beroep. Hy het die beroep gunstig oorweeg en is in dieselfde jaar op Omaruru as die gemeente se eerste leraar bevestig. Intussen is die gemeente se geledere aansienlik versterk deur intrekkers uit die Unie van Suid-Afrika, veral na die oorname van Suidwes-Afrika deur die Unie as maandaatgebied.

Kort ná ds. Koch se koms is boufondse vir kerksale op verskeie plekke in die gemeente gestig. Reeds op 23 Februarie 1929 kon die hoeksteen van die eerste kerksaal op Otjiwarongo gelê word. Dit is te verstane dat die bearbeiding van die gemeente, wat so groot as die Vrystaat en Transvaal saam was, 'n onbegonne taak was. Ds. Koch het blykbaar nietemin buitengewone werks- en liggaamskragte besit. Tydens die Groot Depressie het die gemeente baie gely.

Later het daar ontevredenheid in die gemeente ontstaan wat oor jare heen uitgerek is en so stig die ontevredenes selfs hul eie gemeente met die naam Immanuel-gemeente en bou hul eie kerksaal op Kalkfeld. Die gemeente kon tydens sy bestaan egter geen leraar bekom nie. Ná baie pogings tot versoening misluk het, het ds. Koch in 1938 sy bediening neergelê en op 25 Maart 1939 het die gemeente herenig onder die naam Otjiwarongo. In 1940 het die tweede staande predikant, ds. I.C. Schutte, hier aangekom en is hy op Otjiwarongo bevestig. Onder sy bearbeiding het 'n hele paar gemeentes binne 'n kort tydperk van die moedergemeente afgestig: Omaruru in 1941, Outjo in 1943 en Grootfontein in 1944. Mettertyd het die lidmate se geldelike posisie, veral gedurende die oorlogsjare, verbeter en kon die gemeentes finansieel goed oor die weg kom.

In die begin van 1946 het ds. C.A.C. Gagiano na Otjiwarongo gekom en die gemeente verder uitgebou. 'n Nuwe kerksaal is in een van die buitewyke gebou asook 'n pastorie op die dorp, terwyl die gemeente in die Van Riebeeck-feesjaar bevoorreg was om sy nuwe kerk en pyporrel in te wy.

Die gemeente Otjiwarongo-Suid is in 1963 afgestig, maar weens die ontvolking van die platteland en ander faktore in die jare negentig by die moedergemeente ingelyf, wat nietemin een van die grootste plattelandse gemeentes in Namibië bly. Ook Tsumeb, Grootfontein, Keetmanshoop, Mariental en Outjo se tweede NG gemeente is by die plaaslike moedergemeente ingelyf, sodat nog net Gobabis (twee) en Walvisbaai (drie) vroeg in die 21ste eeu meer as een NG gemeente gehad het. In Windhoek is daar egter sewe gemeentes, vergeleke met die nege van vroeër.







</doc>
<doc id="58147" url="https://af.wikipedia.org/wiki?curid=58147" title="NG gemeente Warmbad">
NG gemeente Warmbad

Die NG gemeente Warmbad is 'n gemeente van die Nederduitse Gereformeerde Kerk in die verre suide van Namibië met sy middelpunt op die dorpie Warmbad.

Die gemeente het volgens die NG Kerk se "Jaarboek" van 2011 15 dooplidmate en 112 belydende lidmate gehad, maar twee jaar later onderskeidelik 18 en 116. Die leraar sedert 2009 is ds. Johannes Combrinck.

Ná die Anglo-Boereoorlog het sommige Afrikaners uit die verowerde Boererepublieke verkies om liewer na Duits-Wes (later Suidwes-Afrika) te trek as om in Suid-Afrika onder Britse bewind te bly woon. Namate al hoe meer Afrikaanssprekendes hulle in die gebied kom vestig het, het die behoefte aan Afrikaanse kerke op verskillende plekke ook al hoe groter geraak. Die eerste pionier-predikant van die NG Kerk, eerw. Leonard, het toe nog die hele Duits-Wes as sy arbeidsveld gehad, terwyl hy meesal van os- of donkiekar gebruik moes maak om huisbesoek te doen.

Destyds het Suidwes onder Ring van Upington gesorteer en was die gebied was as die gemeente Gibeon bekend, wat die moeder van al die gemeentes in die hedendaagse Namibië sou wees. Op 23 Junie 1928 is die wyk Warmbad van die in 1924 afgestigte gemeente Keetmanshoop afgestig. Reeds op 12 Oktober 1929 kan die jong gemeente sy eerste leraar in die persoon van ds. A.J. Stals bevestig. Hy dien die gemeente tydens die droogte en armoede van die Groot Depressie tot in April 1935. Op 22 Junie 1935 word prop. J.H. Steenkamp as volgende leraar van die gemeente bevestig. Gedurende sy bediening, naamlik op 14 Mei 1939, word daar op die spoorwegstasie Kalkfontein (later Karasburg), die hoeksteen gelê van die kerksaal wat as hoofkerkgebou van die gemeente sou dien tot die afstigting van NG gemeente Karasburg in 1952.

Ds. Steenkamp aanvaar sy demissie op 21 Maart 1942 en word op 7 Augustus 1943 opgevolg deur ds. H.W. de Jager. Tydens die vakature voor sy koms is die gemeente bedien deur ds. A.F. Marais. By die ampsaanvaarding van ds. De Jager is die standplaas sowel as die sentrale plek van aanbidding van die gemeente van Warmbad af na Karasburg verskuif. Tydens dié tydperk kry die wyk Ukamas sy eie kerksaal. Ds. De Jager het die gemeente gedien tot in Februarie 1948.

Nou volg 'n lang vakature van 26 maande waartydens die gemeente die diens bekom van ds. M. Jooste en A.H. Stander. Die volgende leraar, ds. J.J. Scheepers, is op 21 April 1950 georden en bevestig.

Tot met die afstigting van Karasburg in 1952 het Warmbad meer as 100 000 km² beslaan, groter as Hongarye of Portugal. Tot 1952 was daar elf wyke, waarvan vier gereeld vier maal per jaar hulle Nagmaalsbedieninge gekry het. Die vier wyke, naamlik Warmbad, Karasburg, Ukamas en Vioolsdrift, het elkeen met sy eie kerksaal gespog. Karasburg was lank die enigste dorp in die destydse Suidwes-Afrika met 'n gekombineerde skool wat onderrig van sub. A tot matriek gebied het. Dié dogtergemeente was tradisioneel baie groter as Warmbad en het byvoorbeeld in 1985 'n totale lidmaattal van 618 gehad, vergeleke met Warmbad se 231, maar terwyl Warmbad net 'n geringe daling ervaar het, het Karasburg se lidmate in 2013 afgeneem tot 195, vergeleke met Warmbad se 134. 




</doc>
<doc id="58148" url="https://af.wikipedia.org/wiki?curid=58148" title="NG gemeente Windhoek">
NG gemeente Windhoek

Die NG gemeente Windhoek is die oudste gemeente van die Nederduitse Gereformeerde Kerk in die Namibiese hoofstad, maar slegs die vyfde oudste gemeente in die land naas Mariental (1898), Otjiwarongo (1902), Keetmanshoop (1924) en Warmbad (1928). 

Met die stigting van die gemeente Gibeon in 1898, het Windhoek en distrik 'n buitewyk van die ontsaglike groot gemeente geword, waarvan die hoofdorp Gibeon en later Mariental was. Die Afrikaanse bevolking in dié deel van die land het egter vinnig aangegroei en so was dit nodig om in 1925 'n kerksaaltjie op Windhoek te bou en eerw. Leonard vanaf Gibeon hierheen te verskuif. In die loop van 1928 het die kerkraad van Gibeon besluit om Windhoek, Gobabis en Okahandja as 'n aparte gemeente af te stig. Op hulle beurt is NG gemeente Gobabis en NG gemeente Okahandja in onderskeidelik 1939 en 1946 van Windhoek afgestig. In die noorde van die land het die NG gemeente Otjiwarongo (vroeë Moria genoem) toe al van 1902 bestaan.

Ds. K.W. le Roux is van Gibeon af beroep en aan die begin van Mei 1929 hier bevestig. Die gemeente se stigting het saamgeval met die moeilike jare van droogte en armoede tydens die Groot Depressie. Die arm gemeente moes onmiddellik groot kapitaaluitgawes aangaan en hom diep in die skuld dompel. 'n Leegstaande huis van die South West African Mines is teen £2 750 as 'n pastorie aangekoop. 'n Verband van £2 000 is op die huis geneem. Boonop moes kerksaaltjies op Okahandja, Gobabis en elders opgerig word.

Die ekonomiese ineenstorting aan die begin van die dertigerjare het dit vir die gemeente onmoontlik gemaak om sy verpligtinge na te kom en aan die einde van die jaar 1931 was daar 'n tekort van £200 op die lopende uitgawe, terwyl die gemeente se skuld reeds £2 500 beloop het. Ondanks spesiale insamelings kon die gemeente nie die geld vind nie en die skriba en orrelis is gevra om hul diens gratis te lewer.

Na 1933 het die depressie begin opklaar en die gemeente se geldsake het langsamerhand begin verbeter. Daarop besluit die kerkraad om 'n tydelike hulpprediker aan te stel. Weens die uitgestrektheid van die gemeente en die groot afstande, kon een predikant nie die herderlike werk behartig nie. 'n Hulppredikersfonds is in die lewe geroep en prop. S.H. van der Spuy vir ses maande aangestel.

Vandag hierdie tydperk is ds. Le Roux agtereenvolgens deur verskillende hulppredikers bygestaan. Teen 1944 was die gemeente se inkomste sodanig dat hulle die salaris van 'n medeleraar kon dra en teen die einde van die jaar is ds. A.P. Morgenthal as medeleraar beroep. Na 'n getroue dienstyd van 18 jaar in die gemeente het ds. Le Roux in 1947 afgetree en is opgevolg deur ds. J.H. Steenkamp. Ds. Morgenthal is in Maart 1950 opgevolg deur ds. J.H. van Rooyen.

Die gemeente het in die veertigerjare begin geld insamel vir die bou van 'n nuwe kerkgebou. In 1950 is begin met die bou van die nuwe kerk en dit is in Maart 1951 ingewy.

Met die jare het agt NG gemeentes in die hoofstad regstreeks of onregstreeks van die moedergemeente afgestig.

Windhoek-Noord en -Hoogland het later as Windhoek-Noordland saamgesmelt en is uiteindelik ingelyf by Windhoek-Wes, wat die getal NG gemeentes in die stad op sewe, pleks van die hoogtepunt van nege, te staan gebring het.

Elders is Windhoek-gemeente se dogters:





</doc>
<doc id="58151" url="https://af.wikipedia.org/wiki?curid=58151" title="Hubert Kornelisz. Poot">
Hubert Kornelisz. Poot

Hubert Kornelisz. Poot (Abtswoude, 29 Januarie 1689 - Delft, 31 Desember 1733) was 'n Nederlandse digter.

Aanvanklik was Poot 'n boer. Hy behaal in 1716 sukses met sy gepubliseerde digbundel, "Mengeldichten" (herdruk in 1718), waarna hy hom in Delft vestig en op die literatuur toespits. Dit draai egter op 'n teleurstelling uit, en 'n jaar later keer hy na sy tuisdorp terug.

Na sy huwelik in 1732 verhuis hy weer na Delft, waar hy na 'n jaar aan 'n niersiekte oorlede is.

Poot se gedigte was nie besonders oorspronklik nie. Hy skryf baie geleentheidsgedigte, waarmee hy sukses behaal, maar wat later vergete geraak het. Tydens sy lewe is hy baie deur allerhande hoogwaardigheidsbekleërs en studente besoek, want hulle wou almal met die boer wat kon dig kennis maak.

Tans is van sy meer eroties gekleurde minnedigte nog in omloop, afkomstig uit sy 'Mengeldichten' (Mars en Venus' beddepraet, De verliefde Venus en De maen by Endymion). Hierdie gedigte word in 1964 apart as "Minnezangen" uitgegee.

Sy natuurgedigte ("Akkerleven", "Nacht") is van sy beste werke.

De Schoolmeester (die Nederlandse digter Gerrit van de Linde) skryf vir hom 'n kort en puntig grafskrif:

Sy oeuvre:



</doc>
<doc id="58152" url="https://af.wikipedia.org/wiki?curid=58152" title="NG gemeente Bethanie">
NG gemeente Bethanie

Die NG gemeente Bethanie is 'n gemeente van die Nederduitse Gereformeerde Kerk in die suide van Namibië. Die gemeente is in 1938 gestig met drie dienspunte, Bethanie, Lüderitz en Aus. In 1949 het die gemeente Lüderitz (met Aus) van Bethanie afgestig.

Afrikaanssprekendes het hulle eers in die twintigerjare van die vorige eeu in die gebied rondom die dorpie Bethanie kom vestig. Bearbeiding deur leraars van die NG Kerk het maar langsaam gekom, want in die noorde en middel van die destydse Suidwes-Afrika is reeds in 1902 die NG gemeente Otjiwarongo en NG gemeente Gibeon gestig, maar in die suide eers in 1924 die NG gemeente Keetmanshoop en in 1928 die NG gemeente Warmbad, weens 'n tekort aan leraars. Keetmanshoop het aanvanklik bestaan uit die huidige Keetmanshoop, Bethanie en Lüderitz, wat oor 'n geweldige gebied van anderkant Aroab tot by Lüderitz gestrek het, amper 650 km van oos na wes, waarvan groot dele moeilik was om te bereis.

Die baanbrekers vir die kerk in die suide van die huidige Namibië was manne soos di. Manie Potgieter (1925) en S. Fouche (1931), wat die moeilike werk op hulle geneem het. Laasgenoemde het begin met die afstigting van die gemeente Bethanie (Lüderitz), wat toe in 1938 vir ds. M.C. Hattingh as leraar kry. Dit is ook die stigtingsjaar van die gemeente.

Die uitgestrektheid van die gemeente was so dat dit moeilik was om te besluit waar die pastorie sou staan. Die pastoriegebou op Bethanie, die beste wat hulle kon kry, was nie doeltreffend nie, maar die leraar moes eers wag totdat 'n gerieflike kerksaal op Bethanie en op Aus opgerig is. Op albei plekke is 'n huis as pastorie gehuur en op Aus is later een gekoop. Ook is besluit om 'n saal op Lüderitz te bou, maar daarmee is uitgestel. Op 28 September 1940 wy ds. Hattingh 'n ruim, gerieflike kerksaal op Bethanie in, wat £3 500 gekos het. Op Aus is 'n saal gehuur en op Lüderitz is van die Duitse kerk gebruik gemaak. Kerkraadsvergaderings is om die beurt op Bethanie, Aus en Lüderitz gehou.

Omdat Aus meer sentraal was, het die leraar daar gaan woon en daar is toe besluit om Bethanie as dorp en wyk van die res af te stig. Dit het gebeur in die dienstyd van ds. Petrus Swart, wat ná meer as ses jaar diens na Soutpan vertrek het. Ds. P.A.M. Brin van Gansbaai volg in 1949 en hy voltrek dadelik die skeiding tussen Bethanie en Lüderitz. Hy word na Lüderitz beroep en vertrek daarheen.

In Oktober 1950 is dr. G. Kikillus van die NG gemeente Barrydale hier bevestig. Voor die tyd het ds. Brink hom reeds beywer om op Bethanie 'n groot en ruim pastorie te laat oprig, waaraan hulle met die aankoms van dr. Kikillus nog besig was. Dit het sowat £3 600 gekos. Met die inwyding daarvan het die gemeente aan kontant £2 400 gegee om die skuld wat nog daarop rus, te demp.

Geleidelik het die platteland van Namibië is so 'n mate ontvolk dat Bethanie en sy buurgemeente Maltahöhe teen 2010 deur een leraar, ds. Gert Peens, bedien is. Bethanie het toe 151 belydende lidmate gehad en Maltahöhe 143.






</doc>
<doc id="58153" url="https://af.wikipedia.org/wiki?curid=58153" title="NG gemeente Outjo">
NG gemeente Outjo

Die NG gemeente Outjo is 'n gemeente van die Nederduitse Gereformeerde Kerk in die noordweste van Namibië.

Die gemeente stig op 13 November 1943 met 329 lidmate en 600 siele af van die moedergemeente Otjiwarongo. Die eerste kerkraad het uit sewe ouderlinge en sewe diakens bestaan. As bruidskat kry die dogtergemeente £500 en die saal op Outjo. Spontane offers by die afstigting bring die bedrag van oor die £1000 in. Die eerste predikant, ds. S.H. van der Spuy, vroeër hulpprediker in NG gemeente Windhoek, word op 15 April 1944 bevestig. Nieteenstaande 22 beroepe het hy die gemeente teen 1952 steeds bedien. 

Outjo was, tot die afstigting van NG gemeente Kamanjab in 1953, die mees noordwestelike gemeente van die Kaapse Kerk met 'n oppervlak groter as die Vrystaat. Die noordelike grens was Angola en die westelike die Skedelkus en dit het ook Kaokoveld en Ovamboland ingesluit. Van die natuurwonders binne die gemeentegrens was die Vingerklip, die Versteende Woud, die Terrasse en die Etoshapan waar leeus, kameelperde, gemsbokke, wildebeeste, sebras en springbokke in die bykans oneindige ruimtes om en op die waterlose pan in hul duisende krioel. Die Kaokoveld was destyds grotendeels spergebied vanweë mynkonsessies. 

In die twintigerjare het Outjo bestaan uit sowat 20 bouvallige huisies uit die Duitse nedersettingstydperk en 'n skool wat bestaan het uit een onderwyser en 20 leerlinge. 'n Klein hotelsaaltjie het as kerkplek gedien met een ouderling en een diaken vir Outjo-wyk van die destydse Moria-gemeente, die latere NG gemeente Otjiwarongo. Teen 1952 het Outjo meer as 200 geboue gehad, waaronder van die modernste, insluitende 'n pragtige landdroskantoor, poskantoor, hospitaal, kerk, kaasfabriek, roomdepot, skool- en koshuisgeboue met sowat 500 kinders en 20 onderwysers. Die hoërskoolgeboue is omstreeks daardie tyd voltooi. In dieselfde tyd was daar op Outjo 'n eie kragsentrale en drie handelsbanke. 

Toe het die gemeente bestaan uit 14 ouderlinge en 16 diakens in 16 wyke, met 793 lidmate en 1 350 siele (kinders en mense wat nie aangeneem is as lidmate nie). Die gemeente het sy kerksaal gans ontgroei en aan die begin van die jare vyftig begin geld insamel vir sy eie kerkgebou. Teen 2010 het die lidmaattal egter teruggesak tot 284 belydende lidmate en 93 dooplidmate, maar teen 2016 het dit weer toegeneem tot onderskeidelik 325 en 114. 






</doc>
<doc id="58154" url="https://af.wikipedia.org/wiki?curid=58154" title="Abtswoude">
Abtswoude

Abtswoude is 'n buurt in die munisipaliteit Delft, in die Nederlandse provinsie Zuid-Holland. Dit lê suid van Delft langs die pad na Schiedam en is letterlik nie meer as 'n versameling boerderye nie. Daar woon sowat 20 mense.


</doc>
<doc id="58155" url="https://af.wikipedia.org/wiki?curid=58155" title="NG gemeente Leonard">
NG gemeente Leonard

Die NG gemeente Leonardville (vroeër net Leonard) is 'n gemeente van die Nederduitse Gereformeerde Kerk op die Namibiese dorpie Leonardville. 

Leonard is op die elfde dag van die elfde maand (11 November) 1944 as die elfde gemeente van die Kaapse Kerk in die destydse Suidwes-Afrika gestig. Lidmate was dit eens dat die gemeente moes heet na die onvergeetlike baanbreker van die Kerk in Suidwes-Afrika, eerw. (later ds.) E.J. Leonard. So dikwels het hy per eselkar oor die uitgestrekte vlaktes van die land en selfs te voet verkwikking aan eensame plase gebring. Die gemeente se heel eerste beroep op 6 Januarie 1945 het geslaag en so kom ds. en mev. C. van der Merwe op 13 April 1945 in die gemeente aan. Hulle pas hulle in moeilike omstandighede in die afgeleë gemeente aan. Hulle moes byna 'n jaar lank in die konsistorie van die kerksaal op Pretorius woon. Die gemeente het met ongeveer 500 lidmate van die gemeente Gibeon afgestig, maar ná net agt jaar reeds oor die duisend lidmate getel. Hierdie getal het egter teen 2010 teruggesak tot net 176 weens die gedurige ontvolking van die platteland.

Die gemeente het met sy stigting meer as 25 000 km² beslaan, 'n gebied so groot soos die Afrikaland Rwanda. Dit het noodwendig tot veel desentralisasie gelei, wat in 'n mate verlig is met die afstigting van die NG gemeente Aroab in 1955. Daar was aanvanklik geen gemeentelike sentrum nie, en daarom het dit teen 1952 uit vier feitlik selfstandige wyke bestaan, naamlik Uhlenhorst met 140 lidmate, Blumfelde met sowat 140 lidmate, Aroab met sowat 360 lidmate en Pretorius met sowat 320 lidmate. Die pastorie was op Pretorius geleë, terwyl elke wyk sy eie kerksaal gehad het waar een maal per maand eredienste waargeneem is en twee maal per jaar nagmaal bedien is. Ds. S. Murray is op 26 Augustus 1950 as die gemeente se tweede leraar bevestig. 





</doc>
<doc id="58156" url="https://af.wikipedia.org/wiki?curid=58156" title="NG gemeente Okahandja">
NG gemeente Okahandja

Die NG gemeente Okahandja is 'n gemeente van die Nederduitse Gereformeerde Kerk in die middel van Namibië.

Reeds in 1792 was daar kontak tussen Kaapstad en Okahandja toe Pieter Brand, wat saam met Van Reenen op reis was, deurdring tot die Swakoprivier wat by Okahandja verbyvloei. Hy was waarskynlik die eerste wit mens wat hier gekom het. Okahandja het 'n lang en veelbewoë geskiedenis omdat die Nama en Herero hier mekaar ontmoet het en menige bloedbad die gevolg was. Meer as 150 jaar gelede het die evangelie egter gekom danksy die werk van die Rynse Sendinggenootskap. 

Okahandja se naam beteken "klein-breed" en is die Hererowoord vir die rivier wat nie baie lank is nie, maar baie breed. Die wyk was vroeër deel van die baie groot gemeente Gibeon, wat meer as die helfte van die oppervlak van Suidwes-Afrika beslaan het. Gedurende 1929 is NG gemeente Windhoek van Gibeon afgestig en het Okahandja 'n wyk van die nuwe gemeente geword. In Oktober 1946 stig Okahandja af van Windhoek en 'n jaar later heet die gemeente sy eerste leraar, ds. J.T. Potgieter, vroeër leraar van Gibeon, welkom. 

Die gemeente was teen 1952 steeds maar klein met net 320 lidmate, slegs 28 minder as teen 2010 en 63 minder as teen 2015, maar was vroeg reeds selfonderhoudend. Die kerksaal is reeds in 1930 in gebruik geneem en die pastorie in 1950 voltooi, langs die fondamente van die Herero-kaptein Samuel Maharero se eertydse huis. Hy het in 1903 die Herero-opstand gelas en vanaf die krans op sy erf is die eerste skote van die oorlog geskiet.

Die kerkgebou, ingewy in 1974, is ontwerp deur die argitek J. Anthonie Smith, wat vir meer as 60 NG kerke verantwoordelik was.





</doc>
<doc id="58157" url="https://af.wikipedia.org/wiki?curid=58157" title="NG gemeente Maltahöhe">
NG gemeente Maltahöhe

NG gemeente Maltahöhe is 'n gemeente van die Nederduitse Gereformeerde Kerk in Namibië. In 2010 het die gemeente 143 belydende lidmate gehad en het ds. Gert Peens dit volgens ooreenkoms saam met die NG gemeente Bethanie bedien. Teen 2012 het dié getal skerp afgeneem tot net 96 en was ds. Sarel Visser Maltahöhe se pastorale hulp.

Die gemeente is op 26 Oktober 1946 afgestig van die moedergemeente van al die gemeentes in Suidwes-Afrika, die Gibeon. As lede van die Ringskommissie van Gibeon, waaronder die nuwe gemeente sou ressorteer, was by die stigting teenwoordig di. S.H. van der Spuy, J.R. Holzapfel en J.T, Potgieter. Met sy stigting het Maltahöhe, buiten die hele distrik met dieselfde naam wat meer as 30 000 km² beslaan het, ook 'n deel van Rehoboth ingesluit. Ondanks die groot oppervlak was die lidmaattal maar 260.

So dankbaar was die lidmate dat hul eie gemeente gestig kon word, dat hulle op die stigtingsdag £840 as besondere dankoffer gestort het. Nadat sewe beroepe onsuksesvol uitgebring is, het ds. H.R. Cilliers van Tierberg, late Parow-Oos, nadat hy vir die tweede maal beroep is, hom die beroep laat welgeval. Hy is op 31 Januarie 1948 as eerste leraar bevestig en het die volgende dag na aanleiding van Hand. 10:7 sy intreepreek gelewer: "Kyk, ek kom - om u wil, o God, te doen." 

Die gemeente het, voor die kerkgebou opgerig is, 'n kerksaal op die dorp besit, waarvan die hoeksteen op 24 Augustus deur eerw. Leonard gelê is, terwyl nog twee kerksale in die distrik gebou is. 'n Doeltreffende pastorie is op 6 Julie 1950 ingewy. Teen 1950 het die lidmate tot 330 toegeneem.




</doc>
<doc id="58158" url="https://af.wikipedia.org/wiki?curid=58158" title="NG gemeente Usakos">
NG gemeente Usakos

Die NG gemeente Usakos is 'n gemeente van die Nederduitse Gereformeerde Kerk in Namibië en hoewel dit eers in 1946 afgestig is, die moedergemeente van al vyf gemeente aan die Namibiese kus, buiten Lüderitz. 

Met sy afstigting het die gemeente Usakos buiten die dorpie Usakos ook Swakopmund en Walvisbaai ingesluit. Dit was 'n uitgestrekte distrik en het die naam gedra van wat destyds die hoofsentrum was, hoewel die kusdorpe Usakos in grootte lank al verbygesteek het. Die pastorie het op Usakos gestaan en van daar moes die enkele leraar die hele gemeente bedien. Teen 1952, ses jaar ná afstigting, het die gemeente 900 lidmate getel en 1 400 siele, van wie meer as tweederdes binne Usakos se dorp en distrik gewoon het. Teen 2010 het die lidmate meer as verdriedubbel tot 2 774, maar hiervan het nou minder as 4% (96) op Usakos gewoon, maar 36% op Swakopmund, 43% op Walvisbaai en 17% op Hentiesbaai. 

Die destydse groot gemeente het gestrek van die dorre Namibkus vanwaar die plantegroei geleidelik op pad na Usakos al digter word totdat dit bosryk word met reekse berge by Usakos en verder. 

Die gemeente is op 16 November 1946 van NG gemeente Omaruru afgestig, wat skaars vyf jaar vantevore 'n dogtergemeente geword het van die NG gemeente Otjiwarongo, wat in 1902 tot stand gekom het as die gemeente Moria. Die kerkie op Usakos se hoeksteen is gelê op 10 April 1936 deur ds. F.J.W. Koch, leraar van die gemeente Moria, en dieselfde jaar is die gebou ingewy. Op Walvisbaai is die NG kerkie op 2 Julie 1949 deur ds. B.J. Pienaar, die spoorwegleraar, ingewy. Die eerste leraar van Usakos, ds. P. Visser, wat na enkele jare na Vanrhynsdorp vertrek het, het die hoeksteen daar gelê. Op Swakopmund is ook in die beginjare 'n kerkie gebou waarvan die hoeksteen gelê is deur mev. A.F.W. Tydeman, een van die oudste lidmate van die gemeente wat haar jare lank beywer het vir die bou van 'n kerk op die strandoord van Suidwes. Voorheen is een maal per maand dienste gehou in die Duitse kerk.

Voor die afstigting is die drie dorpswyke van die groot gemeente Moria bedien deur ds. F.J.W. Koch en daarna deur ds. I.C. Schutte as wyke van Otjiwarongo, en sedert 1941 deur. di. L.W. Lemkuhl en G.P. du Toit as wyksdorpe van Omaruru. Die eerste leraar van die afgestigte gemeente was ds. P. Visser van 1947 tot 1949 en daarna kom ds. B.R. Buys wat van 1950 af aan die hoof gestaan het van die gemeente Usakos (Walvisbaai-Swakopmund), soos dit destyds bekend was. 

Walvisbaai stig in 1952 van Usakos af en Swakopmund in 1957 van Walvisbaai af.





</doc>
<doc id="58159" url="https://af.wikipedia.org/wiki?curid=58159" title="NG gemeente Gobabis">
NG gemeente Gobabis

NG gemeente Gobabis is 'n gemeente van die Nederduitse Gereformeerde Kerk in die ooste van Namibië. Van 1961 af was daar ook 'n dogtergemeente op die dorp, die NG gemeente Gobabis-Suid, maar dit is op 21 Oktober 2012 by die moedergemeente ingelyf, die laaste van die sewe dorpe in Namibië wat eers twee NG gemeentes gehad het. Vandat Walvisbaai-Noord in 2017 ontbind het, het Walvisbaai twee gemeentes, nie meer drie nie.

Die gemeente is op 24 November 1939 van die NG gemeente Windhoek afgestig en hou reeds op 11 Desember daardie jaar sy eerste kerkraadsvergadering onder voorsitterskap van die konsulent, ds. K.W. le Rouw, Windhoek se leraar, om sy eerste beroep uit te bring, maar dit was sonder welslae.

Op sy tweede vergadering op 2 Maart 1940 word prop. F.J. Hay beroep en hy word dan op 18 Mei 1940 as herder en leraar van die gemeente bevestig. Na 'n besonder vrugbare dienstyd van vyf jaar het ds. en mev. Hay van die gemeente afskeid geneem, nadat reeds begin is met die bou van die gemeente se eerste pastorie. Na 'n vakature van agt maande kon die gemeente die geliefde ds. en mev. J.L. von Wielligh verwelkom. Na 'n kort maar geseënde drie jaar het die gemeente Port Shepstone so aanhoudend geroep, dat die gemeente weereens van sy pastoriepaar moes afskeid neem.

Daar volg weer 'n vakature van agt maande en op 8 April 1950 word prop. J.M. Olivier in die gemeente georden en bevestig. Veertien maande later neem ook hy afskeid en vertrek na 'n nuwe werkkring, sodat die gemeente meer as 'n jaar lank vakant was.

Die gemeente het sy pastorie voltooi en 'n ruim kerksaal gebou. Lank is geld ingesamel vir die bou van 'n kerk, wat vroeg in die jare vyftig ingewy is. Van 'n ledetal van sowat 400 in 1939 het die gemeente geleidelik tot oor die 800 in 1951 aangegroei. In 1961 stig Gobabis-Suid van die moedergemeente af en teen 2010 het die gemeentes saam 156 minder lidmate as 60 jaar vantevore, dog albei bestaan afsonderlike voort tot hulle eindelik op 21 Oktober 2012 saamsmelt onder die moedergemeente se naam. Dit was die laaste dorp in Namibië wat twee NG gemeentes gehad het (buiten Walvisbaai met steeds drie). Op Keetmanshoop, Outjo, Grootfontein, Tsumeb, Otjiwarongo en Mariental is die dogtergemeentes almal reeds jare vantevore by die moedergemeente ingelyf.






</doc>
<doc id="58160" url="https://af.wikipedia.org/wiki?curid=58160" title="NG gemeente Mariental">
NG gemeente Mariental

Die NG gemeente Mariental is die oudste gemeente van die Nederduitse Gereformeerde Kerk in Namibië en is in 1898 as die gemeente Gibeon gestig.

Eerw. E.J. Leonard, na wie die NG gemeente Leonard en die dorpie Leonardville genoem is, was die eerste leraar van die gemeente en het 'n aantal jare die hele destydse Suidwes-Afrika as sy gemeente gehad. Ná die stigting van die gemeente Moria, later bekend as NG gemeente Otjiwarongo, het die ontsaglike groot gemeente steeds die hele suide van die gebied beslaan. Keetmanshoop is maar eers in 1924 afgestig, maar selfs daarna was die oppervlakte groter as die hele Vrystaat. Sedert 1944 is drie gemeentes kort na mekaar afgestig: Leonard (1944), Maltahöhe (1946) en Gochas (1950). Steeds was daar, buiten die hoofdorp Mariental, toe nog vyf wyke waar dienste gehou is.

Die gemeente se destydse naam, Gibeon, is afgelei van 'n klein nedersetting wat mettertyd net 'n wyk van die gemeente geword het toe die middelpunt van die gemeente na Mariental verskuif het.

Eerw. Leonard het in 1932 die status van predikant gekry. Tot in 1938 was hy alleen werksaam in die gemeente, maar in daardie jaar word ds. T.J. Potgieter as medeleraar beroep. Hy het toe tot in Oktober 1947 in die gemeente gestaan. Van Augustus 1948 het ds. M.N. van Rensburg die gemeente bedien. 

Gibeon was die eerste gemeente van die NG Kerk in Suidwes-Afrika wat sendingwerk gedoen het onder die bruin mense wat uit die Unie hierheen gekom het. Die gemeente het teen 1952 £600 per jaar net aan plaaslike sending bestee.




</doc>
<doc id="58161" url="https://af.wikipedia.org/wiki?curid=58161" title="NG gemeente Lüderitz">
NG gemeente Lüderitz

Die NG gemeente Lüderitz is 'n gemeente van die Nederduitse Gereformeerde Kerk aan die suidelike kus van Namibië. Dit is’n driekoppige gemeente met bedieningspunte op Lüderitz, Aus en Rosh Pinah.

Die gemeente is op 7 Desember 1949 afgestig van die NG gemeente Bethanie. Dit is geleë in een van die droogste dele ter wêreld en die lidmate was met die afstigting baie yl verspreid. Die gemeente sluit die groot, uitgestrekte Diamant-Sperrgebiet in en aan die kus lê ook sowat 15 eilande binne die gemeente se grense. Die middelpunt van die gemeente is Lüderitz, voorheen Angra Pequena, waar Bartolomeus Dias sy eerste kruis opgerig het. Die gemeente bestaan uit karakoelboere, mynwerkers, ghwano-eilandbewoners, fabriekswerkers, geregsdienaars, spoorwegmense en andere. Die 550 lidmate van 1952 was so yl verspreid dat om een buitewyk van 15 huisgesinne te besoek, 'n totale reis van amper 1 400 km beteken het. Destyds is gereeld buitedienste op Aus, 130 km van die kus af, en op Oranjemund, amper 300 km van Lüderitz af, gehou. Oranjemund het in 1959 afgestig en het tot omstreeks 2013 geressorteer onder die Sinode van Wes-en-Suid-Kaapland, waarna dit oorgekom het na die Namibiese Sinode. 

Agtien maande ná die stigting het die gemeente reeds die voorreg gehad om die kerk op Lüderitz in te wy op 10 Junie 1950. Die gemeente se eerste leraar was ds. P.A.M. Brink, voorheen van die moedergemeente Bethanie.




</doc>
<doc id="58162" url="https://af.wikipedia.org/wiki?curid=58162" title="Real Club Deportivo Carabanchel">
Real Club Deportivo Carabanchel

Real Club Deportivo Carabanchel is 'n Spaanse sokkerklub in die historiese distrik Carabanchel in die stad van Madrid, Spanje. Bestaande toerusting is die derde oudste in die hoofstad, na Real Madrid en Atlético de Madrid, en die dertiende van Spanje.

Die boonste sport is behaal deur die klub se tweede afdeling B en het 'n paar keer vir bevordering na die tweede divisie geveg.




</doc>
<doc id="58163" url="https://af.wikipedia.org/wiki?curid=58163" title="Zuid-Afrikaansche Republiek Polisie">
Zuid-Afrikaansche Republiek Polisie

Die Zuid-Afrikaansche Republiek Polisie was die polisiemag van die voormalige Zuid-Afrikaansche Republiek, gestig in 1881. Daar was altyd na 'n lid verwys as 'n ZARP. Die Speurafdeling was bekend as die 'Geheime Speurders'.

Met die uitbreek van die Tweede Vryheidsoorlog het die mag uit sowat 1 400 man bestaan waarvan 200 nie-blankes was. Hulle het ook die orde in eSwatini gehandhaaf. Tydens die Tweede Vryheidsoorlog het hulle 'n uitstekende rekord gehandhaaf en het ook soms swaar verliese gely.

Na die Unie van Suid-Afrika in 1910 tot stand gekom het, is die mag in die Suid-Afrikaanse Polisiemag geabsorbeer. Die Suid-Afrikaanse Polisiemag het later die hedendaagse Suid-Afrikaanse Polisiediens geword.




</doc>
<doc id="58165" url="https://af.wikipedia.org/wiki?curid=58165" title="Laingsnekpas">
Laingsnekpas

Laingsnekpas is 'n bergpas in die Drakensberge net suid van Charlestown en Volksrust in KwaZulu-Natal, Suid-Afrika. Beide die N11 nasionale pad en hoofspoorlyn tussen Durban en Johannesburg gaan hier oor die Drakensberg. Daar was verskeie veldslagte in die omgewing tydens die Eerste Vryheidsoorlog onder andere die Slag van Laingsnek.




</doc>
<doc id="58166" url="https://af.wikipedia.org/wiki?curid=58166" title="Mendi">
Mendi

Die Mendi was 'n troepskip wat vergaan het op 21 Februarie 1917. Die skip het behoort aan die Elder-Dempster-redery. Sy het gesink nadat sy gebots het met die "SS Darro" om 05:00 die oggend. Dit veroorsaak 'n gat van 20m by 20m aan die stuurboordkant. Daar was 'n groot aantal nie-blanke Suid-Afrikaanse soldate van die "Native Labour Corps" aan boord waarvan nagenoeg 805 dood is. Dit is merkwaardig dat die nuus die afgeleë krale bereik het dae voordat die amptelike verslag per kabel ontvang was. Die ongeluk het gebeur naby die Eiland Wight in die Engelse Kanaal.



</doc>
<doc id="58167" url="https://af.wikipedia.org/wiki?curid=58167" title="Babanango">
Babanango

Babanango is 'n klein dorpie in KwaZulu-Natal, Suid-Afrika. Die R68 hoofpad gaan deur die dorpie wat ongeveer 60 km noordwes van Melmoth is. 'n Berg (1 253m) met dieselfde naam kyk op die dorpie af.

Die distrik is 1 500 km groot en die grasveld is ideaal vir bees- en skaapboerdery.




</doc>
<doc id="58168" url="https://af.wikipedia.org/wiki?curid=58168" title="Groep van Sowjet-magte in Duitsland">
Groep van Sowjet-magte in Duitsland

Die Groep van Sowjet-magte in Duitsland (Duits: "Gruppe der Sowjetischen Streitkräfte in Deutschland", kort "GSSD", Russies: Группа советских войск в Германии, "Gruppa sowjetskich wojsk w Germanii") was afdelings van die land- en lugmag van die Sowjet-leër ("Rooi Leër") wat tussen 1954 en 1994 in die Sowjet-besettingsone, die Duitse Demokratiese Republiek (DDR) en die Bondsrepubliek Duitsland gestasioneer was. 

Die Sowjet-magte in die DDR was die grootste kontingent van troepe wat ooit deur 'n besettingsmag in die buiteland onderhou is. Vanaf 1988 tot hulle onttrekking in 1994 het hulle amptelik as "Wesgroep van die Troepe" (kort WGT, Russies: "Западная группа войск", "Sapadnaja gruppa wojsk") bekend gestaan.


</doc>
<doc id="58170" url="https://af.wikipedia.org/wiki?curid=58170" title="Theodor Fontane">
Theodor Fontane

Theodor Fontane (* 30 Desember 1819 in Neuruppin; † 20 September 1898 in Berlyn) was 'n Duitse skrywer en apteker. Hy word as die beduidendste Duitse verteenwoordiger van die poëtiese realisme beskou.

Fontane was van Hugenote-afkoms en was tussen 1850 en 1859 as joernalis vir die Pruisiese regering werksaam, onder meer as verslaggewer in Engeland (in 1852 en vanaf 1855 tot 1859). In 1860 het hy redakteur by die dagblad "Neue Preußische Zeitung" geword - 'n pos wat hy tien jaar lank beklee het. Hy was oorlogsverslaggewer in die oorloë van 1864, 1866 en 1870/71. Tussen 1870 en 1889 was hy as teaterkritikus by die "Vossische Zeitung" werksaam.

Fontane het sy literêre loopbaan met ballades begin wat sterk deur heroïese Pruise-liedere en Engels-Skotse ballades beïnvloed is. Beduidende werke uit hierdie vroeë periode sluit "Der alte Zieten" (1847) en "Archibald Douglas" (1854) in. In sy latere liriese werke staan gewone mense en stemmingsbeelde sentraal, so in "Die Brück' am Tay" (1880), "John Maynard" (1886) en "Herr von Ribbeck auf Ribbeck im Havelland" (1889).

Sy wandeltogte deur sy geboortestreek ("Wanderungen durch die Mark Brandenburg") is in die styl van literêr-joernalistieke reis-feuilletons geskryf en word by die belangrikste 19de eeuse voorbeelde van dié genre gereken. Egverhoudings en salonromans vorm net soos novelles vanaf 1879 die kern van sy literêre werk en het van Fontane die belangrikste verteenwoordiger van die burgerlike realisme gemaak. In hierdie romans het Fontane as eietydse waarnemer 'n kritiese oog op die Pruisiese samelewing as standestaat met vaste konvensies en morele opvattings waaraan die persoonlike strewe na geluk steeds ondergeskik is. Bekende romans in hierdie periode is "Vor dem Sturm" (1878), "L'Adultera" (1882), "Schach von Wuthenow" (1888), "Irrungen, Wirrungen" (1888), "Stine" (1890), "Frau Jenny Treibel" (1892), "Effi Briest" (1895) en "Der Stechlin" (1899).

Fontane se verteltrant, wat rigtingwysend vir die Europese roman sou word, lê die klemtoon eerder op breedvoerige dialoë tussen sy romankarakters as op hulle handelinge. In 1842 het Fontane William Shakespeare se "Hamlet" in Duits vertaal. Fontane se briefwisselinge is eweneens gepubliseer. 'n Aantal Duitse toekennings vir kuns en literatuur is na Theodor Fontane vernoem.


</doc>
<doc id="58171" url="https://af.wikipedia.org/wiki?curid=58171" title="Sentraal-Afrika Tyd">
Sentraal-Afrika Tyd

Die Sentraal-Afrika Tyd (SAT) (Engels: "Central Africa Time") is 'n tydsone wat twee ure voor Gekoördineerde Universele Tyd is (met ander woorde UTC+2). 'n Aantal lande in sentraal Afrika val in die tydsone. Die tydsone kom ooreen met Suid-Afrikaanse Standaardtyd en Oos-Europese Tyd.

Vanweë hierdie lande se ligging naby die ewenaar word somertyd nie waargeneem nie. Die teoretiese sone vir Sentraal-Afrika Tyd loop van 22,5° oosterlengte tot 37,5° oosterlengte.

Die lande wat SAT gebruik is:


</doc>
<doc id="58173" url="https://af.wikipedia.org/wiki?curid=58173" title="Wes-Afrika Tyd">
Wes-Afrika Tyd

Wes-Afrika Tyd of WAT (Engels: "West Africa Time") is 'n tydsone wat een uur voor Gekoördineerde Universele Tyd is (met ander woorde UTC+1). 'n Groot aantal lande in die westelike deel van sentraal Afrika val in hierdie tydsone.

Die teoretiese sone strek van 7,5° oosterlengte tot 22,5° oosterlengte.

Die meeste lande in die gebied is naby die ewenaar geleë, waar daar nie 'n groot verandering in die daglengte is nie, sodat somertyd nie waargeneem word nie. Die enigste uitsondering is Namibië wat van September tot April onder die Wes-Afrika Somertyd val.

Lande wat onder die Wes-Afrika tyd val:


</doc>
<doc id="58175" url="https://af.wikipedia.org/wiki?curid=58175" title="Shurugwi">
Shurugwi

Shurugwi (voorheen bekend as "Selukwe") is 'n nedersetting in die Midlands-provinsie, in Zimbabwe. Die dorp is in 1899 gestig en volgens die 1992-sensus het Shurugwi 'n bevolking van 16 138 gehad.


</doc>
<doc id="58180" url="https://af.wikipedia.org/wiki?curid=58180" title="Mvuma">
Mvuma

Mvuma of Umvuma is 'n nedersetting in die Midlands-provinsie, in Zimbabwe. Die dorp lê sowat 192 km van Harare af.


</doc>
<doc id="58181" url="https://af.wikipedia.org/wiki?curid=58181" title="Paleis van Westminster">
Paleis van Westminster

Die Paleis van Westminster, ook genoem die "Houses of Parliament", is die vergaderplek van die twee huise van die Parlement van die Verenigde Koninkryk — die Britse hoërhuis of "House of Lords", en die Britse laerhuis of "House of Commons". Dit staan op die noordbank van die Teems in die hart van die Londense wyk (of "borough") Westminsterstad, naby die historiese Westminster-abdy en die regeringsgeboue van Whitehall en Downingstraat. Die naam mag verwys na enige van twee boustrukture: die "Ou Paleis", 'n middeleeuse gebouekompleks waarvan die oorgrote deel reeds in 1834 vernietig is, en die plaasvervangende "Nuwe paleis" wat vandag bestaan; dit het die oorspronklike styl en status behou as 'n koninklike residensie vir seremoniële doeleindes.

Die eerste koninklike paleis is in die elfde eeu hier opgerig, en Westminster was in Londen die hoofresidensie van die konings van Engeland, totdat 'n vuur die oorgrote deel van die kompleks in 1512 uitgewis het. Daarna is dit as parlementshuis aangewend, wat reeds vanaf die dertiende eeu daar vergader het, en as die setel van die koninklike geregshowe, wat in en rondom Westminstersaal geleë is. In 1834, het 'n selfs groter vuur die grootliks herboude parlementshuis in puin gelê, en die enigste belangrike boustrukture om te oorleef was Westminstersaal, die Sint Stephense kloostergange, die kapel van Sint Mary Undercroft en die juweeltoring.

Die daaropvolgende kompetisie vir die herbouing van die paleis, is deur die argitek Charles Barry gewen met sy ontwerp vir 'n gebou in die reghoekige Neogotiese styl. Die oorblyfsels van die Ou paleis (met die uitsondering van die alleenstaande juweeltoring) is in die veel groter herbouings ingesluit, wat oor die 1 100 vertrekke insluit, wat simmetries rondom twee stelle binnepleine gerangskik is. Deel van die Nuwe paleis se vloeroppervlak van 3.24 ha is van die Teems herwin, wat die hooffasade huisves, aangrensend tot die 266 m lange rivierfront. Barry is bygestaan deur Augustus W. N. Pugin, 'n leidende gesag rakende gotiese argitektuur en styl, wat ontwerpe verskaf het vir die versiering en bekleding van die paleis. Konstruksie het in 1840 afgeskop, en het vir dertig jaar voortgeduur, onderworpe aan groot vertragings en kosteoorskrydings, benewens die afsterwe van beide hoofargitekte; aandag aan die binneversiering het met tussenposes tot ruim in die twintigste eeu voortgeduur. Aansienlike renovasiewerk is sedertdien uitgevoer, weens die uitwerking van Londen se lugbesoedeling, en uitgebreide herstelwerk het na die Tweede Wêreldoorlog plaasgevind, insluitend herbouing van die kamer van die Laerhuis, na die bombardering daarvan in 1941.

Die paleis is een van die fokuspunte van politieke aktiwiteit in die Verenigde Koninkryk; "Westminster" het 'n metoniem vir die VK-parlement geword, en die Westminster-stelsel vir regering is daarna vernoem. Die kloktoring in besonder, wat na die hoofklok, "Big Ben", vernoem is, is 'n ikoniese Londense landmerk, asook van die Verenigde Koninkryk in die breë. Dit word gesien as 'n embleem van die parlementêre demokrasie, en is een van die mees gewilde toeristeattraksies in die stad. Die Paleis van Westminster word sedert 1970 gelys in die Graad I-gebouekategorie en word sedert 1987 ingesluit by die UNESCO Wêrelderfenisterreine.


</doc>
<doc id="58185" url="https://af.wikipedia.org/wiki?curid=58185" title="Pietie Victor">
Pietie Victor

Peter Daniel Victor (Wynberg, 18 Augustus 1935 - Durbanville, 19 September 2003) was 'n leraar in die Nederduitse Gereformeerde Kerk wat wyd bekend was vir sy werk onder haweloses en sy onomwonde politieke oortuigings. Hy is op 19 September 2003 tydens 'n skietgeveg met rowers in Durbanville doodgeskiet toe hy sy buurvrou probeer help het.

Victor het in Wynberg en Observatory op die Kaapse Skiereiland grootgeword. Hy was die derde van die vier kinders van Johannes Jacobus Victor, self die jongste van tien kinders, gebore op sy ouers se plaas in die Moordenaarskaroo, wat hulle tydens die Anglo-Boereoorlog verloor het. Sy moeder was Adriana Maria Prins, die oudste van twee kinders wat op Ceres grootgeword het. Ná matriek het sy vader Kaap toe getrek waar hy by die Kaapse stadsraad gaan werk het en ná jare lange diens as hoof van die tekenaarskantoor (elektries) afgetree het. 

As kind was Victor baie siek weens asma, allergieë en 'n longkwaal en dokters het nie gedink hy so 'n volwasse leeftyd bereik nie, maar hy was van kleins af 'n vegter en het heeltemal herstel. Later het hy vir die eerstespan rugby gespeel en op die atletiekbaan talle rekords laat spat. Hy het sy skoolopleiding aan die Laerskool Nassau in Observatory begin en aan die Hoërskool Nassau in Mowbray in 1952 voltooi. Die skoolleuse, "Ek sal handhaaf", het ook sy lewensleuse geword. In Wynberg was hy voorsitter van die KJV, koorlid en voorsitter van die grootste volkspele-laer in die gebied. In die geskiedkundige NG gemeente Wynberg was hy diaken, ouderling en later predikant.

Victor is op 21 Mei 1960 getroud met Anna Aletta Prins in die NG kerk Wellington-Noord. Annette is 'n gekwalifiseerde maatskaplike werker wat haar man bygestaan en ondersteun het. Twee dogters is uit die huwelik gebore. Dr. Lizann Victor is 'n dokter in Kaapstad en Madri Gerber 'n boekhouer in Nederland. Albei dogters het aan die Hoërskool Groote Schuur in Nuweland gematrikuleer.

Victor het in 1971 ná sy studie aan die Universiteit van Stellenbosch die NG Kerk se straatwerkaksie begin, eers in die St. Stephen's-kerk en later in die Trovato-rehabilitasiesentrum in Wynberg. Hy was van 1985 tot 1996 leraar van die NG gemeente Wynberg.



</doc>
<doc id="58188" url="https://af.wikipedia.org/wiki?curid=58188" title="Santie Sandenbergh">
Santie Sandenbergh

Ds. Hercules Alexander (Santie) Sandenbergh (Murraysburg, 7 Julie 1910 - 26 Augustus 1983) was, behalwe vir drie jaar in Bellville, 38 jaar lank 'n predikant van die Nederduitse Gereformeerde Kerk aan die Witwatersrand.

Hy kom uit Murraysburg se wêreld, maar matrikuleer op Prieska in die Noord-Kaap, waarna hy sy B.A.-graad in 1934 aan die Universiteit Stellenbosch verwerf en sy M.A.-graad in 1937. In 1938 lê hy sy proponentseksamen met welslae aan die Kweekskool af. 

Op Oujaarsdag daardie jaar kom hy in Johannesburg aan om hulpprediker van die NG gemeente Jeppestown te word. Hy word weldra as medeleraar beroep en op 29 April 1939 in sy amp bevestig. Op 27 September 1940 volg hy ds. J.M. Louw in die NG gemeente Boksburg op, wat nege maande vantevore oorlede is na 'n dienstyd van sowat 41 jaar in die Oos-Randse moedergemeente. Aan die begin van Maart 1947, nadat hy op 26 Januarie van Boksburg afskeid geneem het, word hy as medeleraar van die NG gemeente Bellville bevestig en na die afstigting van Bellville-Wes later dieselfde jaar, word hy op Skrikkeldag (29 Februarie) 1948 as leraar van die nuwe gemeente bevestig. In November 1950 keer hy na die Rand terug om predikant van Alberton te word en begin Februarie 1958 van NG gemeente Lambton, wat pas die vorige jaar vir die grootste gedeelte van Germiston-Suid afgestig is en waarheen hy twee keer beroep is. 

Hy en sy tweede vrou, 'n dogter van ds. R.J.B. Feenstra wat lank in Benoni gestaan het, vestig hulle na sy aftrede op 29 Mei 1977 in Elarduspark, Pretoria, maar hy sterf skielik aan 'n hartaanval op Piet Retief waar hy na sy vrou se heengaan in 1982 by sy dogter gaan woon het.

Sandenbergh het uitmuntende administratiewe vermoëns en goeie kennis van finansies gehad, en dien dan ook 15 jaar in die Sinodale Kommissie en lank met onderskeiding in die Sinodale Kommissie vir Finansies en as voorsitter van sowel die Kerkkantoor- en Sinodale Begrotingskommissie. In die Ring van Germiston het hy feitlik sinoniem met die Finansiële Kommissie geword. Van die Ring van Boksburg was hy skriba en van dié ring, sowel as dié van Germiston, was hy geruime tyd voorsitter. 

Vier kinders is uit sy tweede huwelik gebore, waarvan die jongste, ds. Kobus Sandenbergh, van 1981 leraar was van die NG gemeente Unitaspark, van 1984 van die NG gemeente Constantiakruin en van 1987 van Weltevreden.



</doc>
<doc id="58190" url="https://af.wikipedia.org/wiki?curid=58190" title="Wanderungen durch die Mark Brandenburg">
Wanderungen durch die Mark Brandenburg

Wanderungen durch die Mark Brandenburg ("Staptoere deur die Mark Brandenburg") is die omvangrykste werk van die Duitse skrywer Theodor Fontane (1819-1898). In vyf boekdele beskryf hy kastele, kloosters, nedersettings en landskappe van die Mark Brandenburg, sy bewoners en sy geskiedenis. Die werk, wat tussen 1862 en 1889 gepubliseer is, het uitdrukking aan die groeiende nasionale bewussyn in Pruise en aan die Romantiek gegee.

Die indrukke, wat Fontane tydens sy skryfwerk gekry het, sou net soos die historiese kennis, wat hy opgedoen het, die basis vir sy latere groot romans soos "Effi Briest" of "Der Stechlin" vorm.


</doc>
<doc id="58191" url="https://af.wikipedia.org/wiki?curid=58191" title="Zhengzhou">
Zhengzhou

Zhengzhou (Chinees: 郑州, "Zhèngzhōu Shì") is die hoofstad van die provinsie Henan in die Volksrepubliek China met 'n bevolking van sowat 8 626 000 en 'n oppervlakte van 7 507 km².



</doc>
<doc id="58194" url="https://af.wikipedia.org/wiki?curid=58194" title="Tete">
Tete

Tete is die hoofstad van die Tete provinsie, in noordwestelike Mosambiek.


</doc>
<doc id="58195" url="https://af.wikipedia.org/wiki?curid=58195" title="San Pedro de la Paz">
San Pedro de la Paz

San Pedro de la Paz is 'n stad in Chili met 191 600 inwoners (2012) en 'n oppervlakte van 112,5 km².




</doc>
<doc id="58197" url="https://af.wikipedia.org/wiki?curid=58197" title="Domkerk van Speyer">
Domkerk van Speyer

Die Domkerk van Speyer (amptelik "Domkirche St. Maria und St. Stephan") is die katedraalkerk van die Rooms-Katolieke diosese Speyer. Ná die vernietiging van die Franse abdy Cluny is die domkerk in Speyer in die Duitse deelstaat Rynland-Palts die wêreld se grootste bewaarde Romaanse kerkgebou. Dit is in 1981 as UNESCO-wêrelderfenis gelys en is daarnaas 'n beskermde kultuurgoed volgens die Haagse Konvensie.

Die Saliese koning en latere keiser Koenraad II het die bou vermoedelik in 1025 begin met die voorneme om die grootste kerkgebou in Europa op te rig.

Volgens 'n legende het Koenraad vroeg soggens die hoeksteen vir die Limburg-klooster naby Bad Dürkheim gelê en daarna met sy eggenote Gisela en sy gevolg na Speyer gery om daar die hoeksteen vir die domkerk en die Sint Johannes-klooster te lê. Om die benodigde boumateriaal (stene en hout) na Speyer te vervoer, is 'n kanaal van die Paltserwoud na die Ryn gebou.

Dit was nog aan Koenraad II nog aan sy seun Hendrik III vergun om die voltooiing van die kerk te beleef. Eers onder sy kleinseun Hendrik IV is die gebou in 1061 gewy. In die wetenskaplike navorsing word na hierdie boufase as "Speyer I" verwys. Die destydse kerk het uit 'n wesbou, 'n langhuis met drie skepe en 'n dwarsskip (transep) bestaan. Aan weerskante van die koor is twee torings opgerig. Die oorspronklike apsis was van buite af gesien reghoekig, maar afgerond in sy binneruimte. Die langhuis se middelskip het oor 'n plat plafon beskik, terwyl die syskepe gewelf was. Afgesien van die Akense Paltskapel was dit die eerste groot gewelfgebou wat ná die antieke tydperk noord van die Alpe opgerig is.


</doc>
<doc id="58198" url="https://af.wikipedia.org/wiki?curid=58198" title="Trolliebus">
Trolliebus

'n Trolliebus is 'n elektriese openbare vervoermiddel wat soos 'n gewone bus lyk, maar in teenstelling met sy dieselaangedrewe eweknie geen verbrandingsenjin gebruik nie en in plaas daarvan deur een of meer elektriese motors aangedryf word. Net soos in die geval van 'n tremstelsel het trolliebusse elastiese kragafnemers op hul dakke wat teen 'n elektriese oorhoofse kabel gly om krag aan die enjins te verskaf. Trolliebusse is dus aan bepaalde roetes met die nodige bedrading gebonde.

Die eerste trolliebusstelsels is in die vroeë 20ste eeu in bedryf gestel, en tans is daar 310 trolliebusstelsels in 47 lande. Die meeste trolliebusstelsels word in Oos-Europa in die opvolgerstate van die Sowjetunie, China, Noord-Korea, Italië en Switserland aangetref. Meer as 550 stelsels is buite bedryf gestel, veral in Westerse lande waar trolliebusse hul bloeitydperk veral in die 1950's en 1960's beleef het. In 29 van dié lande is daar geen trolliebusstelsels meer nie.

Nog in die 1970's het twee Suid-Afrikaanse metropole, Johannesburg en Pretoria, oor trolliebusstelsels beskik. Hulle is uiteindelik deur dieselbusse vervang.


</doc>
<doc id="58202" url="https://af.wikipedia.org/wiki?curid=58202" title="Hungryalisme">
Hungryalisme

Hungryalisme, ook die "Hungry Generation" ("hongerige generasie") genoem, is 'n beweging in Bengaalse literatuur. Dit is deur Malay Roy Choudhury in 1961 begin. Van die andere stigterslede is Shakti Chattopadhyay, Samir Roychoudhury en Debi Ray.






</doc>
<doc id="58203" url="https://af.wikipedia.org/wiki?curid=58203" title="Chimoio">
Chimoio

Chimoio is die hoofstad van die Manica provinsie, in westelike Mosambiek. Die stad was voorheen bekend as Vila Pery.


</doc>
<doc id="58205" url="https://af.wikipedia.org/wiki?curid=58205" title="Oos-Afrika Tyd">
Oos-Afrika Tyd

Oos-Afrika Tyd of OAT (Engels: "East Africa Time; EAT") is 'n tydsone wat drie ure voor Gekoördineerde Universele Tyd is (met ander woorde UTC+3). 'n Groot aantal lande in die ooste van Afrika val in die tydsone. Die tydsone kom ooreen met Moskoutyd en Oos-Europese Somertyd.

Vanweë hierdie lande se ligging naby die ewenaar is daar nie 'n groot verandering in die daglengte nie en dus word somertyd nie waargeneem nie. Die teoretiese sone van Oos-Afrika Tyd loop van 37,5° oosterlengte tot 52,5° oosterlengte.

Lande wat Oos-Afrika Tyd gebruik:


</doc>
<doc id="58206" url="https://af.wikipedia.org/wiki?curid=58206" title="Provinsies van Mosambiek">
Provinsies van Mosambiek

Mosambiek word in administratiewe opsig in tien provinsies en die hoofstad Maputo ("Cidade"), wat provinsiale status geniet, verdeel. Die provinsies is verder verdeel in 129 distrikte ("distritos").



</doc>
<doc id="58207" url="https://af.wikipedia.org/wiki?curid=58207" title="Distrikte van Mosambiek">
Distrikte van Mosambiek

Mosambiek is onderverdeel in tien provinsies en een stad. Hierdie provinsies
is op hulle beurt verder verdeel in 128 distrikte.

Die stad Maputo bestaan uit sewe administratiewe distrikte:


</doc>
<doc id="58208" url="https://af.wikipedia.org/wiki?curid=58208" title="Mauritiustyd">
Mauritiustyd

Mauritiustyd (Engels: "Mauritius Time", of "MUT") is 'n tydsone wat vier ure voor Gekoördineerde Universele Tyd is (met ander woorde UTC+4). Die tydsone word in die eilandnasie van Mauritius gebruik, wat in die Indiese Oseaan geleë is.

Somertyd is in 2008 waargeneem. Alle horlosies is op 26 Oktober 2008 aangestel na UTC+5 en weer op 29 Maart 2009 om 3 voormiddag teruggestel. Hierdie tydverskuiwing word nie meer gebruik nie.


</doc>
<doc id="58210" url="https://af.wikipedia.org/wiki?curid=58210" title="Seychelletyd">
Seychelletyd

Seychelletyd (Engels: "Seychelles Time", of "SCT") is 'n tydsone wat vier ure voor Gekoördineerde Universele Tyd is (met ander woorde UTC+4). Die tydsone word in die eilandnasie van die Seychelle gebruik, wat in die Indiese Oseaan geleë is.

Somertyd word nie in die tydsone waargeneem nie.


</doc>
<doc id="58211" url="https://af.wikipedia.org/wiki?curid=58211" title="Kaapverdiese Tyd">
Kaapverdiese Tyd

Kaapverdiese Tyd (Engels: "Cape Verde Time", of "CVT") is 'n tydsone wat een uur agter Gekoördineerde Universele Tyd is (met ander woorde UTC-1). Die tydsone word in die eilandnasie van die Kaap Verde gebruik, wat in die Atlantiese Oseaan geleë is.

Somertyd word nie in die tydsone waargeneem nie.


</doc>
<doc id="58212" url="https://af.wikipedia.org/wiki?curid=58212" title="Skoonheid (rolprent)">
Skoonheid (rolprent)

Skoonheid is 'n Suid-Afrikaanse rolprent wat vir die eerste keer op 17 Mei 2011 tydens die filmfees in Cannes in Frankryk vertoon is. Dit is op 5 Augustus 2011 in Suid-Afrika vrygestel. Die prent se dialoog is in Afrikaans met Engelse onderskrifte. Die regisseur is Oliver Hermanus (dit is sy tweede film).

Die fliek het die "Queer Palm"-prys by die interna­sionale Cannes-fliekfees in Frank­ryk losgeslaan. Die Suid-Afrikaanse keurraad, onder die vaandel van die Nasionale Film-en-Videostigting, het die film as amptelike inskrywing vir die Oscars aangewys.

Skoonheid is 'n dramatiese kunsfilm. Die ouderdomsperk is 18 en dit word nie vir sensitiewe kykers aanbeveel nie.


Francois van Heerden is wit Afrikaanse man in sy middel 40's. Hy is 'n eggenoot en pa van twee, eienaar van 'n besigheid en blykbaar 'n vooraanstaande in die gemeenskap. Hy onderdruk egter al jare lank sy seksualiteit en sy lewe is stadig maar seker besig om te ontrafel.




</doc>
<doc id="58213" url="https://af.wikipedia.org/wiki?curid=58213" title="Oliver Hermanus">
Oliver Hermanus

Oliver Hermanus is 'n Suid-Afrikaanse rolprentregisseur en draaiboekskrywer.

Sy fliek, "Shirley Adams" het verskeie pryse gewen, insluitende die "Grand Prix" by die "Amiens International Film Festival". In 2011 wen sy fliek, Skoonheid, die "Queer Palm"-prys by die interna­sionale Cannes-fliekfees in Frank­ryk.

As regisseur:

Draaiboeke:



</doc>
<doc id="58215" url="https://af.wikipedia.org/wiki?curid=58215" title="Roux">
Roux

Roux kan na een van die volgende verwys:


Roux is 'n van. Die eerste Roux in Suid-Afrika was Paul Roux (1665 - 1723/02/07). Hy het op 4 Augustus 1688 op die VOC-skip genaamd "Berg China" in die Kaap aangekom.

Sommige van die bekende Roux sluit in:



</doc>
<doc id="58216" url="https://af.wikipedia.org/wiki?curid=58216" title="Richie McCaw">
Richie McCaw

Richard Hugh "Richie" McCaw (gebore 31 Desember 1980 in Oamaru, Noord-Otago) is 'n Nieu-Seelandse rugbyspeler. Hy speel as linkerflank in die rugbyspanne van die All Blacks, Crusaders en Canterbury. McCaw word as een van die beste rugbyspelers in sy posisie beskou. Hy het tydens die Rugbywêreldbeker 2003, Rugbywêreldbeker 2007, Rugbywêreldbeker 2011 en Rugbywêreldbeker 2015 vir die All Blacks uitgedraf, waarvan Nieu-Seeland die laaste twee gewen het.

Hy speel sy 100ste toetswedstryd tydens die Rugbywêreldbeker 2011 op 24 September 2011 teen Frankryk, die eerste All Black wat die eer te beurt val.

Met sy internasionale uittrede in November 2015 hou hy die volgende wêreldrekords:


</doc>
<doc id="58219" url="https://af.wikipedia.org/wiki?curid=58219" title="ISO 3166-2:MZ">
ISO 3166-2:MZ

ISO 3166-2:MZ is 'n ISO-standaard en bylae tot ISO 3166-2 wat spesifiek op Mosambiek betrekking het. Hierdie standaard definieer Mosambiek se provinsies.




</doc>
<doc id="58221" url="https://af.wikipedia.org/wiki?curid=58221" title="Lunsriem">
Lunsriem

'n Lunsriem is 'n riempie wat deur die onderpunt van die luns gesteek word om te verhoed dat dit uitval. Die luns is 'n ysterpen wat deur die punt van 'n wa-as gesteek word. Dit is gewoonlik vol ghries, daarom word daar ook soms na 'n vuil, smerige persoon as 'n lunsriem verwys.


</doc>
<doc id="58224" url="https://af.wikipedia.org/wiki?curid=58224" title="Bengaals">
Bengaals

Bengaals of Bengali (বাংলা, "Bangla", [ˈbaŋla], ) is 'n Indo-Ariese taal wat deur sowat 250 miljoen mense in Bangladesj, Indië en Nepal gepraat word. Bengaals is die amptelike taal van Bangladesj, een van die amptelike tale van Indië naas Engels en Hindi en van die Indiese deelstate Tripura en Wes-Bengale. Bengaals is naas Hindi die tweede belangrikste inheemse taal in Indië en wêreldwyd die sesde belangrikste taal. Bengaals is nou verwant aan Assamees en word in die Bengaalse alfabet geskryf, 'n Brahmi-skrif uit die Indiese skriffamilie.

Ter herdenking van Bangladesj se 5 000 soldate binne die vredesmag in Sierra Leone na die burgeroorlog het president Ahmad Tejan Kabbah Bengaals in Desember 2002 tot dié land se tweede amptelike taal naas Engels verklaar.



</doc>
<doc id="58227" url="https://af.wikipedia.org/wiki?curid=58227" title="Nampula (provinsie)">
Nampula (provinsie)

Nampula is 'n provinsie in noordoostelike Mosambiek. Volgens die 2007-sensus het die provinsie 'n bevolking van 3 985 285 gehad. Die hoofstad en grootste stad is die gelyknamige stad van Nampula (471 717 inwoners in 2007).



</doc>
<doc id="58229" url="https://af.wikipedia.org/wiki?curid=58229" title="Tete (provinsie)">
Tete (provinsie)

Tete is 'n provinsie in noordelike Mosambiek en grens aan die provinsies Sofala en Zambezia asook aan Malawi, Zambië en Zimbabwe. Die provinsie het sowat 1,5 miljoen inwoners (2006). Die hoofstad en grootste stad is die gelyknamige stad Tete (150 000 inwoners in 2007).



</doc>
<doc id="58230" url="https://af.wikipedia.org/wiki?curid=58230" title="Maputo (provinsie)">
Maputo (provinsie)

Maputo is die mees suidelike provinsie in Mosambiek. Die provinsie het sowat een miljoen inwoners (2006). Matola, met sowat 675,000 inwoners, is die hoofstad.



</doc>
<doc id="58231" url="https://af.wikipedia.org/wiki?curid=58231" title="Inhambane (provinsie)">
Inhambane (provinsie)

Inhambane is 'n provinsie in suidoostelike Mosambiek. Die provinsie het sowat 1,4 miljoen inwoners (2009). Die hoofstad en grootste stad is die gelyknamige stad van Inhambane (65,000 inwoners in 2008).


</doc>
<doc id="58232" url="https://af.wikipedia.org/wiki?curid=58232" title="Sofala">
Sofala

Sofala is 'n provinsie in die middel van Mosambiek. Die provinsie het sowat 1,6 miljoen inwoners (2006). Die hoofstad en grootste stad is die seehawe van Beira, die lande se tweede grootste stad.


</doc>
<doc id="58233" url="https://af.wikipedia.org/wiki?curid=58233" title="Niassa">
Niassa

Niassa, vernoem na die Njassameer (Malawimeer), is die ylbevolkste provinsie in Mosambiek. Die provinsie het sowat 0,9 miljoen inwoners (2004). Die hoofstad is Lichinga (voorheen bekend as "Vila Cabral") en het 'n bevolking van ongeveer 140 duisend.


</doc>
<doc id="58234" url="https://af.wikipedia.org/wiki?curid=58234" title="Hoba-meteoriet">
Hoba-meteoriet

Die Hoba-meteoriet is bekend as die grootste meteoriet wat ooit gevind is. Dit lê op die plaas Hoba-Wes, 19 km van Grootfontein in Namibië.

Hierdie meteoriet is in die twintigerjare van die 20ste eeu gevind deur J. H. Brits, die destydse eienaar van die plaas Hoba. Dr. W.J. Luyten het in 1929 die eerste wetenskaplike beskrywing van hierdie meteoriet gegee. Dit is nagenoeg reghoekig in vorm, die bokant is 2.70m by 3 m en is plat. Aan die een punt is dit 80 cm en aan die ander 1.20m dik. Kenners aanvaar dat die onderkant ook plat is.

Geoloë is van mening dat hierdie meteoriet so 'n 30 000 jaar gelede die aarde getref het. Sedertdien het die omliggende landskap baie verander en is dit onduidelik hoe diep dit met sy val die aarde binnegedring het.

Skattings van die gewig loop uiteen van 55 tot selfs 80 ton. Die meteoriet bestaan uit 82% yster, 'n 16% nikkel en dan is daar spore van kobalt, koper, chroom en ander minder bekende minerale. Sterrekundiges meen dat dit dalk deel van die son kon gevorm het.

In 1955 is die meteoriet tot nasionale gedenkwaardigheid verklaar.



</doc>
<doc id="58244" url="https://af.wikipedia.org/wiki?curid=58244" title="Dogter">
Dogter

'n Dogter is 'n vroulike kind (spruit), ongeag ouderdom, en die woord beskryf die verhouding tot die ouers in 'n familie. 'n Dogter kan aangenome of biologies verwant aan die ouers wees. Die manlike is 'n seun.



</doc>
<doc id="58245" url="https://af.wikipedia.org/wiki?curid=58245" title="Pandjabi">
Pandjabi

Pandjabi (Gurmukhi: ਪੰਜਾਬੀ, "pãjābī"; Sjahmukhi: پنجابی‬, "paṉjābī", [pʌnˈdʒɑːbi]) is 'n Indo-Ariese taal wat deur sowat 100 miljoen mense, veral Punjabi's, in die historiese distrik Punjab van Indië en Pakistan gepraat word.

Pandjabi is een van die amptelike tale van Indië naas Engels en Hindi en van die Indiese deelstaat Punjab. In Pakistan is Pandjabi nie 'n amptelike taal nie, maar wel 'n streektaal in Punjab en die mees gebruikte taal in Pakistan, nog voor die amptelike taal Oerdoe. Pandjabi is wêreldwyd die tiende belangrikste taal. Pandjabi bestaan uit 'n oostelike en 'n westelike dialek. Dit is die naaste verwant aan Dogri en Sindhi.

Die Sikhs gebruik Pandjabi as seremoniële taal in die Gurmukhi-alfabet, terwyl Hindoes die Devanagari-alfabet gebruik en Pakistani's die Shahmukhi-alfabet. In Sikhisme is Pandjabi onder meer die taal van die heilige skrifte Adi Granth.



</doc>
<doc id="58247" url="https://af.wikipedia.org/wiki?curid=58247" title="Staatsbibliothek zu Berlin">
Staatsbibliothek zu Berlin

Die Staatsbibliothek zu Berlin ("Staatsbiblioteek te Berlyn", vroeër ook Koninklik-Pruisiese Staatsbiblioteek of Koninklike Biblioteek genoem) is 'n openbare instelling wat deur die "Stiftung Preußischer Kulturbesitz" (Stigting Pruisiese Kultuurbesit) bestuur word. Die biblioteek het 'n omvattende versameling wetenskaplike vakliteratuur uit alle periodes, alle lande en in alle tale. Dit is een van die grootste biblioteke in Duitsland en die hele wêreld.

Die "Staatsbibliothek zu Berlin" is die grootste wetenskaplike universele biblioteek in die Duitse taalgebied. Dit word onder meer deur die Bonn-gebaseerde "Deutsche Forschungsgemeinschaft" (Duitse Navorsingsgemeenskap) ondersteun.



</doc>
<doc id="58250" url="https://af.wikipedia.org/wiki?curid=58250" title="Toela">
Toela

Toela (Russies: Ту́ла) is die hoofstad van die Toela-oblast in die Russiese federale distrik Sentraal-Rusland. Die stad, wat sowat 200 km suid van Moskou geleë is, was eeue lank een van die belangrikste vestingstede in die Russiese Ryk. Die inwonertal is 490 508 (2014).

Die eerste geskiedkundige verwysing na Toela dateer uit 1146 – die stad is dus een jaar ouer as Moskou. Sy naam is afgelei van die klein rivier Toelitsa wat in die stadsgebied met die groter Oepa saamvloei.

Toela word nie amptelik by die Goue Ring van Rusland, 'n aantal histories belangrike nedersettings rondom die hoofstad, gereken nie. Maar dit het nogtans lankal in een van die gewildste toeristebestemmings in die land ontwikkel. Die stad is onder meer bekend vir sy vroeë 16de-eeuse kremlin (fort), samowars (tradisionele Russiese teeketels) en heuningkoeke (Russies: "prjaniki").

Die afgelope 300 jaar word die naam Toela ook met wapenfabrieke verbind. Die nyweraarsgesin Demidof, invloedryke oligarge in die tyd van tsaar Pieter die Grote, het groot ystergieterye in Toela laat oprig wat die historiese voorlopers van 'n hele reeks wapenfabrieke sou word en die Russiese leër van gewere en kanonne voorsien het.


</doc>
<doc id="58258" url="https://af.wikipedia.org/wiki?curid=58258" title="Swembad">
Swembad

'n Swembad is 'n mensgemaakte dam met water waarin mense kan swem of duik. 'n Swembad kan vir ontspanning, die beoefening van sport of terapeutiese doeleindes ingespan word. 

Daar is verskillende soorte swembaddens. Swembaddens kan in die grond ingesink wees, of bo op die grond uitstaan. Die mees algemeenste tipes is die speelbad, vryvormbad, geometriese bad, lentebad, duikbad, oneindigheidsbad, spabad en oorloopbad.


Dit is belangrik dat swembaddens skoon en higiënies gehou word om die verspreiding van siektes te voorkom en die water aanloklik vir swemmers te maak.

Chemikalie soos chloor word gewoonlik gebruik om bakterie en alge te dood. Soutwater kan as plaasvervanger vir chloor gebruik word om saam met soutelektrolise die nodige chloor te vervaardig soos dit benodig word.

'n Sandfilter word ook meestal geïnstalleer om deeltjies uit die water te verwyder. Die sandfilter moet periodies (meestal weekliks) teruggespoel word om dit skoon te maak.

Ander toerusting sluit in 'n skepnet om blare en goggas van die wateroppervlak te verwyder, 'n borsel om die kante mee skoon te skrop, 'n toetsapparaat om die waterkwaliteit mee te toets, en 'n outomatiese skoonmaker soos 'n Kreepy Krauly om vuilgoed vanaf die bodem op te suig.

Swemmers dra gewoonlik swemdrag wanneer hulle swem. Mans dra gewoonlik 'n swembroek of "speedo" terwyl vroue 'n swempakkie of bikini sal dra. 'n Handdoek is ook noodsaaklik om na die tyd af te droog. Sekere afgemerkte swembaddens en strande laat swemmers toe om naak te swem, of vrouens om bostukloos te swem.

Die water in swembaddens kan verhit word om dit meer aangenaam vir swemmers te maak en die swembad vir 'n groter deel van die jaar te kan gebruik. Tipiese stelsels wat hiervoor gebruik kan word is 'n hittepomp, sonpanele op die dak en selfs elektriese verwarmers. Groen tegnologieë soos sonpanele word gewoonlik bo tradisionele elektriese metodes verkies.



</doc>
<doc id="58262" url="https://af.wikipedia.org/wiki?curid=58262" title="Johan Rossouw">
Johan Rossouw

Johan Rossouw is 'n oud-Springbokatleet. Hy is 'n voormalige houer van die Suid-Afrikaanse rekord in die 100 meter wat hy op 23 April 1988 in 10,06 sekondes in Johannesburg opgestel het. Op 25 Junie 1992 word hy die eerste Suid-Afrikaner wat 'n wedloop by die Afrika-atletiekkampioenskappe kon wen.



</doc>
<doc id="58264" url="https://af.wikipedia.org/wiki?curid=58264" title="Manica (provinsie)">
Manica (provinsie)

Manica is 'n provinsie in Mosambiek. Die provinsie het sowat 1,4 miljoen inwoners (2009). Die hoofstad en grootste stad is Chimoio (240 000 inwoners in 2007).


</doc>
<doc id="58265" url="https://af.wikipedia.org/wiki?curid=58265" title="Gaza (provinsie)">
Gaza (provinsie)

Gaza is 'n provinsie in suidelike Mosambiek. Die provinsie het sowat 1,3 miljoen inwoners (2006). Die hoofstad en grootste stad is Xai-Xai (uitgespreek /ˈʃaj ˈʃaj/, 166 000 inwoners in 2007).

Op die landsgrens tussen Suid-Afrika en Mosambiek sny die Olifantsrivier deur die Olifantskloof in die Lebomboberge na Gaza-provinsie, waarna dit "Rio dos Elefantes" heet. Hierna vloei dit in die Massingirdam in en 12 km stroomaf sluit die Shingwedzirivier by die Olifants aan. Ongeveer 40 km van die Suid-Afrikaanse grens, sluit dit by die Limpoporivier aan en mond naby Xai-Xai noordoos van Maputo in die Indiese Oseaan uit.


</doc>
<doc id="58266" url="https://af.wikipedia.org/wiki?curid=58266" title="Cabo Delgado (provinsie)">
Cabo Delgado (provinsie)

Cabo Delgado is die mees noordelike provinsie in Mosambiek en grens aan die provinsies Niassa en Nampula asook aan Tanzanië. Die provinsie het sowat 1,6 miljoen inwoners (2006). Die hoofstad is Pemba (voorheen bekend as "Porto Amélia"), met 141 000 inwoners in 2007.


</doc>
<doc id="58267" url="https://af.wikipedia.org/wiki?curid=58267" title="Zambezia">
Zambezia

Zambezia is 'n provinsie in Sentraal-Mosambiek. Dit is die grootste provinsie ten opsigte van sy bevolking van sowat 3,8 miljoen. Die hoofstad is Quelimane (uitgespreek /keliˈmani/, 192 000 inwoners in 2007).


</doc>
<doc id="58271" url="https://af.wikipedia.org/wiki?curid=58271" title="Argaïsme">
Argaïsme

’n Argaïsme (Grieks: "Αρχαϊσμός" = "oud" / "uit die verlede") is ’n woord of uitdrukking wat in so 'n mate verouder het dat dit heeltemal of feitlik heeltemal in onbruik verval het.

Dit kan ook as 'n literêre stylfiguur gebruik word, waarby die skrywer woorde gebruik wat nie meer algemeen gangbaar is nie of 'n ou of nagemaakte ou spelwyse gebruik.

In Afrikaans kan daar byvoorbeeld gebruik gemaak word van die spelling en taalgebruik van Nederlands vóór 1925, in ou Afrikaans/Kaap-Hollandse briewe, boeke, dagboeke, koerante, registers en gedigte, of van verskeie AWS-spelwyses (of unieke woordeboeke, soos dié van S.J. du Toit) uit ’n spesifieke tydperk.

Argaïsmes kan benut word om karakter aan ’n geskiedkundige roman of gedig te gee, romantiek of vernuwing aan tekste te bied, of om as teenvoeter vir clichés te dien. Voorts kan argaïsmes ook, indien dit herleef word, nuwe betekenisse toegevoeg word om leemtes by die eietydse samelewing se taalskat te vul.

Enkele voorbeelde van argaïsmes is:

Sien die lys van argaïsmes vir 'n uitgebreide versameling van voorbeelde van argaïsmes.



</doc>
<doc id="58273" url="https://af.wikipedia.org/wiki?curid=58273" title="Sheila Cussons">
Sheila Cussons

Sheila Cussons (1922–2004) was 'n Afrikaanse digter en skilder. Benewens haar talent as skilderes en beeldende kunstenares, was sy een van die belangrikste digters in Afrikaans. Vir haar debuutbundel, "Plektrum" (1970), is sy met die Ingrid Jonkerprys, Eugène Maraisprys en die WA Hofmeyrprys bekroon. Daarna het nog tien ander bundels en meer pryse gevolg, onder andere die CNA-prys vir Letterkunde (1981) en die Louis Luytprys (1982). In 1983 is die gesiene Hertzogprys vir poësie vir haar hele oeuvre toegeken. Sy het 11 digbundels in haar leeftyd laat verskyn.

Cussons is by die Morawiese sendingstasie naby Piketberg, Suid-Afrika, gebore. As student behaal sy 'n BA graad in skone kunste by die Universiteit van Natal in Pietermaritzburg. Die digter D.J. Opperman was haar vroeë mentor, en het haar beïnvloed om in Afrikaans te skryf eerder as Engels. Tydens haar huwelik met C.J.M. Nienaber het hulle in Amsterdam gewoon. Ná haar egskeiding, en 'n verblyf in Londen, het sy na Suid-Afrika teruggekeer. In 'n tweede huwelik, met Joan de Saladrigas, het sy na Barcelona verhuis. Twee seuns is uit die huwelik gebore. Sy keer na 21 jaar na Suid-Afrika terug, waar Joan haar by geleentheid besoek. Sy het 'n langdurende korrespondensie met N.P. van Wyk Louw gevoer, wat hulle wedersyds as opbouend vir hul werk beskou het. Nietemin het sy haarself altyd in die eerste instansie as 'n beeldende kunstenares gesien, en as digteres daarnaas. Na 'n dekade lange verblyf in Nazareth Huis, 'n Katolieke inrigting in Vredehoek, sterf sy daar in 2004 op die ouderdom van 82.

Sheila Cussons is op 9 Augustus 1922 op die sendingstasie Morawië naby Piketberg gebore as een van drie kinders. Sy het ’n broer, André, en ’n suster, Maureen. Haar vader is van Ierse afkoms en haar moeder, ’n verpleegster, is Afrikaans. As spoorwegamptenaar word haar vader baie keer verplaas, wat meebring dat sy op verskeie dorpe en stede dwarsdeur die land grootword en altesaam dertien skole bywoon. Sy bly onder andere op Witrivier, Modderfontein, Beaufort-Wes, Port Elizabeth (twee kere) en Pretoria. In 1938 slaag sy matriek aan die Afrikaanse Hoër Meisieskool in Pretoria, die eerste keer dat sy in Afrikaans onderrig kry. Vanaf 1939 studeer sy met ’n beurs in die Skone Kunste aan die Natalse Universiteitskollege in Pietermaritzburg, waar sy in 1942 die B.A.-graad in Skone Kunste met lof behaal en die Goue Medalje van die Fakulteit verower. Die jaar daarna verwerf sy die Hoër Onderwysdiploma met dubbele onderskeiding. In 1943 tree sy in die huwelik met die letterkundige en skrywer C.J.M. (Stoffel) Nienaber. Sy is eers vir ’n kort rukkie waarnemende dosent in Kuns aan die Natalse Universiteitskollege, maar aanvaar dan ’n betrekking later in 1943 as lektrise in Kuns aan die Tegniese Kollege in Pietermaritzburg, ’n pos wat sy tot 1946 beklee. Hierna is sy na Worcester waar sy tydelik verbonde is aan die Hugo Naudé-kunssentrum, met Jean Welz as hoof. In Johannesburg, Kaapstad en Pretoria hou sy ook enkele kunsuitstallings in hierdie periode, wat ook beeldende kuns insluit. Sy is deel van ’n besonder nou vriendekring Afrikaners in Pietermaritzburg in Natal, wat die Nienabers (Gawie en Stoffel), Jan Scannell, Flip Grobler en D.J. Opperman insluit. Opperman neem haar onder sy vlerke en moedig haar aan om uitsluitlik in Afrikaans te skryf, maar eers te reis sodat die verryking van hierdie belewenis neerslag kan vind in haar werk. Opperman neem dan ook sewe van haar gedigte op in die bundel “"Stiebeuel"”, wat hy in 1946 saam met F.J. le Roux opstel.

Cussons skryf haarself in vir ’n M.A.-graad, maar staak haar studies toe sy in Maart 1947 na Londen vertrek, waar sy aan die Camberwell School of Arts and Crafts studeer en joernalistieke bydraes vir "Die Burger" en die BBC lewer. Sy gee ook vir ’n rukkie Afrikaanse klasse aan Engelse emigrante. Later sluit haar man by haar aan. Daarna gaan hulle na Amsterdam waar sy verdere onderrig in die grafiese kunste ontvang. Hier werk sy vanaf 1948 tot 1955 met talle onderbrekings by Radio Nederland in Hilversum, waar sy help met veral Afrikaanse programme. Vir ’n ruk beklee sy ook ’n pos by die Suid-Afrikaanse ambassade in Den Haag. Sy leer ken ’n hele aantal later leidende letterkundiges (Merwe Scholtz, T.T. Cloete, Ernst Lindenberg, F.I.J. van Rensburg en Elize Botha) en woon Van Wyk Louw se lesings oor die Afrikaanse literatuur by. Sy en Van Wyk Louw begin met ’n ernstige verhouding in die tyd wat Louw se vrou nog nie by hom aangesluit het nie en Stoffel Nienaber per skip terug is Suid-Afrika toe vir sy vader se begrafnis. In Augustus 1950 skei sy van Stoffel Nienaber. Haar verhouding met Louw duur etlike jare op ’n aan-en-af basis, hoewel hy nie van sy vrou skei nie. In die loop van 1953 ontmoet sy die Spanjaard Juan de Saladigras wanneer hy by die Spaanse diens van Radio Hilversum begin werk en ’n verhouding ontstaan later tussen hulle. In 1955 besoek sy Suid-Afrika nadat haar twintigjarige broer André op 21 Maart 1955 in ’n woonstel in Kaapstad deur ’n swanger 21-jarige vrou doodgeskiet is sowat twee weke nadat hy die verhouding verbreek het. Die vrou word later onskuldig bevind aan moord. Sheila spandeer meer as ’n jaar in Suid-Afrika en vertrek eers op 28 Desember 1956 per skip terug na Europa, waar sy op 17 Januarie 1957 in Amsterdam aankom. Tydens haar besoek illustreer sy self haar kinderverhaal, “"Dawie Dagster en die Eenoogkinders"”, wat egter verlore raak. Terug in Europa gaan sy op 16 Mei 1957 formeel tot die Rooms-Katolieke geloof oor en laat haar eerste huwelik in die oë van die kerk ongeldig verklaar. In Junie 1956 trou sy met Juan de Saladrigas. Hulle vestig hulle in Estartit, ’n kusdorp in die provinsie van Barcelona in Spanje. Later verhuis hulle na Canet in Katalonië en dan na Barcelona in die huis Immaculada wat sy self ontwerp. Twee seuns, Jordi en Jaime, word uit hierdie huwelik gebore.

In 1974 doen sy ernstige brandwonde op na ’n ontploffing van ’n gasstoof in haar vakansiehuis op die Costa Brava op Estartit. Sy word drie dae na die ongeluk eers deur haar seun gevind en moet ’n reeks veloorplantings en amputasies ondergaan (drie vingers aan elke hand en haar regterbeen bo die knie word afgesit). Sy bring ’n periode van twee jaar in die hospitaal deur en moet onder andere weer van vooraf leer skryf en met die kunsbeen leer loop. Na haar herstel sit sy haar werk as digter en skilder voort. Sy word deur die Suid-Afrikaanse Uitsaaikorporasie uitgenooi om in 1979 die boekeveiling van die Afrikaanse radiodiens by te woon en bring sodoende haar eerste besoek in tien jaar aan Suid-Afrika. In hierdie jaar stuur sy ook haar jongste seun, Jaime, na Suid-Afrika met die opdrag om ’n ruk hier te woon en werk.

Sedert 1982 is sy van haar man vervreem en woon sy in die St. Martini- woonstelgebou in Tuine in Kaapstad. Vanaf 1983 tree sy vir twee jaar as leidster op by die “letterkundige laboratorium” van die Universiteit van Stellenbosch en is sy dikwels gasspreker by die Universiteit van die Wes-Kaap. Haar werk in hierdie tyd word veral gekenmerk deur die deurleefde religieuse aard daarvan. ’n Spesiale dokumentêre program oor haar lewe en werk word in 1984 gemaak en oor televisie uitgesaai. Weens slaaploosheid kry haar gesondheid weer ’n knak en sy verlaat in Desember 1985 tydelik die land om in Spanje te herstel en by te wees by die geboorte van haar eerste kleinkind, waarna sy in 1986 weer terugkeer na Kaapstad. In die vier maande voor haar vertrek na Spanje woon sy aan huis van die digter Phil du Plessis. Benewens haar skryfwerk is sy regdeur haar lewe ook kunstenaar wat aanhou met skilder en teken. Vanaf 1997 tot met haar dood word sy in die Katolieke inrigting Nazareth House in Vredehoek, Kaapstad, versorg. Sy is op 25 November 2004 in Nazareth House oorlede.

Op sesjarige ouderdom verskyn haar eerste kinderversies in "Die Jongspan" en in die ATKV se amptelike tydskrif. Kort daarna begin sy om haar eie stories en versies te illustreer. Aanvanklik skryf sy beide Engelse en Afrikaanse gedigte. Haar eerste werk verskyn reeds in 1937 in "Die Taalgenoot", waarna sy sporadies publiseer in "Jaarboek van die Afrikaanse Skrywerskring", "Die Huisgenoot", "Naweek", "NUSAS" en later ook in Engels en Afrikaans in onder andere "Standpunte", "Tydskrif vir Letterkunde" en "Ensovoort". Hoewel van haar gedigte in 1946 in "Stiebeuel" opgeneem word, wy sy haar aanvanklik meer toe op haar skilderkuns as skryfwerk. W.E.G. Louw beskou haar gedigte in "Stiebeuel" as die “gaafste en suiwerste” in die bundel. In dieselfde jaar trek sy ook die aandag met haar illustrasies vir C.J.M. Nienaber se novelle "Keerweer". Hierna hou sy aan met dig en skryf veral baie gedigte tydens haar verblyf in Nederland in die vroeë vyftigerjare. Reeds in 1954 het sy ’n digbundel gereed vir publikasie, getitel "Dekade 1943–1953", wat sy aan Nasionale Boekhandel voorlê vir publikasie. Eindelik besluit sy om dit op Opperman se aanbeveling terug te hou en geen van hierdie gedigte word in haar debuutbundel opgeneem nie. Engelse vertalings van sommige van hierdie gedigte verskyn in 1968 in "The Penguin book of South African verse".

In 1970, vier en twintig jaar na "Stiebeuel", maak sy ’n indrukwekkende debuut met "Plektrum". In die bundel word ’n hele paar van die temas wat regdeur haar oeuvre voorkom, reeds aan die bod gebring: die religieuse en soeke na betekenis; die spel van kosmiese kragte as beeldbron en projeksie vir religieuse en persoonlike ervaring; en die openbaring van die metafisiese en die skilderkuns as stimulus vir kreatiwiteit en bron vir haar digkuns. "Plektrum" word in 1971 met die Ingrid Jonker-prys en die Eugène Marais-prys en in 1972 met die W.A. Hofmeyr-prys bekroon.

Cussons se grootste digterlike uitsette word egter eers gelewer ná haar ongeluk, wanneer sy in bietjie meer as tien jaar tien digbundels die lig laat sien. Sy erken in ’n onderhoud met ’n koerant dat die twee jaar wat sy in die hospitaal deurgebring het en die pyn wat sy moes deurmaak, eintlik ’n tyd van geboorte vir haar was. Vir die eerste keer het dinge losgekom uit haar verlede wat sy kon verwoord en het sy besef dat pyn ’n mens se bestaan voltooi, aangesien dit daardeur is wat mens die vreugde werklik kan ken en waardeer. Ook het sy nou ware menseliefde ontdek en ’n groter insig gekry in die menslike psige. "Die swart kombuis" is die eerste van die bundels na haar ongeluk en openbaar haar vermoë om die heiligheid wat in die alledaagse skuil te sien en te verwoord. God word gesien as ’n soort magneet wat die mens nadertrek, maar dan wyk sodat die mens nog nader kan kom, altyd nader, sodat die mistiek wat verwoord word, is soos wat ’n gelouterde mens dit belewe.

In "Verf en vlam" gebruik die spreker meermale skilders en ander figure wat ’n moeilike lewe gehad het om inspraak te maak op die eie lewe en werk en lyding. "Laatmiddagson oor die siënna-bruin vloer" verwoord die heiligheid van die aarde.  Dit word bereik deur ’n mistieke belewing van die brandende, gloeiende son, en deur ’n verband te trek met kunstenaars soos Daumier, Van Gogh, Goya en Da Vinci wat hierdie wêreld en sy mense geskilder het. Die vlammende vuur van die Goddelike word telkens terug gevind in die verf van die aardse, soos die titel van die bundel reeds aandui.

"Die skitterende wond" en "Die sagte sprong" word gelyktydig uitgegee en staan weer sterk in die teken van die uitgryp na die mistieke ekstase van die eenwording met Christus. "Die skitterende wond" se paradoksale titel dui reeds daarop dat ’n mens dikwels deur die ervaring van pyn tot nuwe perspektiewe kan kom en sluit aan by die teenstelling van lig en donker in “verf en vlam”. Die beeld wat deur die titel opgeroep word, is ontleen aan Thomas van Aquinas. Na sý voorbeeld is hier ’n erkenning dat geloof en rede beide as kenbronne van die waarheid aanvaar kan word.

In "Die sagte sprong" word hoofsaaklik oor aardse dinge (soos boom, vuur, wind, ’n snytjie brood, ’n koekie seep) besin, wat lei tot insigte oor onder meer die reddingsplan van God en die mistieke eenwording. In die titelgedig word verklaar dat skielike insig vergelyk kan word met ’n sagte sprong. Die klem val in hierdie bundel op die vervulling in die mistieke, selfs in alledaagse dinge.

"Die somerjood" sluit aan by die tematiek van die vorige bundels maar is in ligter trant, waar benewens die religieuse en mistieke veral verse is oor skilders en skilderye, met sterk aksent op kleur. "Die somerjood" is in 1981 op die kortlys vir die toekenning van die Louis Luyt-prys.

"Die woedende brood" se dualistiese titel verwys na die woede van God oor die val van die mens en die brood as lewensgewende simbool, sodat ondergang en redding, oordeel en genade teenoor mekaar geplaas word. Hierdie vernuftige gebruik van die teenstelling of paradoks sorg vir hoogtepunte in verskeie verse. Die bundel staan weer in die teken van die religieuse en ondersoek onder andere die verskynsel van mirakels. In wese word die mens en alles hier getransfigureer en kom dit tot rus en word dit eindelik opgeneem in God, met die element van vuur wat weereens simbool word van hierdie opname. Die titelgedig is ’n hoogtepunt met sy beelding van die gewone, daaglikse brood wat die hardwerkende arbeiders na kan uitsien en wat hulle aan die lewe hou. "Die woedende brood" ontvang in 1981 die C.N.A.-prys en in 1982 die W.A. Hofmeyr-prys en die Louis Luyt-prys.

In "Omtoorvuur" word ’n keuse van haar gedigte gemaak en word verskeie ongepubliseerde gedigte ook ingesluit, waarvan sommige uit die veertigerjare dateer. Haar eie tekeninge illustreer die bundel.

"Verwikkelde lyn" sit die ietwat ligter aanslag van "Die somerjood" voort en hier gaan dit minder oor God as verterende vuur en meer oor God as Lig en Vriend. Die gedigte slaag daarin om gewone dinge en verskynsels te transfigureer na die mistieke en huiwer selfs nie om plat, aardse dinge in hierdie verband te gebruik nie. Hierdie bundel het nog grootliks die Mediterreense wêreld van Spanje as agtergrond.

Die Hertzogprys vir poësie word in 1983 aan haar toegeken vir al haar werk "(Plektrum," "Die swart kombuis," "Verf en vlam," "Die skitterende wond," "Die sagte sprong," "Die somerjood," "Die woedende brood" en "Verwikkelde lyn").

"Membraan" sit steeds die passievolle gesprek met God voort en die bundel, wat haar eerste bundel is wat in sy geheel in Kaapstad geskryf is, bevat ook beskrywings van die plaaslike natuurskoon en die aard van haar lewe terug in haar vaderland.

Sy vertaal van haar gedigte self in Engels en dit word in 1985 uitgegee as "Poems".

"Die heilige modder" word doelbewus in meer toeganklike vorm geskryf met formulerings wat eenvoudiger is, hoewel die tematiek nie veel verandering ondergaan nie. Die bundel word oorheers deur gedigte met religieuse besinning.

Haar oeuvre word afgesluit met "Die knetterende woord", waarin sy vir een van die min meertalige bundels in Afrikaans sorg. Die meeste verse is in Afrikaans, sommiges is in Engels en Spaans (met Afrikaanse vertalings) en in die gedig "Pour un jeune homme gai" vloei Afrikaans en Frans ineen. Die religieuse oorheers weer in hierdie bundel, wat ook verskeie kunsteoretiese gedigte bevat. "Sarai" beskryf die vrou van Abraham en "Triomf" het die feitlik osmotiese versmelting van poësie met God as tema. "Palimpses 1 – Die vraag" kom tot die gevolgtrekking dat Lucifer se val deur selfliefde veroorsaak is, maar die kwelvraag oor waar en hoe hierdie selfverheerliking ontstaan het, bly. Ook die aardse en vleeslike word beskryf, soos in "Ouer non", wat worstel met die aantreklikheid van ’n jong man. In 1991 word die W.A. Hofmeyr-prys toegeken aan "Die knetterende woord" en hierdie bundel word in 1990 ook genomineer vir die Rapportprys.

"’n Engel in my kop" is ’n keuse uit haar religieuse gedigte, terwyl "Die asem wat ekstase is" ’n keur uit haar nie-religieuse verse is. Na haar dood word meer as honderd voorheen ongepubliseerde gedigte van haar ontdek, wat 36 verse insluit wat oorspronklik weggelaat is ten tye van die publikasie van "Die skitterende wond". In hierdie gedigte kom naas ander perspektiewe ook ’n voorheen feitlik onbekende faset van haar digkuns, naamlik haar politieke stem, na vore en is navorsers getref deur die visioenêre insigte wat hierin verwoord word. Petra Müller is so beïndruk deur die ongepubliseerde gedigte wat uit "Die skitterende wond" weggelaat is, dat sy aanvanklik meen dat dit ’n eie afsonderlike publikasie regverdig. Met die samestelling van haar "Versamelde gedigte" word hierdie ongepubliseerde verse almal oorweeg vir opname. Benewens die 36 verse weggelaat uit "Die skitterende wond" is daar ook ses gedigte wat bedoel was vir "Die swart kombuis", nege vir "Verf en vlam", agt vir "Die sagte sprong" en een vir "Die somerjood". Altesaam 46 voorheen ongepubliseerde verse is gevind, asook een wat in die tydskrif "Ensovoort" verskyn het en nie gebundel is nie. Daar is ook die verse in haar eerste manuskrip, "Dekade 1943–1953" en ’n aantal verse wat sy tot kort voor haar dood geskryf het. Altesame 143 gedigte is dus gevind wat nie in bundels verskyn het nie en hieruit het Petra Müller en George Louw eindelik 72 gekeur vir opname in hierdie bundel, met die res wat beskou is as onafgewerk. Al haar gedigte, ook die onvoltooides, lê ter insae vir bona fide-navorsers by die Nasionale Afrikaanse Letterkundige Museum en Navorsingsentrum (NALN) in Bloemfontein en in die Dokumentasiesentrum van die Universiteit van Stellenbosch se J.S. Gericke Biblioteek.

Van haar gedigte word in verskeie versamelbundels opgeneem, insluitende "Groot verseboek", "Die Afrikaanse poësie in ’n duisend en enkele gedigte", "Digters en digkuns", "Faune", "Die dye trek die dye aan", "Woordpaljas", "Afrikaanse natuurpoësie", "Miskien sal ek die wingerd prys", "Kraaines", "Liggaamlose taal", "Verse vir Opperman", "Majesteit, die kat", "My Afrikaanse verseboek", "Die goue vreugde", "Voorspraak" en "Die mooiste Afrikaanse liefdesgedigte".

Gerrit Komrij vertaal van haar verse in Nederlands en publiseer dit in 2007 onder die titel "De schitterende wond".

Die kortverhale wat in "Gestaltes 1947" verskyn is reeds in die veertigerjare geskryf en dit is jammer dat dit nie toe reeds gepubliseer is nie, want dit sou ongetwyfeld ’n nuwe geluid in daardie tyd se prosa gewees het, lank voor die Sestigers. In hierdie werk gee sy op liriese wyse uiting aan die geesteswêreld van die fantasieryke kind, wat met verwondering kennis neem van die wêreld en veral sy natuur en veelvuldige bewoners, werklik en verbeeld. So gee sy gestalte aan haar innerlike, met die eindelik besef dat werklik onthou onmoontlik is en dat die mens deel vorm van die groot onthou, slegs een klein bewussyn in die groot geheue. Hierdie prosa gee aanduiding van Cussons se kreatiewe gebruik van die sintuie en verbeelding, wat met poëtiese taal weergegee word. Hennie Aucamp neem drie fragmente van hierdie werk op in die versamelbundel "Blommetjie gedenk aan my" en identifiseer dit as uit die manuskrip "Tot dusver: ’n jeugrelaas", die oorspronklike titel. Ook uit "Gestaltes 1947" neem Aucamp fragmente op in "Vuurslag", sy versamelbundel van kort-kortverhale. In "Standpunte" van Augustus 1970 publiseer Cussons die kort skets "Veo, veo" oor die lewe op die Spaanse platteland. Sy vertaal Jorge Luis Borges se kortverhale uit Spaans in Afrikaans as "Die vorm van die swaard en ander verhale".

Amanda Botha voer in 1983 in die program "Vrouerubriek" in die Afrikaanse Diens van Radio Suid-Afrika ’n reeks geselsies met haar oor haar werk en in 1984 word ’n dokumentêre program oor haar lewe en werk verfilm om oor televisie uitgesaai te word. In 1983 word ’n spesiale tentoonstelling van haar kunswerke tot haar eer deur die Suid-Afrikaanse Kunsvereniging in Kaapstad gehou. ’n Dokumentêre program oor haar lewe en werk word in 1984 gemaak en oor televisie gebeeldsaai. Die Universiteit van Natal in 1992 en die Potchefstroomse Universiteit vir Christelike Hoër Onderwys in 1996 ken eredoktorate aan haar toe vir haar bydrae tot die Afrikaanse letterkunde. Sy word ook verskeie kere vereer deur spesiale opvoerings van haar werk. In 1998 word die multimedia-produksie "Cussons se kombuis", geskep deur Charles Fourie, op die planke gebring by die Klein Karoo Nasionale Kunstefees; in 2000 word die produksie "Heilige modder" onder regie van Gerben Kamper met teks deur Marc Hosten in Bloemfontein aangebied; in 2002 word haar skilder- en woordkuns by die Woordfees op Stellenbosch gevier en in 2002 word daar by die "Volksblad" Kunstefees in Bloemfontein ’n huldigingsprogram vir haar aangebied. Sy ontvang in 2008 postuum ’n Suid-Afrikaanse Letterkundetoekenning, geborg deur die Departement van Kuns en Kultuur, vir haar lewensbydrae tot die Suid-Afrikaanse letterkunde.






</doc>
<doc id="58275" url="https://af.wikipedia.org/wiki?curid=58275" title="Ingrid Jonkerprys">
Ingrid Jonkerprys

Die Ingrid Jonkerprys is 'n literêre toekenning vir die beste debuutbundel in Afrikaans of Engelse poësie. Dit prys is ingestel ter ere van Ingrid Jonker na haar dood in 1965.

Die prysgeld is R1 000 en 'n medalje. Dit word alternatiewelik aan 'n Afrikaanse of Engelse digter toegeken wat sy eerste digbundel gedurende die laaste twee jaar gepubliseer het.


</doc>
<doc id="58277" url="https://af.wikipedia.org/wiki?curid=58277" title="Megan Hall (digter)">
Megan Hall (digter)

Megan Hall is 'n Suid-Afrikaanse digteres. Sy is in Kaapstad gebore waar sy ook tans woon. Sy het van 2003 tot 2018 by Oxford University Press Southern Africa gewerk, meestal op literatuur in Engels en woordeboeke, in Engels, Afrikaans, isiZulu, isiXhosa en ander Afrika-tale.

Haar eerste digbundel, "Fourth Child" (Modjaji Boeke, 2007) het die Ingrid Jonkerprys van 2008 gewen.


</doc>
<doc id="58278" url="https://af.wikipedia.org/wiki?curid=58278" title="Rustum Kozain">
Rustum Kozain

Rustum Kozain is 'n Suid-Afrikaanse digter en skrywer.

Hy is in Paarl gebore. Nadat hy matrikuleer, studeer hy aan die Universiteit van Kaapstad.
Vanaf 1994 tot 1995 studeer hy by die "Bowling Green State University" in Ohio met behulp van "Fullbright"-studiebeurs.
Vanaf 1998 tot 2004 was hy 'n dosent by die Universiteit van Kaapstad.

Hy het ook resensies, essays, en kort fiksie gepubliseer.

Van sy skryfwerk kan op sy persoonlike webblad by "Groundwork" gevind word.

Hy het 'n aantal toekennings vir sy gedigte losgeslaan. Dit sluit in die "Philip Stein-poësietoekenning" in 1997, die Thomas Pringleprys in 2004, die Ingrid Jonkerprys vir ""This Carting Life"" (2005) en die Olive Schreiner-prys in 2007.


</doc>
<doc id="58282" url="https://af.wikipedia.org/wiki?curid=58282" title="Universiteit van Versailles">
Universiteit van Versailles

Die Universiteit van Versailles (ook bekend as Université de Versailles-Saint-Quentin-en-Yvelines) is 'n universiteit in Versailles, Frankryk wat in 1991 gestig is.



</doc>
<doc id="58284" url="https://af.wikipedia.org/wiki?curid=58284" title="Kaapse stompneus">
Kaapse stompneus

Die Kaapse stompneus ("Rhabdosargus holubi") is 'n vis wat endemies is aan die Suid-Afrikaanse kus en word aangetref vanaf St. Helenabaai tot by Maputo. In Engels staan die vis bekend as die "Cape stumpnose".

Die vis is silwer van kleur met 'n lemmetjie-geel lyn aan die kante van die vis. Die gemiddelde grootte van die vis is 20 cm maar kan tot 40 cm groot word en weeg dan 3.5 kg.

Hulle kom voor in rotsgebied en sanderige bodems vanaf die strand tot in water wat 50 m diep is. Die onvolwasse vissies is volop in die seegras in strandmere. Die wyfies skiet kuit gedurende die winter in KwaZulu-Natal en van Julie tot Februarie in die Oos- en Wes-Kaap. Dit is 'n smaaklike eetvis.





</doc>
<doc id="58285" url="https://af.wikipedia.org/wiki?curid=58285" title="Rooistompneus">
Rooistompneus

Die Rooistompneus ("Chrysoblephus gibbiceps") is 'n endemiese vis wat aangetref word vanaf Kaapstad tot by die Transkei. Die gemiddelde grootte van die vis is 45 cm maar hul kan tot 60 cm lank word. Dit is 'n heerlike eetvis. Die vis is silwerpienk van kleur met donkerder rooi vertikale strepe en kolle. Daar is ook onreëlmatige swart kolletjies op die lyf. Dit is 'n bedreigde spesie.

Die volwasse visse leef in rotsriwwe wat 30-150 meter diep is terwyl die onvolwassenes in vlak riwwe leef. Die wyfies skiet kuit in die somer in die Oos-Kaap. Hulle is alleenlopers en vreet gastropodes, mossels, rooiaas, seekatte, krappe en wurms. In Engels staan die vis bekend as die "Red stumpnose".





</doc>
<doc id="58286" url="https://af.wikipedia.org/wiki?curid=58286" title="Vier-en-Sewentig">
Vier-en-Sewentig

Die Vier-en-Sewentig ("Polysteganus undulosus") is 'n vis wat endemies aan Suid-Afrika is en word aangetref vanaf Knysna tot by Maputo. In Engels staan die vis bekend as die "Seventy-Four".

Die vis is pienk tot rooi van kleur met vier tot ses lyne en 'n opvallende swart merk aan die kante van die vis. Die gemiddelde grootte van die vis is 40 cm, maar kan tot 100 cm groot word en weeg dan 16 kg.

Die vis verkies rotsriwwe in water wat 20 – 200 m diep is. Die vis eet onder andere pelagiese vis. Die vis is nou 'n bedreigde spesie. Die rede hiervoor is dat hulle in skole bymekaarkom om kuit te skiet en is dan 'n maklike teiken vir die vissers. Die naam is afgelei van die kolletjies op die kante van die vis wat lyk soos die kanonne van 'n slagskip uit die seilskip-era - die sogenaamde "Man-Of-War".





</doc>
<doc id="58287" url="https://af.wikipedia.org/wiki?curid=58287" title="Ooskustongvis">
Ooskustongvis

Die Ooskustongvis ("Austroglossus pectoralis") is 'n vis wat aangetref word vanaf Kaapstad tot by KwaZulu-Natal. Die vis word met normale dimensies gebore maar sodra dit groter word draai die skedelbene sodat albei oë aan dieselfde kant is. Die vis swem nou horisontaal en bly meerendeels op die bodem van die see, met sand bedek. Die vis word tot 60 cm groot en weeg dan ongeveer 1 kg.





</doc>
<doc id="58289" url="https://af.wikipedia.org/wiki?curid=58289" title="Roman (vis)">
Roman (vis)

Die roman ("Chrysoblephus laticeps") is 'n vis wat endemies is aan die kus vanaf Kaapstad tot by Port St. Johns. Die gemiddelde grootte van die vis is 30 cm, maar kan tot 50 cm lank en 4.2 kg swaar word. Die vis is oranje van kleur met 'n wit streep oor die rug en die kieue van die vis. Die vis staan ook bekend as die rooiroman.

Hulle leef in rotsriwwe in water van 5 tot 100 m diep. Die onvolwasse vissies leef in beskutte water. Die vis is 'n gewilde hengelvis maar word selde van die land af gevang.





</doc>
<doc id="58290" url="https://af.wikipedia.org/wiki?curid=58290" title="Strepie">
Strepie

Die Strepie ("Sarpa salpa") is 'n vis wat aangetref word vanaf Kaapstad tot by Maputo en ook in die Middellandse See. In Engels staan die vis ook bekend as "Strepie".

Die vis is silwer van kleur met 8-10 geel strepies aan die kante van die vis. Die gemiddelde groote van die vis is 20 cm maar kan tot 30 cm/1.3 kg groot word.

Die vis hou meer in die vlak water en in getypoele en seegras beddings in strandmere. Hulle word normaal weg as manlik gebore en verander hul geslag na vroulik na ongeveer twee jaar. Hulle skiet kuit van April tot September in KwaZulu-Natal. Die vis is eetbaar maar word hoofsaaklik gebruik vir aas.





</doc>
<doc id="58291" url="https://af.wikipedia.org/wiki?curid=58291" title="Naslaanwerk">
Naslaanwerk

'n Naslaanwerk of leksikon is 'n boek of 'n stel boeke waarin inligting vinnig opgesoek kan word. Die inligting word gewoonlik alfabeties of tematies gerangskik.

Voorbeelde van naslaanwerke is:

Sommige naslaanwerke is hoogs gespesialiseerd van aard, soos 'n mediese of biografiese woordeboek, 'n konkordansie van die Bybel of 'n historiese atlas.

Vele naslaanwerke is ook in digitale vorm beskikbaar via die Internet of 'n laserskyf, terwyl ander slegs in boekvorm in Biblioteke beskikbaar is.


</doc>
<doc id="58292" url="https://af.wikipedia.org/wiki?curid=58292" title="Sardyn">
Sardyn

Die sardyn ("Sardinops sagax") is 'n seevis wat rondom die hele Suid-Afrikaanse kus aangetref word en in groot skole voorkom. Hulle kom ook voor in die noordelike Stille Oseaan en staan ook bekend as die pelser in Afrikaans, of "pilchard" in Engels.

Die vis is silwer van kleur met 'n ry swart kolletjies aan die kante en word 28 cm groot. Die vis kom in skole voor en is verantwoordelik vir die jaarlikse sardienstormloop aan die kus van KwaZulu-Natal.

Daar is twee bevolkings van die sardyn aan die Suider-Afrikaanse kus. Die een groep kom by Namibië voor; vanaf Angola tot by Luderitz en die ander groep vanaf die Oranjerivier tot by Maputo. Die twee bevolkings sal nie meng nie omrede daar 'n konstante opwelling van koue water naby Luderitz plaasvind.

Die Suid-Afrikaanse bevolking skiet kuit gedurende die lente en somer op die Agulhasbank terwyl daar ook 'n kleiner kuitskietaksie plaasvind aan die kus van KwaZulu-Natal gedurende die winter en lente. Die eiers en larwes van die Agulhasbank dryf dan weswaarts. Die klein vissies versamel naby die kus van die Wes-Kaap gedurende die herfs en winter en migreer dan suid en ooswaarts waar die kuitskietaksie weer begin.

Die sardyn eet onder andere soöplankton en word op hulle beurt gejag deur snoek, tuna, geelstert, leervis, geelbek, kabeljou, verskeie haaie, dolfyne, robbe en pikkewyne.

Die sardyn is baie belangrik vir die Suid-Afrikaanse sowel as die Namibiese kommersiële visvangbedrywe. Gedurende die vroeë 1960's was daar 400,000 ton per jaar gevang deur die Suid-Afrikaanse bedryf maar dit het afgeneem na 70,000 ton per jaar in 1967. Die Namibiese tonnemaat was 1,400,000 ton per jaar in 1968 en het geval tot 300,000 ton per jaar in 1971 en het konstant onder 100,000 ton per jaar gebly tussen 1978 en 1988.

Die jaarlikse sardienstormloop word veroorsaak deur veranderinge in die temperatuur van die water aan die ooskus. Gedurende Mei en Junie word warm water aan die ooskus vervang met koue water van minder as 20 °C. Hierdie koeler water maak dit moontlik vir groot skole sardyne, ansjovis en rondeoogharing om nader aan die land en noordwaarts te beweeg. Hierdie groot skole word maklik deur haaie en dolfyne na vlakker baaie gedryf waar hulle gevang word deur mense, seediere en seevoëls.





</doc>
<doc id="58293" url="https://af.wikipedia.org/wiki?curid=58293" title="Leeurivier">
Leeurivier

Leeurivier is 'n klein dorpie in die KwaZulu-Natal Middelande, Suid-Afrika. Die dorpie is 8 km wes van Howick, aan die westekant van die N3 nasionale pad, naby die gelyknamige rivier. Daar was eens op 'n tyd baie leeus in die omgewing. Die laaste leeu is in 1856 by St. Ives, wes van die dorp geskiet.

Daar word met skape, varke en beeste geboer terwyl suiwelprodukte ook belangrik is.




</doc>
<doc id="58295" url="https://af.wikipedia.org/wiki?curid=58295" title="Dargle">
Dargle

Dargle is 'n klein nedersetting en spoorweghalte in KwaZulu-Natal, Suid-Afrika. Die nedersetting is wes van Leeurivier. Die naam is geleen van die Darglestroom, 'n sytak van die Umgenirivier.




</doc>
<doc id="58297" url="https://af.wikipedia.org/wiki?curid=58297" title="Caversham">
Caversham

Caversham is 'n klein nedersetting en spoorweghalte in KwaZulu-Natal, Suid-Afrika. Die nedersetting lê langs die Leeurivier. Daar is ook 'n ou meule van hout wat in 1855 gebou is en tot die 1940's deur die rivier aangedryf is. Dit is nou ten volle gerestoureer.




</doc>
<doc id="58298" url="https://af.wikipedia.org/wiki?curid=58298" title="Yrsa Sigurðardóttir">
Yrsa Sigurðardóttir

Vilborg Yrsa Sigurðardóttir (* 24 Augustus 1963) is 'n Yslandse skryweres.

Yrsa Sigurðardóttir het die Yslandse matriekeksamen in 1983 by die hoërskool "Menntaskólinn í Reykjavík" en daarna siviele ingenieurswese aan die Universiteit van Ysland ("Háskóli Íslands") gestudeer. In 1988 het sy 'n BSc-graad behaal en haar studies aan die Concordia-universiteit in Montréal voortgesit. Hier het sy haar meestersgraad verwerf.

Sy woon tans met haar man en twee kinders in Seltjarnarnes naby Reykjavik en is as siviele ingenieur by die Kárahnjúka-damprojek in die ooste van Ysland werksaam. Hier skryf sy haar boeke in haar konstruksiehut.

Yrsa Sigurðardóttir het sedert 1998 vyf kinderboeke gepubliseer. Haar eerste misdaadroman "Þriðja táknið" het in 2005 verskyn. Sedertdien het sy jaarliks een werk in dié genre gepubliseer. Haar werke is onder meer in Duits, Sweeds, Noors, Engels en Pools vertaal.



</doc>
<doc id="58299" url="https://af.wikipedia.org/wiki?curid=58299" title="Kalkfeld">
Kalkfeld

Kalkfeld is 'n nedersetting in Namibië, in die streek van Otjozondjupa. Dit lê sowat 65 km suidwes van die stad Otjiwarongo.


</doc>
<doc id="58300" url="https://af.wikipedia.org/wiki?curid=58300" title="Kosibaai">
Kosibaai

Kosibaai is 'n meer, baai, natuurreservaat en 'n grenspos net suid van die grenslyn tussen Suid-Afrika en Mosambiek in KwaZulu-Natal. Die kusdorpie, Ponta do Ouro is sowat 10 km hiervan langs die Mosambiekse kus geleë.

Die meer bestaan uit etlike mere wat met mekaar verbind is deur kronkelende kanale oor 'n afstand van 10 km. Die grootste meer is Nhlangemeer ("plek van die riete"), ook bekend as Kosimeer. Die meer is 5 km by 4 km groot en op plekke tot 50 m diep. Daar is baie visse en voëls in die meer. Die visarend kom ook hier voor. 
Die natuurreservaat aan die suid-westelike punt van die meer is in 1950 geproklameer. Dit is in 1991 tot Ramsar-vleiland verklaar.

Die grenspos is oop tussen 08:00 en 17:00. (Telefoon- & faksnommer: 035-592-9536)



</doc>
<doc id="58303" url="https://af.wikipedia.org/wiki?curid=58303" title="Witdoodshaai">
Witdoodshaai

Die Witdoodshaai ("Carcharodon carcharias") is 'n haai wat rondom die Suid-Afrikaanse kus voorkom en word in alle oseane van die wêreld aangetref. Dit word as gevaarlik beskou, hoewel die mens nie sy verkose prooi is nie. Om sy reputasie as 'n "mensvreter" te weerlê, word die naam grootwithaai deur baie natuurliefhebbers verkies. Dit word deur die IUBN geklassifiseer as 'n kwesbare spesie.

Die haai is normaalweg 3 m lank, maar kan langer as 6 m word en weeg dan 1,2 ton. Dit het baie bekend geraak in die reeks Jaws-rolprente. In Engels staan die vis bekend as die "Great white shark" en in Nederlands as die "Witte Haai" of "Mensenhaai".

Die haai is algemeen rondom Kaapstad en word ook by KwaZulu-Natal waargeneem. Daar is baie televisieprogramme van Discovery en National Geographic Channel wat die haaie in Suid-Afrika vertoon.





</doc>
<doc id="58305" url="https://af.wikipedia.org/wiki?curid=58305" title="Swaardvis">
Swaardvis

Die swaardvis ("Xiphias gladius") kom in alle oseane voor; ook reg rondom die Suid-Afrikaanse kus. Die vis word gemiddeld sowat 2 m lank en het al 4 m lank geword en weeg dan 400 kg. Die snoet of 'swaard' kan tot 1 m lank word.





</doc>
<doc id="58308" url="https://af.wikipedia.org/wiki?curid=58308" title="Marika Gombitová">
Marika Gombitová

Marika Gombitová (gebore 12 September 1956) is 'n Slowaakse sangeres en liedjieskryfster.


</doc>
<doc id="58311" url="https://af.wikipedia.org/wiki?curid=58311" title="Zambezihaai">
Zambezihaai

Die Zambezihaai ("Carcharhinus leucas") is 'n haai wat vanaf Transkei tot verby die monding van die Zambezirivier voorkom en word in alle oseane van die wêreld in tropiese en warm water gevind. Die haai is aggressief en val mense aan. Hulle is normaalweg 3,2 m lank en weeg dan 220 kg. Die haai kan varswater verdra en is al diep in die binneland gevind in riviere soos die Zambezi en Amasone. In Engels staan die haai bekend as die "Bull shark".

Die haai 'n groot, robuuste en grys lyf. Die snoet is gerond, kort, stomp en die oë is klein. Die onderkant van die haai is ligter van kleur.





</doc>
<doc id="58312" url="https://af.wikipedia.org/wiki?curid=58312" title="Cullinan-diamant">
Cullinan-diamant

Die Cullinan-diamant is die wêreld se grootste diamant. Die diamant is op 26 Januarie 1905 in die Premiermyn by Cullinan (naby Pretoria) deur Frederick Wells gevind. Dit is tot op datum die grootste ruwe sierdiamant wat ooit gevind is. Dit het 3 025 karaat geweeg. Dit was ongeveer 11 cm by 6 cm by 5 cm groot voor dit geslyp is. Wells het 'n beloning van ₤2000 vir sy vonds ontvang. Die diamant is na sir Thomas Major Cullinan, die stigter van die myn, vernoem. Dit is aan die regering van die Transvaalkolonie vir ₤150 000 verkoop. Daarna is die diamant deur die koloniale regering aan koning Edward VII geskenk.

Die diamant is na twee jaar in nege groot en 95 kleiner stene opgesny. Die grootste steen is die Cullinan I van 530 karaat. Die Cullinan II is 317,4 en die Cullinan III is 94,45 karaat groot.

Voor die Cullinan-diamant gevind is, was die Excelsior-diamant die grootste gewees.




</doc>
<doc id="58313" url="https://af.wikipedia.org/wiki?curid=58313" title="Falaise">
Falaise

Falaise is 'n Franse stad in die département Calvados van die administratiewe gewes Basse-Normandie, sowat 30 kilometer noord van Caen aan die Anterivier geleë wat hier diep in die gesteente ingesny het. Sy strategiese ligging is reeds deur die Franke raakgesien. Die stadsnaam is van Germaanse oorsprong en afgelei van die term "falisa" ("rots", vergelyk Duits "Felsen").

Die plaaslike kasteel Château de Falaise is deur die Normandiese hertog Richard II, die grootvader van Willem die Veroweraar, vanaf omstreeks 1000 op een van Falaise se groot rotse opgerig. Die kasteel het grotendeels tot vandag toe bewaar gebly.

Willem die Veroweraar is die bekendste boorling van Falaise. Hy is in 1027 in die kasteel gebore en was steeds trou aan sy geboortestad waaraan hy 'n reeks voorregte, waaronder die markreg, toegeken het. Die handelskou in die voorstad Gulibray word sedert die 13de eeu gehou. In Willem se tyd het die plaaslike perdeveiling talle besoekers na Falaise gelok.

Die stad is in sy geskiedenis verskeie kere deur oorlogshandelinge geraak. Tydens die Honderdjarige Oorlog tussen Engeland en Frankryk is Falaise byna vyftig jaar lank beleër. In 1590 het die Franse koning Hendrik VI hier 'n oorwinning oor die Protestante behaal. In die Tweede Wêreldoorlog het die Duitse troepe, ná die geallieerde landing in Normandië in Junie 1944, van die Kanaalkus begin terugtrek. Falaise was regstreeks aan die frontlinie geleë en hulle het groot verliese gely. 


</doc>
<doc id="58332" url="https://af.wikipedia.org/wiki?curid=58332" title="Boosoogblaasop">
Boosoogblaasop

Die Boosoogblaasop ("Amblyrhynchotes honckenii") is 'n giftige vis wat voorkom vanaf Valsbaai tot by Maputo. In Engels staan die vis bekend as die "Evileye Puffer".

Die vis is swartbruin tot donkergroen met geel strepe op sy sye. Daar is wit vlekke op die bokant en die onderkant is wit. Die dorsale, pektorale en stert vinne is donker en die anale vin is wit. Die vis word tot 25 cm groot.

Hulle kom voor in riviermondings, seegrasbeddings en sanderige en rotsagtige bodems tot op dieptes van 400 m. Hulle eet isopode soos strand- en sandluise, krappe en vis. Die vis blaas hom op wanneer hy bedreig voel. Die vis is so giftig dat persone wat aan hulle gevat het, hul hande moet was.





</doc>
<doc id="58333" url="https://af.wikipedia.org/wiki?curid=58333" title="Krzeszowice">
Krzeszowice

Krzeszowice (Duits: "Kressendorf") is 'n stad in die woiwodskap Klein-Pole van Pole met 'n bevolking van 10 016. Dit is ongeveer 25 kilometer wes van die streek se hoofstad, Krakau geleë (18 km van die grens).
Infrastruktuur:


</doc>
<doc id="58334" url="https://af.wikipedia.org/wiki?curid=58334" title="Platkopharder">
Platkopharder

Die platkopharder ("Mugil cephalus") kom langs die hele Suid-Afrikaanse kuslyn voor. Dit is 'n lang, silwer vis wat ietwat donkerder aan die bokant is. Dit kom normaalweg in skole voor en is 'n belangrike prooi vir roofvisse. Die gemiddelde lengte is 40 cm maar die vis kan tot 80 cm lank en 4.5 kg swaar word. In Engels staan die vis bekend as "Grey mullet".





</doc>
<doc id="58335" url="https://af.wikipedia.org/wiki?curid=58335" title="Suidelike harder">
Suidelike harder

Die Suidelike harder ("Liza richardsonii") is 'n endemiese vis wat slegs langs die wes- en suidkus van Suid-Afrika voorkom. In Engels staan die vis bekend as "Southern mullet".

Dit is 'n silwer vis met 'n geel vlek op die kieudeksel. Die gemiddelde lengte is 20 cm maar hulle kan tot 40 cm lank en 0.5 kg swaar word. Daar word bokkoms van hierdie harders in die Wes-Kaap gemaak.





</doc>
<doc id="58338" url="https://af.wikipedia.org/wiki?curid=58338" title="Internasionale Vertaaldag">
Internasionale Vertaaldag

Internasionale Vertaaldag word elke jaar op 30 September waargeneem. Dit val saam met die feesdag van Hiëronimus, die Bybelvertaler wat as die beskermheer van vertalers gesien word. Die vieringe word sedert dit in 1953 ingestel is deur FIT (die Internasionale Federasie van Vertalers) bevorder. 

In 1991 is die idee van 'n amptelik erkende Internasionale Vertaaldag vir die eerste keer deur FIT voorgestel. Die doel agter die dag is om solidariteit te bewerkstellig en die professie wêreldwyd te bevorder. Dit skep 'n geleentheid om die belangrike en noodsaaklike werk wat vertalers verrig, met trots ten toon te stel.



</doc>
<doc id="58339" url="https://af.wikipedia.org/wiki?curid=58339" title="Knysnaseeperdjie">
Knysnaseeperdjie

Die Knysnaseeperdjie ("Hippocampus capensis") is 'n visspesie in die familie Syngnathidae. Dit is endemies aan die suidkus van Suid-Afrika en kom net in vier riviermondings en strandmere aan die suidkus voor, naamlik Knysna, Keurboomsrivier, Swartvlei en Klein-Brakrivier. Die vis se bestaan word bedreig deur ontwikkeling en deur die klein bereik waarin dit voorkom, en dit is 'n beskermde spesie. In Engels staan die vis bekend as die "Knysna seahorse".

Die Knysnaseeperdjie is 'n klein, delikate diertjie met 'n standaardlengte van tot 12 cm. Die vis se kleur word sterk beïnvloed deur die onmiddellike omgewing en die gemoedstoestand van die individuele dier. Dit wissel van vaalgroen tot bruin (dikwels met donkerder sproete) tot 'n persswart. Die lyf is omhul in 'n reeks benerige ringe, die snoet is betreklik kort, en die nek vorm 'n gladde boog sonder 'n kroon. Die gespierde stert word gebruik om 'n maat vas te gryp tydens hofmakery, of om die vis aan die bedding te anker.





</doc>
<doc id="58342" url="https://af.wikipedia.org/wiki?curid=58342" title="Seilvis">
Seilvis

Die Seilvis ("Istiophorus platypterus") (Engels: Sailfish) word aangetref vanaf Valsbaai tot verby Maputo tot by die Rooisee en die Persiese Golf. Dit kom ook voor in die Indiese-Pasifiese area. Dit kom in die oopwater voor en word veral langs die KwaZulu-Natal kus gevang.

Dit is 'n snawelvis met 'n groot rugvin wat soos 'n seil lyk. Dit word tot 3m lank en weeg 65 kg. Die wêreldrekord is 100 kg en gevang by die Galapagos-eilande in 1947. Die vis het 'n lang slanke lyf met die eerste dorsale vin wat groot, lank en donkerblou is. Die middelste stekels is die langste van dié vin. Daar is 42 tot 49 stekels in die eerste dorsale vin. Die kop en lyf is donkerblou aan die bokant en silwerig aan die onderkant. Daar is 'n reeks van ongeveer twintig vertikale strepe wat uit lig blou kolletjies bestaan op die kante van die lyf.

Die vis is 'n pelagiese vis maar word meer dikwels oor die kontinentale banke gevind. Hulle verkies subtropiese water. Hulle is roofvisse wat 'n verskeidenheid visse vreet: sardyne, ansjovis, makriel, dorado. Die visse jag in groepe saam.

Die vis se vleis is donker rooi en nie so smaaklik as die van marlyn nie.





</doc>
<doc id="58343" url="https://af.wikipedia.org/wiki?curid=58343" title="Swartmarlyn">
Swartmarlyn

Die Swartmarlyn ("Makaira indica") word aangetref vanaf Valsbaai tot verby Maputo. Dit is 'n snawelvis. Dit word tot 4m lank en weeg tot 354 kg. Dit kom in die oopwater voor. Dit is donkerblou tot swart op die rug en het 'n silwerwit pens. In Engels staan die vis bekend as "Black marlin".





</doc>
<doc id="58344" url="https://af.wikipedia.org/wiki?curid=58344" title="Speyer">
Speyer

Speyer is 'n kultureel en histories belangrike stad aan die Bo-Ryn. Dit is een van die oudste nedersettings in Duitsland wat deur die Romeine omstreeks 150 n.C. as hoofstad van die Nemeters-stam onder die naam Noviomagus of Civitas Nemetum gestig is. As Spira was die stad omstreeks 600 die sentrum van die gewes Speyergau.

In die middeleeue was Speyer as Vrye Ryksstad een van die beduidendste nedersettings in die Heilige Romeinse Ryk. Tussen 1816 en 1945 het dit as administratiewe setel van die Beierse administrasie van die Palts gefungeer en is tans 'n selfregerende stad in die deelstaat Rynland-Palts met 'n bevolking van sowat 50 000.

Speyer staan veral bekend vir sy Keiser- en Maria-domkerk, die grootste bewaarde Romaanse kerkgebou ter wêreld wat in 1981 deur Unesco tot wêrelderfenis verklaar is.


</doc>
<doc id="58345" url="https://af.wikipedia.org/wiki?curid=58345" title="Superklipvis">
Superklipvis

Die Superklipvis ("Clinus superciliosus") is 'n vis wat endemies is aan Suid-Afrika en word aan die suid- en weskus aangetref. In Engels staan die vis bekend as die "Klipfish". Die vis kom voor in getyrotspoele en tussengetypoele. Dit word nie langer as 30 cm nie.





</doc>
<doc id="58346" url="https://af.wikipedia.org/wiki?curid=58346" title="Poenskop">
Poenskop

Die Poenskop ("Cymatoceps nasutus") is 'n endemiese vis wat aan die Suid-Afrikaanse suid- en ooskus voorkom tussen Kaapstad en Maputo. Dit staan ook bekend as 'n "Swartmosselkraker", "Swart Biskop" of "Swart Stompkop". In Engels staan die vis bekend as die "Black musselcracker". Prof. J.L.B. Smith het 16 plaaslike name vir die vis geïdentifiseer.

Die vis is donkergrys tot swart van kleur terwyl die onvolwasse visse 'n groenerige bruin kleur het met onreëlmatige wit vlekke op die lyf. Die volwasse visse het groot lippe met 4 tot 6 groot tande in die mond. Die vis word tot 1.2 m groot en weeg dan 37.8 kg.

Die vis kom voor by rotsriwwe in water wat 2 tot 100 m diep is en die onvolwasse visse verkies vlak riwwe en alge beddings. Die vis groei stadig; 'n spesie van 1.1 m se geskatte ouderdom was ongeveer 45 jaar. DIt is 'n gewilde sportvis wat 'n uitdaging bied aan die hengelaar. Groot volwasse visse is uiters skaars.





</doc>
<doc id="58347" url="https://af.wikipedia.org/wiki?curid=58347" title="Witmosselkraker">
Witmosselkraker

Die Witmosselkraker ("Sparodon durbanensis") is 'n endemiese vis wat aan die Suid-Afrikaanse suid- en ooskus voorkom. Dit staan ook bekend as 'n "Witbiskop", "Sandbloue", "Sandstompkop", "Beenbek" of 'n "Silwersteenbras" en in Engels as die "White musselcracker".

Die vis is silwergrys van kleur met 'n groot kop, die pens is wit, die vinne donkerder en die kieudeksels (operkulum) is swarterig.

Die vis kom voor op rotsbodems aan die strandgebied. Die vis word tot 1.2 m lank en weeg dan 23 kg. Dit is 'n gewilde rotshengelvis en eetvis.





</doc>
<doc id="58348" url="https://af.wikipedia.org/wiki?curid=58348" title="Begraafplaas">
Begraafplaas

'n Begraafplaas is 'n afgeslote gebied waar liggame van oorlede persone begrawe word. Begraafplase het gewoonlik tuine en ander versierings wat lewe simboliseer en hulde aan die afgestorwenes bring. Gedenkmure word ook soms in begraafplase aangebring waarin die veraste oorskot van afgestorwenes geberg word.

'n Begraafplaas word ook soms 'n kerkhof genoem, omdat begraafplase aanvanklik meestal in die hof (= tuin of erf) van 'n kerk aangelê is. Binne die begraafplase vind 'n mens soms 'n sogenaamde kerkhofhuis met begroetings- of afskeidsruimte waar daar kort voor die teraardebestelling aan die oorledene die laaste eer betoon word.



</doc>
<doc id="58350" url="https://af.wikipedia.org/wiki?curid=58350" title="Silwervis">
Silwervis

Die Silwervis ("Argyrozona argyrozona") is 'n endemiese vis wat aan die Suid-Afrikaanse suidkus voorkom vanaf Tafelbaai tot by die Oos-Kaap. Dit staan ook bekend as 'n "Kapenaar" en in Engels staan dit bekend as die "Carpenter".

Die vis se kop en lyf is silwer met sewe horisontale silwerpienk strepe met klein, blou kolletjies aan die sye. Die vis is gewoonlik 40 cm lank maar kan tot 90 cm lank word en weeg dan 4 kg.

Die volwasse visse kom voor in water van 50 – 200 m diep by riwwe of rotsagtige seebodem. Die onvolwasse visse verkies riwwe nader aan die land in water wat 10 – 40 m diep is. Die Silwervis eet tjokka, ansjovis en sardyne. Die wyfies skiet kuit van Desember tot April. Dit is 'n gewilde eetvis.

Die Papierbek "Barbus mattozi", 'n varswater vis, staan ook bekend as die "Silwervis".





</doc>
<doc id="58352" url="https://af.wikipedia.org/wiki?curid=58352" title="Witstompneus">
Witstompneus

Die Witstompneus ("Rhabdosargus globiceps") is 'n endemiese vis wat aan die Suider-Afrikaanse kus voorkom, vanaf Angola tot by die Qorarivier net suid van Port St Johns. In Engels staan die vis bekend as die "White stumpnose".

Die vis is silwer van kleur met 5 -7 dowwe horisontale strepe oor die lyf. Die vis word tot 50 cm lank en weeg dan 2.8 kg. Dit is 'n smaaklike eetvis.

Hulle kom voor in seewater met rotsgebiede en sanderige bodems, vanaf die strand tot by 'n diepte van 120 m. Die vis kan nie van geslag verander nie. Hulle skiet kuit gedurende die lente en somer naby die kus.





</doc>
<doc id="58353" url="https://af.wikipedia.org/wiki?curid=58353" title="Natalse stompneus">
Natalse stompneus

Die Natalse stompneus ("Rhabdosargus sarba") is 'n vis wat aan die Suid-Afrikaanse noord- en ooskus voorkom tot by Wildernis. Dit staan ook bekend as 'n "Tropiese Stompneus" en in Engels die "Tropical Stumpnose".

Die vis is silwer van kleur met dowwe geel streep aan die sye. Elke skub het 'n dowwe geel kolletjie op. Die vis word tot 80 cm groot en weeg dan 12 kg.

Die vis kom voor aan die kus veral by strandmere en die volwasse vis kom voor in riwwe van tot 60 m diep in skole. Die vis verander van geslag; eers word hulle as manlik gebore en wanneer hulle 2 -3 jaar oud raak verander die geslag na vroulik. Hulle skiet kuit in die nag naby die kant van Augustus tot November. Dit is 'n goeie eetvis.





</doc>
<doc id="58355" url="https://af.wikipedia.org/wiki?curid=58355" title="Smith se dwergverkleurmannetjie">
Smith se dwergverkleurmannetjie

Smith se dwergverkleurmannetjie (" Bradypodion taeniabronchum") ook bekend as die Elandsberg dwergverkleurmannetjie is 'n spesie akkedis in die Chamaeleonidae familie en is endemies tot Suid-Afrika. Dit is 'n krities bedreigde spesie. Dit maak gebruik van sy vermoë om sy kleur te verander om homself te kamoefleer, een van die min verkleurmannetjies met hierdie vermoë.



</doc>
<doc id="58357" url="https://af.wikipedia.org/wiki?curid=58357" title="Moddergarnaal">
Moddergarnaal

Die Moddergarnaal ("Upogebia africana") kom aan die hele kuslyn van Suid-Afrika voor. Die ongewerwelde diertjie word tot 4 cm groot en bly in modderige riviermondings. Hy is bruin tot groen van kleur en is 'n gewilde aas.



</doc>
<doc id="58358" url="https://af.wikipedia.org/wiki?curid=58358" title="Weskuskreef">
Weskuskreef

Die Weskuskreef ("Jasus lalandii") kom slegs aan die wes- en suidkus van Suid-Afrika voor. Dit staan ook bekend as die "Kaapse Kreef". Sy kleur is oranje tot bruin en hy word 30 cm lank. Dit is 'n gesogte dis en kreefduik word streng gereguleer.



</doc>
<doc id="58360" url="https://af.wikipedia.org/wiki?curid=58360" title="Ooskuskreef">
Ooskuskreef

Die ooskuskreef ("Panulirus homarus") is 'n Stekelkreef wat voorkom in die westelike Stille Oseaan en die Indiese Oseaan; meer spesifiek aan die kus van Oos-Afrika, suidwaarts tot by die Oos-Kaap. Sy kleur varieer van bruin tot baksteenrooi met fyn, klein wit kolletjies op. Daar is ook helder blou en groen merke op die kop. Die karapaks is doringagtig en daar kom twee skerp horings tussen die oë voor.

Die seedier leef in skeure en gate op koraalriwwe in water wat 1 tot 15 m diep is; hulle is egter ook al gevind in 90m diep water. Hulle leef in groepe saam en kom meestal snags uit om te vreet. Hulle is omnivore wat vis, weekdiere (veral mossels), wurms, skaaldiere en sommige plante vreet. Hulle is al gesien waar hulle as aasdiere optree.

Die seedier word 25 cm lank en die stert is geskulp. Die ooskuskreef is 'n beskermde spesie.




</doc>
<doc id="58362" url="https://af.wikipedia.org/wiki?curid=58362" title="Stompneus">
Stompneus

Stompneus kan na een van die volgende verwys:




</doc>
<doc id="58363" url="https://af.wikipedia.org/wiki?curid=58363" title="Steenbras">
Steenbras

Steenbras kan na een van die volgende verwys:




</doc>
<doc id="58366" url="https://af.wikipedia.org/wiki?curid=58366" title="Kreef">
Kreef

Kreef kan na een van die volgende verwys:




</doc>
<doc id="58367" url="https://af.wikipedia.org/wiki?curid=58367" title="Krewe">
Krewe

Krewe ("Astacidea") is 'n infraorde van kreefagtiges wat tot die orde tienpotiges ("Decapoda") behoort. Diere soos seekrewe en rivierkrewe behoort aan die infraorde. Hulle kom bykans oor die hele wêreld voor, maar nie in die binneland van Afrika en seker dele van Asië nie.

Krewe het 10 pote met lang voelhorings, 'n groot agterlyf en 'n lang stert. Hulle vreet bykans enigiets en word as die skoonmakers van die see beskou. Krewe swem agteruit.

Kreef word as gesogte seekos benut. Hulle word op groot skaal in nette of fuike gevang. Die agterlyf van die kreef word ingelê en uitgevoer. 

Superfamilies en families:




</doc>
<doc id="58369" url="https://af.wikipedia.org/wiki?curid=58369" title="Rooiseester">
Rooiseester

Die Rooiseester ("Patiria granifera") kom slegs aan die wes-, suid-, en ooskus van Suid-Afrika voor. Sy kleur is oranje tot rooi en hy word tot 8cm breed. Hy kom voor in tussengety rotspoele. 



</doc>
<doc id="58370" url="https://af.wikipedia.org/wiki?curid=58370" title="Reuse-alikreukel">
Reuse-alikreukel

Die Reuse-alikreukel ("Turbo sarmaticus") is 'n tipe slak en kom slegs aan die oos- en suidkus van Suid-Afrika voor. Die skulp is gedraai en is rooi tot oranje van kleur. Die opening word bedek met 'n kalkagtige 'deksel' of operkulum. Dit kom voor in rotspoele en word tot 10cm groot. Sekere dele van die diertjie is eetbaar.



</doc>
<doc id="58377" url="https://af.wikipedia.org/wiki?curid=58377" title="Harder">
Harder

Harder kan na een van die volgende verwys:




</doc>
<doc id="58378" url="https://af.wikipedia.org/wiki?curid=58378" title="Slinger (vis)">
Slinger (vis)

Die Slinger ("Chrysoblephus puniceus") is 'n vis wat slegs aan die ooskus van Suid-Afrika en Mosambiek voorkom. In Engels staan die vis bekend as "slinger seabream".

Die vis is roserig of pienk van kleur met 'n blou strepie onder elke oog. Dit kan tot 40 cm lank word en weeg dan 4 kg.

Die vis kom voor in koraal- en rotsriwwe in water wat 20 –130 m diep is. Hulle word ook gesien saam met die Selakant by Sodwanabaai. Die onvolwasse vissies kom water wat 12 – 60 m diep is voor. Hule eet krappe, garnale, vis en soöplankton. Die wyfies skiet kuit gedurende die somer aan die KwaZulu-Natal kuslyn.





</doc>
<doc id="58379" url="https://af.wikipedia.org/wiki?curid=58379" title="Varkie">
Varkie

Die Varkie ("Pomadasys olivaceus") is 'n vis wat vanaf Valsbaai tot by Mosambiek voorkom aan die Suid-Afrikaanse kus. Dit word net 15 cm lank en weeg 300 gram. Die vis is silwer-pienk met 'n vlek op die kieudeksel. Hulle kom in vlak water voor en vorm graag skole. In Engels staan die vis bekend as die "Piggy" soms ook "Pinky".





</doc>
<doc id="58382" url="https://af.wikipedia.org/wiki?curid=58382" title="Tierhaai">
Tierhaai

Die tierhaai ("Galeocerdo cuvier") is 'n groot haaispesie wat vanaf Valsbaai tot by Mosambiek aan die Suid-Afrikaanse kus voorkom. Dit is een van die min haaie wat gevaarlik is vir mense. In Engels staan die haai bekend as die "Tiger shark".

Die volwasse haaie het donkerder, vertikale strepe oor die rug. Hulle het 'n knipvlies ('n membraan wat oor die oë kan beweeg), twee rugvinne, 'n buikvin en vyf kieusplete. Die tierhaai het ook 'n opvallende kort en stomp snoet. Die haai word tot 5,5 m lank en 900 kg swaar. Uitskieters kan nog groter en swaarder word, maar dit is uiters skaars.

Die tierhaai behoort aan die familie Carcharhinidae en is die enigste spesie in die genus Galeocerdo.

Dié haai is 'n gewilde toeriste-aantreklikheid vir skubaduikers by die Aliwal-bank.





</doc>
<doc id="58383" url="https://af.wikipedia.org/wiki?curid=58383" title="Kleintandsaagvis">
Kleintandsaagvis

Die kleintandsaagvis ("Pristis pectinata") kom voor aan die ooskus van Suid-Afrika. Dit het 'n saagagtige snoet met 21-28 pare tande. Die haai is 'n bodembewoner in vlak gebiede naby die kus en is nou 'n kritiek bedreigde spesie. Die vis word tot 6m lank en weeg tot 276 kg. In Engels staan die haai bekend as die "Smalltooth sawfish".





</doc>
<doc id="58386" url="https://af.wikipedia.org/wiki?curid=58386" title="Kleiner sandkruiper">
Kleiner sandkruiper

Die Kleiner sandkruiper ("Rhinobatos annulatus") is 'n haai wat aan die hele kuslyn van Suid-Afrika voorkom. Dit is geelbruin tot bruin met donkerbruin kolle. Dit is 'n bodembewoner. Die haai word 1.2 m lank en 28 kg swaar. Die haai word ook 'n 'sandhaai' genoem. In Engels staan die haai bekend as die "Lesser sandshark".





</doc>
<doc id="58389" url="https://af.wikipedia.org/wiki?curid=58389" title="Grootteordes (lengte)">
Grootteordes (lengte)

Die heelal bevat uiters groot en uiters klein voorwerpe, wat met grootteordes tussen 10 en 10 meters beskryf moet word. Hierdie artikel gee van die voorwerpe wat se grootte 'n bepaalde orde het. Die SI-stelsel is ontwerp om dit m.b.v. 'n stelsel van voorvoegsels te vermag.

Om te help om verskillende grootteordes te vergelyk, verduidelik die volgende lys die onderskeie lengtes tussen 1.6 m en 1.3 m.

<br clear="all">



</doc>
<doc id="58390" url="https://af.wikipedia.org/wiki?curid=58390" title="Heuningkoekpylstert">
Heuningkoekpylstert

Die heuningkoekpylstert ("Himantura uarnak") kom aan die ooskus van Suid-Afrika voor. Dit het sy naam gekry van die feit dat die patroon op sy bokant soos 'n heuningkoek lyk. Die vis word 2 m breed en 120 kg swaar. Die stert kan tot drie keer die lengte van die lyf word. Dit is 'n bodembewoner en word deur die IUBN geklassifiseer as 'n kwesbare spesie. In Engels staan die pylstert bekend as die "Honeycomb stingray".





</doc>
<doc id="58391" url="https://af.wikipedia.org/wiki?curid=58391" title="Skerpneuspylstert">
Skerpneuspylstert

Die skerpneuspylstert ("Himantura gerrardi") kom aan die ooskus van Suid-Afrika voor. Die vis word 90 cm breed en 65 kg swaar. Die stert kan tot twee keer die lengte van die lyf word en het twee stekelpenne naby die stertwortel. Dit is 'n bodembewoner en word deur die IUBN geklassifiseer as 'n kwesbare spesie. In Engels staan die haai bekend as die "Sharpnose stingray".





</doc>
<doc id="58392" url="https://af.wikipedia.org/wiki?curid=58392" title="Bloupylstert">
Bloupylstert

Die Bloupylstert ("Dasyatis chrysonota") kom aan die hele kuslyn van Suid-Afrika voor. Die vis word 75 cm breed en 25 kg swaar. Die vis is bruin met helder blou vlekke op die rugkant. Die vis hou digby die kus in vlak, sanderige bodems. In Engels staan die pylstert bekend as "Blue stingray" of "Marbled stingray".





</doc>
<doc id="58395" url="https://af.wikipedia.org/wiki?curid=58395" title="Whites">
Whites

Whites is 'n spoorweghalte net suid van Hennenman in die Vrystaat, Suid-Afrika. Die spoorlyn na Allanridge tak hier af. Daar is ook 'n sementfabriek by Whites.




</doc>
<doc id="58396" url="https://af.wikipedia.org/wiki?curid=58396" title="Jogurt">
Jogurt

Jogurt of joghurt is 'n suiwelproduk wat van vars melk berei word. Melksuurbakterieë (sogenaamde jogurtkulture) word vir die fermentasieproses gebruik wat die melk verdik en suur laat word. Dit is die fermentasie van laktose na melksuur en die gepaardgaande vorming van sekere geurstowwe wat aan jogurt sy spesifieke geur, smaak en tekstuur gee.

Jogurt word sowel in sy natuurlike ongegeurde toestand asook as versoete jogurt in verskillende geure, veral vrugtejogurt, bemark en is lankal 'n gewilde versnapering vir ontbyt.

Die woord "joghurt" is uit Turks ontleen waar "yoğurt" "gefermenteerde melk" beteken en sodoende ook na die metode verwys waarvolgens die suiwelproduk berei word.


</doc>
<doc id="58398" url="https://af.wikipedia.org/wiki?curid=58398" title="Steenvis">
Steenvis

Die Steenvis ("Synanceia verrucosa") is 'n vis wat voorkom in die Indies-Pasifiese area, die Rooisee en aan die ooskus van Afrika tot by die Aliwal-bank. Die vis is al by Oos-Londen opgemerk, maar dit is skaars. In Engels staan die vis bekend as die "Stonefish".

Die vis se kleur is veranderlik, dit pas aan by die omgewing waar dit grootword. Die vis lyk soos 'n rots en kan hom dus goed kamoefleer. Die vis word nie langer as 36 cm nie. Die kop is groot en breed. Dit het 'n dorsale vin wat uit 12 - 13 stekels bestaan wat gif bevat. Die vis het nie skubbe nie en die vel is dik en vratagtig.

Die vis kom voor in vlak water en rotsriwwe tot op 'n diepte van 20 m. Die vis begrawe homself in die sand of lê in holtes of skeure. Partykeer word hulle ontbloot gedurende laaggety. Die steenvis is 'n roofvis en eet ander vis. Min is bekend omtrent die voortplanting van die steenvis.

Die steenvis is die giftigste vis in die see. Die gif kom voor in spesiale buise in die stekels van die dorsale vin en kan 'n mens se dood veroorsaak. Sodra iets op die stekel druk of trap skiet die gif uit 'n gifklier wat aan die onderkant van die stekel is - amper soos 'n spuitnaald. Die slagoffer sal onmiddellik pyn ervaar en kan binne 'n uur sterf as gevolg van die gif. Die beste raad is om die wond in warm water (so warm as wat houdbaar is) te hou vir ten minste 'n halfuur. Die warm water werk die gif teë. Teëgif is slegs beskikbaar in Australië. Mense word aangeraai om skoeisel van een of ander aard te dra wanneer hulle rondloop in areas waar die vis voorkom. Interessant genoeg is die vis eetbaar.





</doc>
<doc id="58399" url="https://af.wikipedia.org/wiki?curid=58399" title="Geelpensklipkabeljou">
Geelpensklipkabeljou

Die Geelpensklipkabeljou ("Epinephelus marginatus") is 'n vis wat slegs aan die ooskus van Suid-Afrika en Mosambiek voorkom. Die vis is bruin met 'n geel pens en het wit-groen vlekke op die rug en sye. Dit word tot 1.5 m lank en weeg dan 26.7 kg. Die vis kom voor in diep rotsriwwe. Dit is 'n gewilde lynvis.





</doc>
<doc id="58401" url="https://af.wikipedia.org/wiki?curid=58401" title="Koraalklipkabeljou">
Koraalklipkabeljou

Die Koraalklipkabeljou ("Cephalopholis miniata") is 'n vis wat slegs aan die ooskus van Suid-Afrika, vanaf die Transkei en verby die Mosambiekkus, voorkom. Die vis is herlderrooi met blouspikkels. Dit word tot 40 cm lank em weeg dan 600 g. Die vis kom voor in grotte of lyste in koraal- en rotsriwwe. In Engels staan die vis bekend as "Coral rockcod".





</doc>
<doc id="58402" url="https://af.wikipedia.org/wiki?curid=58402" title="Katgesigklipkabeljou">
Katgesigklipkabeljou

Die Katgesigklipkabeljou ("Epinephelus andersoni") is 'n vis wat slegs aan die ooskus van Suid-Afrika vanaf die Transkei tot by Maputo voorkom. Die vis is bruin met donker kolle op sy lyf. Dit word tot 80 cm lank en weeg dan 8 kg. Die vis kom voor in grotte en openinge in rotsagtige gebiede en rotsriwwe tot so diep as 70m. In Engels staan die vis bekend as "Catface rockcod" en "Spotted rockcod".





</doc>
<doc id="58405" url="https://af.wikipedia.org/wiki?curid=58405" title="Bloukeiser">
Bloukeiser

Die Bloukeiser ("Lethrinus nebulosus") is 'n vis wat voorkom in die Indies-Pasifiese area, die Rooisee en aan die ooskus van Afrika, vanaf Oman tot by Algoabaai. In Engels staan die vis bekend as die "Blue emperor".

Die vis is geelbruin van kleur terwyl elke skub blou in die middel is. Daar is drie blou lyne wat vanaf die oë uitstraal. Dit kan tot 75 cm lank word en weeg dan 7 kg.

Die vis kom voor in koraal- en rotsriwwe, seegras beddings en wortelboom areas tot in water wat 75 m diep is. Hulle vreet skaaldiere, slakke en vis. Die onvolwasse visse bly in skole saam in vlak, beskutte water terwyl die volwasse visse alleenlopers is of soms in klein groepies voorkom. Die vis bereik volwassenheid na ongeveer vier jaar wanneer hulle 50–60 cm lank word. Hulle paar in tropiese areas van Maart tot Julie. Die vis het kommersiële waarde in die Indies-Pasifiese area.





</doc>
<doc id="58406" url="https://af.wikipedia.org/wiki?curid=58406" title="Bontrok">
Bontrok

Die Bontrok ("Diplodus hottentotus") is 'n vis wat endemies is en slegs aan die suid- en ooskus van Suid-Afrika voorkom. Die vis word ook 'n Wildeperd genoem en staan in Engels bekend as die "Zebra seabream".

Die vis is silwer van kleur met vyf opvallende vertikale swart strepe op 'n silwerwit lyf. Dit kan tot 50 cm lank word en weeg dan 6.3 kg. Hy kom voor in rotsriwwe en word in onstuimige witwater gevang.





</doc>
<doc id="58407" url="https://af.wikipedia.org/wiki?curid=58407" title="Bruinhottentot">
Bruinhottentot

Die bruinhottentot ("Pachymetopon grande") is 'n endemiese vis wat van Valsbaai tot by die Transkei aan die Suid-Afrikaanse kus voorkom. In Engels staan dit bekend as die "bronze bream".

Die vis se lyf is bronsbruin van kleur met 'n klein koppie wat blouerige skynsel het. Dit kan tot 70 cm lank word en weeg dan 8.7 kg.

Die vis kom voor in aanlandige rotsriwwe van tot 25 m diep. Hulle eet hoofsaaklik rooi en groen alge. Die wyfies skiet kuit van Januarie tot Junie. Dit is 'n gewilde eetvis.





</doc>
<doc id="58408" url="https://af.wikipedia.org/wiki?curid=58408" title="Stinkvis">
Stinkvis

Die Stinkvis ("Neoscorpis lithophilus") is 'n vis wat voorkom vanaf Valsbaai tot by Maputo en is endemies. In Engels staan die vis bekend as "Stonebream".

Die vis se lyf is platterig. Die vis is silwergrys van kleur met 'n klein koppie en is oortrek met klein skubbetjies. Dit kan tot 50 cm lank word en weeg dan 2.6 kg. Die onvolwasse visse het 7-8 dowwe vertikale strepe oor die lyf.

Kom voor in aanlandige rotsriwwe en rotsagtige strande. Die onvolwasse visse leef in groepe in getypoele terwyl die volwasse visse meestal alleenlopers is. Hulle vreet rooi alge en ongewerweldes. Die vis kry sy naam omrede dit 'n skerp reuk afgee indien dit oopgesny word.





</doc>
<doc id="58409" url="https://af.wikipedia.org/wiki?curid=58409" title="Bandietdoktervis">
Bandietdoktervis

Die bandietdoktervis ("Acanthurus triostegus") is 'n vis wat voorkom aan die ooskus van Suid-Afrika vanaf die Transkei. Die vis is dofgrys van kleur met ses vertikale swart strepe oor die lyf. Dit kan tot 25 cm lank word. Dit leef in vlak koraal- en rotsriwwe. In Engels staan die vis bekend as die "convict surgeon".





</doc>
<doc id="58410" url="https://af.wikipedia.org/wiki?curid=58410" title="Bloudoktervis">
Bloudoktervis

Die Bloudoktervis ("Acanthurus leucosternon") is 'n vis wat voorkom aan die noordelike ooskus van Suid-Afrika vanaf die Maputo. Die vis is koningblou van kleur met 'n geel rugvin. Die gesig is swart en wit. Dit kan tot 25 cm lank word. Die vis leef in vlak koraalriwwe. In Engels staan die vis bekend as die "Powder-blue surgeonfish".





</doc>
<doc id="58411" url="https://af.wikipedia.org/wiki?curid=58411" title="Kuifkopblennie">
Kuifkopblennie

Die Kuifkopblennie ("Scartella emarginata") is 'n vis wat voorkom in getypoele aan die hele kuslyn van Suid-Afrika. Die vis het 'n ligte bruinlyf met donker dwarsstrepe op die sye. Die liggaam is met slym bedek. Dit kan tot 10 cm lank word. In Engels staan die vis bekend as die "Maned blenny".





</doc>
<doc id="58415" url="https://af.wikipedia.org/wiki?curid=58415" title="Nerston">
Nerston

Nerston is 'n grenspos tussen Suid-Afrika en Eswatini naby Amsterdam, op die R65-pad. Die grenspos staan bekend as Sandlane aan Eswatini se kant, op die MR19-pad. Die grenspos is oop tussen 08:00 en 18:00.




</doc>
<doc id="58416" url="https://af.wikipedia.org/wiki?curid=58416" title="Lothair">
Lothair

Lothair is klein dorpie in Mpumalanga, Suid-Afrika. Dit is sowat 30 km noordwes van Amsterdam.

Die dorpie is in 1878 deur ST Erskine opgemeet. Hy het op die naam "Lothair" besluit, na die titel van 'n roman deur die graaf van Beaconsfield.

'n Takspoorlyn vanaf Ermelo eindig hier. Daar is groot wattelplantasies in die omgewing.




</doc>
<doc id="58417" url="https://af.wikipedia.org/wiki?curid=58417" title="Edifício Altino Arantes">
Edifício Altino Arantes

Die Edifício Altino Arantes is 'n wolkekrabber wat in 1947 in die Brasiliaanse stad São Paulo voltooi is. Die toring het 'n hoogte van 161 meter (met antennemas 160 meter) en 40 verdiepings. Dit is tans die vierde hoogste wolkekrabber in Brasilië.


</doc>
<doc id="58419" url="https://af.wikipedia.org/wiki?curid=58419" title="Môre, môre">
Môre, môre

Môre, Môre is 'n Afrikaanse rolprent wat in 1973 vervaardig is. Dié fliek is gegrond op Jan Scholtz se gelyknamige radiovervolgverhaal. Elmo de Witt was die regisseur en Jan Scholtz het die draaiboek geskryf. Dit is in die omgewing van Randburg verfilm.

Die rolprent is 'n liefdesdrama en goeie gesinsvermaak.


Die verhaal speel af op 'n klein plattelandse dorpie en gaan oor Lena, 'n matriekmeisie wat op haar onderwyser verlief is. Die optrede van die mense op die dorp is ook kleinlik en genadeloos. Een van die skoolseuns se jaloesie oor dié verhouding bereik 'n hoogtepunt toe hy tydens 'n sportbyeenkoms probeer om die onderwyser met 'n spies dood te gooi.



</doc>
<doc id="58420" url="https://af.wikipedia.org/wiki?curid=58420" title="Streephaai">
Streephaai

Die Streephaai ("Poroderma africanum") is 'n haai en endemies aan Suid-Afrika. Dit kom voor aan die Suidkus, van Valsbaai tot by die Transkei. Die haai het sewe donker horisontale strepe op sy bolyf en is 'n bodembewoner. Hy word by rotsriwwe aangetref en word 95 cm lank. Die eier word in 'n eierkapsule, bekend as 'n meermin- of haaibeursie, gelê. In Engels staan die haai bekend as "Striped cat shark" en ook as "Pyjama shark".





</doc>
<doc id="58421" url="https://af.wikipedia.org/wiki?curid=58421" title="Walvishaai">
Walvishaai

Die walvishaai ("Rhincodon typus") is 'n haai wat wêreldwyd in tropiese en subtropiese water voorkom. Hulle kom ook seisoenaal aan die ooskus van Suider-Afrika voor. Hulle kan tot 15 m lank word en 30 ton weeg. Dit is die grootste vis in die wêreld ( egte walvisse wat groter is, is soogdiere ) en word deur die IUBN as 'n kwesbare spesie geklassifiseer. In Engels staan die haai bekend as die "Whale shark".

Die haai het wit kolle en lyne op die boonste gedeelte van sy liggaam. Die kop is stomp en plat en die bek is groot. Dit swem met 'n oop bek en filtreer die water om plankton, klein vissies en inkvisse te onttrek. Dit kom in die oop see voor en is skadeloos. 





</doc>
<doc id="58422" url="https://af.wikipedia.org/wiki?curid=58422" title="Skeurtandhaai">
Skeurtandhaai

Die skeurtandhaai ("Carcharias taurus") is 'n haai wat aan die hele Suid-Afrikaanse kus voorkom alhoewel dit skaars is aan die weskus. In Engels staan die vis bekend as die "ragged-tooth shark". Dit word deur die IUBN geklassifiseer as 'n kwesbare spesie. In Engels staan die haai bekend as die "Spotted raggedtooth shark".

Die kop en lyf is bruinerig of grys aan die bokant met donker kolle en is wit aan die onderkant. Die haai het twee dorsale vinne. Dit word 3,2 m lank en weeg sowat 290 kg. Die haai is 'n bodembewoner en gewoonlik nie gevaarlik nie.





</doc>
<doc id="58423" url="https://af.wikipedia.org/wiki?curid=58423" title="Skulprandhamerkophaai">
Skulprandhamerkophaai

Die Skulprandhamerkophaai ("Sphyrna lewini") is 'n haai wat net aan die ooskus van Suid-Afrika voorkom en wel vanaf die Transkei. Die haai se uitstaande kenmerk is die afgeplatte kop met die hamervormige uitsteksels aan weerskante. Die haai word tot 3 m lank en weeg dan net meer as 'n 100 kg. Hy kom voor in die oop water en staan in Engels bekend as die "Scalloped hammerhead.





</doc>
<doc id="58434" url="https://af.wikipedia.org/wiki?curid=58434" title="Spikkelarendrog">
Spikkelarendrog

Die Spikkelarendrog ("Aetobatus narinari") is 'n vis wat slegs aan die ooskus van Suid-Afrika en Mosambiek voorkom. Die vis is groot met 'n verhewe kop met die oë aan die sykante. Dit is bruin of swart van kleur met wit spikkels op sy lyf. 

Daar kan tot 50 giftige stekels naby die stertwortel wees. Die stert kan ook tot 2.5 keer die lengte van die rog se lyf wees. Dit kan tot 2.3 m breed word en weeg dan 98 kg. Die rog swem naby die bodem in water wat tot 50 m diep is. Hulle vreet tweekleppiges, skaaldiere en seekatte. In Engels staan die rog bekend as die "Spotted eagleray".





</doc>
<doc id="58435" url="https://af.wikipedia.org/wiki?curid=58435" title="Bulrog">
Bulrog

Die Bulrog ("Pteromylaeus bovinus") is 'n vis wat aan die hele kuslyn van Suid-Afrika voorkom. Dit is sjokoladebruin met bleekgrys dwarsstrepe bo-op en wit onder. Dit word 1.8m breed en 85 kg swaar. Die vis is 'n bodembewoner in vlakwater maar spring ook uit die water. In Engels staan diit ook bekend as "Bullray".





</doc>
<doc id="58436" url="https://af.wikipedia.org/wiki?curid=58436" title="Heuningkoekbontpaling">
Heuningkoekbontpaling

Die Heuningkoekbontpaling ("Gymnothorax favagineus") is 'n vis wat slegs aan die ooskus van Suid-Afrika voorkom vanaf die Transkeise Wildekus noordwaarts. Die paling se kleur is liggeel met 'n heuningkoekpatroon en hy kan tot 1.5 m lank word. Dit woon in gate en grotte in koraal- en rotsriwwe, en sy kop steek dikwels by die gat uit waarin dit woon.

In Engels staan die vis bekend as "Reticulated moray".





</doc>
<doc id="58437" url="https://af.wikipedia.org/wiki?curid=58437" title="Bontpaling">
Bontpaling

Die Bontpaling ("Echidna nebulosa") is 'n vis wat slegs aan die ooskus van Suid-Afrika en Mosambiek voorkom. Die paling is wit tot roomgeel met donker, ronde vlekke op die liggaam. Dit kan tot 70 cm lank word. Kom voor in riwwe of seegrasbeddings. In Engels staan die vis bekend as "Floral moray".





</doc>
<doc id="58438" url="https://af.wikipedia.org/wiki?curid=58438" title="Osoogtarpon">
Osoogtarpon

Die Osoogtarpon ("Megalops cyprinoides") is 'n vis wat slegs aan die ooskus van Suid-Afrika en Mosambiek voorkom en is raar suid van KwaZulu-Natal. In Engels staan die vis bekend as die "Oxeye tarpon".

Die vis se lyf is slank en dun. Die dorsale vin se laaste straal is lank en die stertvin is diep gevurk. Daar is geen skubbe op die kop nie, die oë en die bek is groot. Die vis het klein tande. Die vis is silwer van kleur. Dit kan tot 60 cm lank word en weeg dan 3 kg.

Die visse broei in die see en beweeg dan later na die kus waar hulle gevind word in riviere en getymondings. Die onvolwasse visse leef saam in varswater en vreet plankton. Die volwasse visse vreet vis, insek larwes en garnale. Die Osoogtarpon is een van die min see visse wat lug inasem, hulle beweeg gereeld na die oppervlaktte vir lug. Die swemblaas is aangepas hiervoor.





</doc>
<doc id="58439" url="https://af.wikipedia.org/wiki?curid=58439" title="Garnaalvis">
Garnaalvis

Die Garnaalvis ("Aeoliscus punctulatus") is 'n vis wat slegs aan die ooskus van Suid-Afrika en Mosambiek voorkom. Die vis het 'n afgeplatte liggaam en 'n lang snoet. Dit is liggroen of bruin van kleur met klein swart kolletjies. Dit kan tot 20 cm lank word. Dit kom voor in vlak water digby die kus en riwwe.





</doc>
<doc id="58442" url="https://af.wikipedia.org/wiki?curid=58442" title="Duiwelvuurvis">
Duiwelvuurvis

Die Duiwelvuurvis ("Pterois miles") is 'n vis wat slegs aan die ooskus van Suid-Afrika en Mosambiek voorkom. Die vis staan ook bekend as die "leeuvis" of "kalkoenvis". Die vis is rooibruin met vertikale wit strepe. Dit het verlengde vinne met lang, skerp stekels aan die rugvinne. Dit kan tot 30 cm lank word en weeg dan 1.4 kg. Kom voor in beskutte, vlak riwwe en diepseerotspoele.





</doc>
<doc id="58444" url="https://af.wikipedia.org/wiki?curid=58444" title="Mzoli's">
Mzoli's

Mzoli's (ook bekend as "Mzoli se Plek", "Mzoli se Vleis" of "Mzoli se Slaghuis") is 'n slaghuis, bekende braairestaurant en informele nagklub in Gugulethu, 'n swart township digby Kaapstad. Sedert Mzoli's in vroeg 2003 oopgemaak het, het die restaurant 'n populêre bymekaarkomplek vir Kaapstad se inwoners en 'n bekende toeristeaantreklikheid geword. Desnieteenstaande het Mzoli's 'n reputasie onder Gugulethu se inwoners, weens kliënte se gereelde openbare dronkenskap en minagting van die plaaslike gemeenskap. Mzoli's is genoem na sy stigter en eienaar, Mzoli Ngcawuzele.

Die restaurant Mzoli's, wat naby Kaapstad Internasionale Lughawe lê, is in 2003 geopen met ondersteuning van die Development Bank of South Africa; dit het sedertdien gegroei tot 'n uithangplek vir die plaaslike gemeenskap sowel as toeriste.

Besoekers kan in die slaghuis hul vleis kies oor 'n toonbank. Nadat hul daarvoor betaal het, gaan hulle met die pak rou vleis na die braaiplek toe. Hier kan een van 'n volgende groep entrepreneurs "gekontrakteer" word om die vleis na smaak gaar te maak oor die kole. Terwyl daar gebraai word kan daar mieliepap en tsjakalaka ('n pittige kruiesous met 'n tamatiebasis) bestel word as bykosse by die vleismaaltyd. Daar is geen spesiale borde en eetgerei nie. Na die braai kan die vleis met die hand geëet word op die grasbedekte terras buitekant. Daar verseker die DJ's en dansende menigte vir die atmosfeer op maat van "Deep House"- en kwaito-musiek.



</doc>
<doc id="58451" url="https://af.wikipedia.org/wiki?curid=58451" title="Suidelike pompano">
Suidelike pompano

Die Suidelike pompano ("Trachinotus africanus") is 'n vis wat aan die suid- en ooskus van Suid-Afrika en Mosambiek voorkom. Die vis is silwerig van kleur met dofgeel vinne. Dit kan tot 90 cm lank word en weeg dan 15 kg. Die vis kom voor in vlak kuswaters naby rotsriwwe en banke.





</doc>
<doc id="58452" url="https://af.wikipedia.org/wiki?curid=58452" title="Grootkolpompano">
Grootkolpompano

Die Grootkolpompano ("Trachinotus botla") is 'n vis wat aan die ooskus van Suid-Afrika en Mosambiek voorkom vanaf die Transkei. Die vis is silwerblou van kleur met donker kolle op die sye. Dit kan tot 60 cm lank word en weeg dan 2.5 kg. Die vis kom voor in die brandersone langs sanderige kuste.





</doc>
<doc id="58453" url="https://af.wikipedia.org/wiki?curid=58453" title="Dorade">
Dorade

Die dorade of dolfynvis ("Coryphaena hippurus") is 'n vis wat aan die suid- en ooskus van Suid-Afrika en Mosambiek voorkom. Die vis staan ook bekend as die "dolfynvis" en is 'n gewilde eetvis. In Engels staan die vis bekend as die "dorado" of "mahi-mahi". Die vis kom voor in die oop oseaan.

Die vis het lang, diep lyf en is die grootste agter die kop. Die lyf loop geleidelik taps na agter tot by die stertvin. Die dorsalevin is lank met tussen 58 tot 66 stekels en die analevin is ook lank. Die vis het 'n groen lyf met metaalblou aan die bokant. Dit word goudkleurig na onder met verskeie kolle op. Sy kleur verander vinnig nadat dit dood is. 

Die vis vreet 'n verskeidenheid visse; vlieënde vis, swartsnoek, vylvisse, asook inkvisse. Hul prooi is oorwegend klein visse wat skuil onder drywende Sargassum-seewier en ander drywende voorwerpe. Hulle vreet gewoonlik in die dag, sommige vreet snags tydens volmaan. 

Dit kan tot 2 m lank word en weeg dan 24 kg. Die "IGFA" rekord is 39.9 kg en gevang in die Bahamas. Die Suid-Afrikaanse hengelrekord is 26.3 kg en die visskietrekord is 10 kg.





</doc>
<doc id="58454" url="https://af.wikipedia.org/wiki?curid=58454" title="Wahoo">
Wahoo

Die Wahoo ("Acanthocybium solandri") is 'n vis wat aan die suid- en ooskus van Suid-Afrika en Mosambiek voorkom. In Engels staan die vis ook bekend as die "Wahoo".

Die vis het 'n lang, lenige lyf en is blinkblou tot pers aan die bokant, silwerwit onder en het donder vertikale strepe oor die lyf. Dit kan tot 2.1 m lank word en weeg dan 36 kg.

Die vis kom voor in oopwater naby riwwe. Die vis jag alleen en soms in los groepe. Hulle vreet vis. Dit is 'n baie vinnige vis en kan tot 75 km/h haal. Dit is 'n gewilde hengelvis en die "IGFA" rekord is 72 kg.





</doc>
<doc id="58456" url="https://af.wikipedia.org/wiki?curid=58456" title="Oostelike kleintuna">
Oostelike kleintuna

Die Oostelike kleintuna ("Euthynnus affinis") is 'n vis wat in die Indiese-Pasifiese area, die Rooisee en aan die ooskus van Afrika vanaf Oman tot by Kaap St Francis voorkom. In Engels staan die vis in die algemeen bekend as die "Kawakawa" maar in Suid-Afrika as die "Eastern little tuna".

Die vis is silwer van kleur met 'n groenerige tot blou rug en golwende lyne op die rug. Dit kan tot 50 cm lank word en weeg dan 11 kg.

Die vis kom voor in oop water naby die oppervlakte en bly in klein skole saam. Hulle vreet vis en tjokka. Die wyfie skiet kuit van Januarie tot Julie, gewoonlik by die kus van Kenia. Die vis word ook gevreet deur marlyne, groot tunas en haaie.





</doc>
<doc id="58457" url="https://af.wikipedia.org/wiki?curid=58457" title="Koning-makriel">
Koning-makriel

Die Koning-makriel of Katonkel ("Scomberomorus commerson") is 'n vis wat aan die suid- en ooskus van Suid-Afrika en Mosambiek voorkom. Die vis is lenig met vele donker dwarsstrepe op die sye. Dit het skerp driehoekige tande. Dit kan tot 2 m lank word en weeg dan 46 kg. Dit is 'n gewilde sportvis en kom aflandig by riwwe voor. In Engels staan die vis bekend as die "Couta" of "King mackerel".





</doc>
<doc id="58458" url="https://af.wikipedia.org/wiki?curid=58458" title="Gespikkelde katonkel">
Gespikkelde katonkel

Die Gespikkelde katonkel ("Scomberomorus plurilineatus") is 'n vis wat aan die ooskus van Suid-Afrika en Mosambiek voorkom. Die vis is lenig en silwerblou met vele donker dwarsstrepe en vlekke op die sye. Dit kan tot 1.2 m lank word en weeg dan 10 kg. Kom voor net agter die branders. Dit is 'n gewilde sportvis en uitstekende tafelvis. Die vis word ook die "Natal snoek" genoem en staan in Engels bekend as die "Queen mackerel".





</doc>
<doc id="58459" url="https://af.wikipedia.org/wiki?curid=58459" title="Haaisuier">
Haaisuier

Die Haaisuier ("Echeneis naucrates") is 'n vis wat aan die suid- en ooskus van Suid-Afrika en Mosambiek voorkom. Die vis is lenig met swart en wit strepe wat van die bek tot by die stert loop. Dit het 'n ronde suier aan die bokant van sy kop waarmee die vis aan haaie of mantas kan vassuig. Sodoende benut die vis 'n 'saamrygeleentheid'. Die verhouding word simbiose genoem. Dit kan tot 1m lank word en weeg dan 3.4 kg. Hulle word soms 'n "platkop" of "suigvis" genoem en in Engels staan die vis bekend as die "Shark remora".





</doc>
<doc id="58460" url="https://af.wikipedia.org/wiki?curid=58460" title="Vingervin">
Vingervin

Die Vingervin ("Chirodactylus brachydactylus") is endemies aan Suid-Afrika en kom hoofsaaklik aan die ooskus en suidkus voor. Die vis is donker bo-op die kop en lyf en ligter ondertoe. Daar is vyf witkolle in 'n ry langs die sye. Dit kan tot 40m lank word en weeg dan 0.9 kg. Dit kom verkieslik voor in vlak riwwe, rotspoele en skeure. Dit staan ook bekend as die "steenklipvis" en word selde met 'n hengelstok en lyn gevang.





</doc>
<doc id="58461" url="https://af.wikipedia.org/wiki?curid=58461" title="Sersant-majoor (vis)">
Sersant-majoor (vis)

Die sersant-majoor ("Abudefduf vaigiensis") is 'n vis wat in die Stille Oseaan, die Indiese Oseaan en meer spesifiek die Rooisee, Oman en aan die ooskus van Afrika suidwaarts tot in die suide van die Oos-Kaap voorkom. In Engels staan die vis bekend as die "Sergeant major".

Die vis word tot 20 cm lank en is blougrys met vyf swarterige vertikale strepe op die lyf. Die rug is heldergeel en die stert is gevurk. Die vis kom voor in rotskusareas, hawens, beskermde areas, vlak rots- en koraalriwwe in water wat 0.3 tot 20 m diep is. Die volwasse visse verkies dieper water waar hulle in groepe bo die rif swem. Die onvolwasse visse word in rotsgetypoele gevind. Gedurende paartyd verander die mannetjie se kleur na blou. Die eiers word gelê op harde oppervlaktes en aggressief opgepas deur die ouers. Hulle vreet soöplankton en alge.





</doc>
<doc id="58462" url="https://af.wikipedia.org/wiki?curid=58462" title="Kolnooientjie">
Kolnooientjie

Die Kolnoointjie ("Abudefduf sordidus") is 'n vis wat aan die ooskus van Suid-Afrika en Mosambiek voorkom. Die vis is grys met 6-7 dowwerige vertikale strepe op die lyf en swart kol op die stertvinsteel. Dit kan tot 23 cm lank word. Die vis kom voor op vlak koraal- en rotsriwwe.





</doc>
<doc id="58464" url="https://af.wikipedia.org/wiki?curid=58464" title="Pienaarsrivier (dorpie)">
Pienaarsrivier (dorpie)

Pienaarsrivier is 'n klein dorpie en spoorweghalte noord van Pretoria in die Limpopo-provinsie, Suid-Afrika. Die dorpie lê langs die rivier met dieselfde naam. Die hoofspoorlyn na Polokwane (Pietersburg) het die dorpie in 1896 bereik. Hier is ook 'n takspoorlyn na Marble Hall. Die N1 nasionale pad gaan naby die dorpie verby. 




</doc>
<doc id="58465" url="https://af.wikipedia.org/wiki?curid=58465" title="Koffervis">
Koffervis

Die Koffervis ("Ostracion cubicus") is 'n vis wat slegs aan die ooskus van Suid-Afrika en Mosambiek voorkom en wel vanaf die Transkei. In Engels staan die vis bekend as die "Boxy".

Dit is 'n vierkantige vis wat soos 'n boks lyk. Onvolwassenes is geel met swart kolle. Volwasse wyfies is geel met wit kolle wat swart rande het terwyl die mannetjies olyfkleurig tot blou is met wit kolle en donker rande.

Die vis kom voor in vlak rots- en koraalriwwe en word 45 cm groot. Die Koffervis skei 'n gifstof af wanneer hy bedreig word.





</doc>
<doc id="58466" url="https://af.wikipedia.org/wiki?curid=58466" title="Tongvis">
Tongvis

Tongvis kan verwys na:



</doc>
<doc id="58467" url="https://af.wikipedia.org/wiki?curid=58467" title="Kaapse tongvis">
Kaapse tongvis

Die Kaapse tongvis ("Heteromycteris capensis") is endemies aan Suid-Afrika en kom voor aan die wes- en suidkus tot by die Transkei. In Engels staan die vis bekend as "Cape Sole".

Die vis is klein en bruin met donker kolle op. Die vis het geen borsvinne nie terwyl die rug- en anale vinne nie deel van die stertvin is nie. Dit is 'n bodembewoner wat in vlak sanderige water voorkom. Daar is drie dowwe kolle op die sylyn. Die vis word 15 cm groot.

Die vis leef in vlak water en die onvolwasse vissies kom voor in strandmere.




</doc>
<doc id="58468" url="https://af.wikipedia.org/wiki?curid=58468" title="Narsnellervis">
Narsnellervis

Die Narsnellervis ("Balistoides conspicillum") is 'n vis wat voorkom in die Indo-Pasifiese area en aan die ooskus van Afrika vanaf Kenia tot by die Aliwal-bank. In Engels staan die vis bekend as "Clown triggerfish".

Die vis het wit kolle aan die onderkant op sy swart lyf met 'n geel streep om die bek en onder die oë. Dit kom voor in koraalriwwe en word slegs 35 cm groot.





</doc>
<doc id="58469" url="https://af.wikipedia.org/wiki?curid=58469" title="Universiteit Twente">
Universiteit Twente

Die Universiteit Twente (UT) is 'n Nederlandse universiteit, wat in Enschede gesetel is. Die "UT" is in 1961 gestig as die "Technische Hogeschool Twente" en die fokus het altyd op tegniek geval. Die universiteit is die enige in Nederland wat 'n kampus het (op die landgoed Drienerlo, aan die rand van Enschede). Die UT het ongeveer 9000 studente.


Die Universiteit Twente is die enige universiteit in Nederland wat 'n kampus het waarop naas universiteitsgeboue ook studentehuise en sportakkommodasie is. Die kampus is gevestig op die landgoed Drienerlo, wat aan die wes-rand van Enschede, naby Hengelo lê. Die kampus het ook sy eie treinstasie: Enschede Drienerlo.



</doc>
<doc id="58470" url="https://af.wikipedia.org/wiki?curid=58470" title="Sanddikkop">
Sanddikkop

Die Sanddikkop ("Psammogobius knysnaensis") is 'n klein vissie wat endemies aan Suid-Afrika is en word aangetref aan die hele kuslyn. Die vis word tot 7 cm groot. Dit het 'n verlengde bruin lyf met wit en bruin vlekke daarop terwyl dit ligter na onder is. Die bekkenvinne is versmelt om 'n halfmaan te vorm. Die vis kom gewoonlik voor in vlak sandbanke in riviermondings. Die vis staan ook bekend as die "Knysna-sanddikkop" en in Engels as "Knysna sandgoby".





</doc>
<doc id="58471" url="https://af.wikipedia.org/wiki?curid=58471" title="Tropiese botvis">
Tropiese botvis

Die Tropiese botvis ("Bothus mancus") is 'n vis wat slegs aan die ooskus van Suid-Afrika en Mosambiek voorkom. In Engels staan die vis bekend as "Tropical flounder".

Die vis is groenbruin van kleur met baie blou sirkels en vlekke op. Daar is ook twee swart kolle aan die linkerkant. Dit kan tot 3 cm lank word. Kom voor in sandbanke.





</doc>
<doc id="58472" url="https://af.wikipedia.org/wiki?curid=58472" title="Reuse-koningvis">
Reuse-koningvis

Die Reuse-koningvis ("Caranx ignobilis") is 'n vis wat slegs aan die ooskus van Suid-Afrika en Mosambiek voorkom. Dit is 'n groot vis met skuins voorkop. Die vis is silwergrys aan die bokant en wit onder, soms met swart kolle op. Dit het ook 26 - 38 skerp skildplate op die sye agterlangs. Dit kan tot 1.6m lank word en weeg dan 55 kg. Kom voor in aanlandige riwwe en sanderige strande.




</doc>
<doc id="58473" url="https://af.wikipedia.org/wiki?curid=58473" title="Janbruin">
Janbruin

Die Janbruin ("Gymnocrotaphus curvidens") is 'n vis wat endemies is aan die suidkus van Suid-Afrika. Die vis is oranjebruin van kleur met helderblou oë. Die kop is blougrys. Die dorsalevin het 10 stekels en 12 strale en die analevin het 10 strale. Die stertvin is vlak gevurk met ronde punte. By volwasse visse staan die geboë snytande uit van die kakebeen. Dit kan tot 50 cm lank word en weeg dan 3 kg. Dit kom naby die land voor en gaan selde dieper as 80 m. Die vis vreet alge, wurms en skaaldiere. Dit is 'n gewilde eetvis en word met rooiaas gevang.

Die Suid-Afrikaanse hengelrekord is 2.8 kg en die spiesrekord is 3.0 kg. In Suid-Afrikaanse Engels staan die vis bekend as die "Janbruin" en internasionaal as "John Brown".





</doc>
<doc id="58474" url="https://af.wikipedia.org/wiki?curid=58474" title="Modderfontein">
Modderfontein

Modderfontein het sy ontstaan te danke aan die goudindustrie. Na die ontdekking van goud was mynplofstowwe in groot aanvraag. Die "De Zuid Afrikaansche Fabrieken voor Ontplofbare Stoffen Beperkt" maatskappy is gestig in 1894. Bouwerk aan die fabriek het op die plase Modderfontein en Klipfontein begin; 'n perseel van 2 400 ha. President Paul Kruger het die fabriek in 1896 geopen. Dit het blyplek aan 2 000 mense verskaf. Na die fabriek geopen is, was 80 000 kissies dinamiet van 25 kg elk per jaar gelewer. Die produksie is gou verhoog na 240 000 kissies per jaar.

Tydens die Tweede Vryheidsoorlog het die Britse magte die fabriek beset en genl-maj Robert Baden-Powell het die fabriek sy hoofkwartier gemaak. Na die oorlog is die Brits-Suid-Afrikaanse Plofstofmaatskappy gevorm en is daar weer met produksie begin.

In 1944 is die naam na "African Explosives and Chemical Industries" (AECI) verander. In 1986 is die dorp amptelik geproklameer.




</doc>
<doc id="58477" url="https://af.wikipedia.org/wiki?curid=58477" title="Hoërskool Jeugland">
Hoërskool Jeugland

Hoërskool Jeugland is 'n openbare Afrikaans-medium sekondêre skool wat in Kemptonpark (aan die Oos-Rand) geleë is. Die skool se leuse is "Vry, maar aan jou gebonde". Skoliere verwys na hulleself as "Jeugies".

Die skool is op 31 Julie 1971 gestig met 200 leerders, wat aangegroei het tot 1 200 leerders in 2015. Die skoolhoof in 2010 was Mnr. George de la Hunt, wat ongelukkig in 2011 oorlede is. In 2015 is die hoof Dr. David Morris, die hoofseun is Armand Wessels en die hoofmeisie Megan Heath.



</doc>
<doc id="58487" url="https://af.wikipedia.org/wiki?curid=58487" title="Lichinga">
Lichinga

Lichinga (voorheen bekend as Vila Cabral) is die hoofstad van die Niassa-provinsie, in noordelike Mosambiek.


</doc>
<doc id="58491" url="https://af.wikipedia.org/wiki?curid=58491" title="Chris Ashton">
Chris Ashton

Chris Ashton (gebore 29 Maart 1987 in Wigan, Greater Manchester) is 'n Engelse rugbyspeler wat in beide rugbyliga- en rugbyunie-wedstryde vir Engeland uitdraf. Ashton is 'n vleuel vir "Northampton Saints" in die "Aviva Premiership" en het voor dit as heelagter vir die "Wigan Warriors" gespeel.
Hy het ses drieë tydens die Rugbywêreldbeker 2011 gedruk.


</doc>
<doc id="58495" url="https://af.wikipedia.org/wiki?curid=58495" title="Moordvis">
Moordvis

Die Moordvis ("Orcinus orca"), ook bekend as die orkawalvis of orka en soms ook as swartvis, is ’n tandwalvis in die dolfynfamilie. Moordvisse kom in alle oseane voor, van die ysige Arktiese en Antarktiese streke tot by tropiese seë. Hoewel individuele skole dikwels in spesifieke prooivisse spesialiseer, het moordvisse ’n uiteenlopende dieet. Sommige eet slegs vis terwyl ander seesoogdiere soos seeleeus, robbe, walrusse en selfs groot walvisse jag. Moordvisse word beskou as toproofdiere omrede daar niks is wat hulle jag nie.

Moordvisse is hoogs sosiale diere; sommige skole is saamgestel uit matriliniêre gesinsgroepe wat die stabielste van enige dierespesie is. Hulle ingewikkelde jagtegnieke en vokale gedrag, wat dikwels eie is aan ’n sekere skool en oor generasies oorgedra word, is beskryf as verskyningsvorme van kultuur.

Die IUBN beskou die orkas se bewaringstatus tans as datagebrekkig as gevolg van die feit dat twee of meer moordvistipes afsonderlike spesies kan wees. Sommige skole word as bedreig beskou as gevolg van die uitputting van hul prooi, verlies aan habitat, besoedeling (deur bv. polichloor-bifeniele), gevangenisskap vir seesoogdierparke en botsings met visserye. Laat in 2005 is die "suidelik-woonagtige" skool van moordvisse wat in die waters van Brits-Columbië en Washington woonagtig is, op die VS se lys van bedreigde spesies geplaas.

Wilde moordvisse word nie as ’n bedreiging vir mense beskou nie alhoewel daar gevalle opgeteken is waar gevange moordvisse hul hanteerders beseer of doodgemaak het. Moordvisse kom sterk na vore in die mitologieë van inheemse kulture met hul reputasie wat wissel van genadelose moordenaars tot dat hulle die siele van mense is.

Die skrywer Irna van Zyl het in 2016 'n boek gepubliseer genaamd: "Moordvis".





</doc>
<doc id="58496" url="https://af.wikipedia.org/wiki?curid=58496" title="Suidelike noorkapper">
Suidelike noorkapper

Die Suidelike noorkapper ("Eubalaena australis") is 'n walvis wat aan die hele Suid-Afrikaanse kus voorkom. Die walvis word uitgeken aan die wit, vratagtige groeisels op die kop. Die soogdier het groot spaanvormige borsvinne maar geen rugvin nie.

Hulle kom in die oop see voor; in die suidelike halfrond se somer kom hulle by Antartika voor, terwyl hulle van Julie na die Suid-Afrikaanse kus beweeg om te paar. Dan is die walvisse, wat selfs in kleiner baaie kom baljaar, gewilde trekpleisters vir besoekers aan Hermanus, Kaap Agulhas, Witsand, Stilbaai, Gouritsmond, Vleesbaai, Mosselbaai, Knysna en die tuinroete, Algoabaai en selfs tot by Mosambiek.

Die walvis se Engelse naam is die "Southern Right Whale" bedoelende dat dit die 'regte' walvis was om dood te maak destyds deur die walvisjagters. Die walvis mag egter nie meer gejag word nie.

Nota: Walvisse is soogdiere en nie visse nie.



</doc>
<doc id="58499" url="https://af.wikipedia.org/wiki?curid=58499" title="Potvis">
Potvis

Die potvis ("Physeter macrocephalus") is 'n walvis wat aan die hele Suid-Afrikaanse kuslyn voorkom, maar meer in die oop see. Die soogdier is die grootste van die getande walvisse en het 'n enorme, vierkantige kop. Die rugvin is 'n driehoekige boggel. Die bul word tot 18 m en die koei 12 m lank en hulle kan tot 60 ton weeg. Die walvis verkies die warmer waters en is 'n ongelooflike duiker. Hy kan tot een kilometer diep duik en 'n uur lank onder water bly. Daar is olie in die kop wat eens op 'n tyd gebruik was as 'n smeermiddel. Dit word deur die IUBN geklassifiseer as 'n kwesbare spesie.




</doc>
<doc id="58500" url="https://af.wikipedia.org/wiki?curid=58500" title="Kaapse kraaibek">
Kaapse kraaibek

Die Kaapse kraaibek ("Oplegnathus conwayi") is 'n endemiese vis wat slegs tussen Tafelbaai en die Aliwal-bank aan die Suid-Afrikaanse kus voorkom. In Engels staan die vis bekend as die "Cape Knifejaw".

Die vis word tot 90 cm groot en kan tot 7 kg weeg. Sy mond lyk soos die van 'n papegaai – vandaar die naam. Die vis se kleur wissel van geel tot swart.





</doc>
<doc id="58501" url="https://af.wikipedia.org/wiki?curid=58501" title="Koperhaai">
Koperhaai

Die Koperhaai ("Carcharhinus brachyurus") kom langs die hele kuslyn van Suid-Afrika voor tot by Kaap Vidal. Die haai is bruingrys tot koper aan die bolyf en wit onder. Die haai kom altyd redelik naby die kus voor. Hy kan maklik verwar word met die gryshaai. Die haai word tot 3 m lank en 242 kg swaar. In Engels staan die haai bekend as "Copper shark".

Wes-Atlantiese Oseaan: Meksiko, die Golf van Meksiko, Brasilië en Argentinië.

Oos-Atlantiese Oseaan: Vanaf Frankryk, insluitend die Middellandse See, suidwaarts en rondom die kus van Suider-Afrika aan die sentrale KwaZulu-Natal, Suid-Afrika.

Stille Oseaan: Japan na Nieu-Seeland, die suide van Kalifornië, VSA, in die Golf van Kalifornië tot in Meksiko en Peru.




</doc>
<doc id="58503" url="https://af.wikipedia.org/wiki?curid=58503" title="See van Azof">
See van Azof

Die See van Azof (Russies: Азо́вское мо́ре, "Azofskoje more"; Oekraïens: Азо́вське мо́ре, "Azofske more", Krim-Tataars: "Azaq deñizi"), in die klassieke oudheid bekend as die Maeotis-meer, is ’n see in die suide van Oos-Europa. Dit word in die suide deur die smal Kertsj-seestraat (sowat 4 km) aan die Swartsee verbind en grens in die noorde aan die Oekraïne, in die Ooste aan Rusland, en in die weste aan die Oekraïense Krim-skiereiland. Die belangrikste riviere wat in die See van Azof vloei, is die Don en Koeban. Dit is die vlakste see in die wêreld met ’n diepte wat wissel tussen 0,9 m en 14 m. Water vloei voortdurend uit die See van Azof in die Swartsee in.

Die see word grootliks beïnvloed deur verskeie riviere wat daarin vloei en sand, slik en skulpe daarin stort. So word talle baaie, limans en smal uithamme gevorm. Vanweë hierdie neerslag is die seebodem taamlik glad en plat, met die diepte wat algaande toeneem na die middel van die see. Nog ’n gevolg is dat die see langsamerhand vlakker word. As gevolg van die baie rivierwater het die see ook ’n lae soutinhoud en bevat dit baie biologiese materie soos groen alge, wat die water se kleur beïnvloed. Volop plankton sorg dat die see baie vis het. Die kuslyn en inhamme is baie laag en ryk aan plantegroei en voëls.

Die see is 360 km lank en sy maksimum breedte is 180 km. Die oppervlakarea is 39 000 km – dit is die kleinste see in die lande van die voormalige Sowjetunie. Dit is ook die vlakste see in die wêreld – op sy diepste 14 m. Dit word beskou as ’n binnelandse see van Rusland en die Oekraïne en die gebruik daarvan word bepaal deur ’n ooreenkoms tussen die twee lande wat in 2003 bekragtig is.

Die See van Azof is ’n binnelandse see wat toegang tot die Atlantiese Oseaan bied deur die Swartsee, See van Marmara, Egeïese See en Middellandse See. Dit is aan die Swartsee verbind met die Kertsj-seestraat, wat op sy smalste 4 km en hoogstens 15 m diep is. Omdat die seestraat so nou is, vloei min water van die Swartsee in die See van Azof en het laasgenoemde se water ’n lae soutinhoud – sowat ’n derde van die oseane s'n.

Terwyl meer as 20 riviere in die See van Azof vloei, die meeste vanuit die noorde, kry die see sowat 60 persent van sy water van die Don en sowat 30 persent van die Koeban.

Die Taman-skiereiland het sowat 25 moddervulkane, waarvan die meeste aktief is. Hulle spuug modder en gasse uit en die uitbarstings is gewoonlik stil, maar kan soms net so erg soos gewone vulkaniese uitbarstings wees. ’n Groot uitbarsting het op 6 September 1799 naby Goloebitskaja plaasgevind. Dit het twee uur geduur en ’n moddereiland van 2 m hoog en 100 m in deursnee gevorm; die see het daarna die eiland weggespoel. Soortgelyke uitbarstings het in 1862, 1906, 1924, 1950 en 1952 plaasgevind.

Die groot neerslae van die talle riviere wat in die See van Azof vloei, veroorsaak dat talle uithamme, limans en strandmere gevorm word. Die uithamme is talryk en lank – die Arabatsk-uitham is meer as 112 km lank en is een van die langste uithamme in die wêreld. Nog drie, die Fedotof-, Atsjoejefsk- en Obitotsjna-uitham, is langer as 30 km. Die meeste strek van noord na suid en hul vorm kan oor ’n paar jaar aansienlik verander.

Van die grootste stede aan die See van Azof is (kloksgewys van noord): Taganrog, (bevolking: 257 600), Azof (83 200), Jeisk (87 500), Primorsko-Achtarsk (32 165), Kertsj (151 300), Henitsjesk (22 500), Berdjansk (112 000) en Marioepol (491 600).

Die see het ’n kontinentale klimaat met koue winters en warm, droë somers. In die herfs en winter vloei koue lug van Siberië af in en kan die temperatuur tot onder −30 °C daal. Die gemiddelde somertemperatuur is 23–25 °C, met ’n maksimum van sowat 40 °C. Reënval is tussen 12 en 528 mm per jaar.

Winde bring dikwels storms mee, met golwe wat tot 6 m hoog kan wees in die Taganrog-baai, 2–4 m aan die suidelike kuslyn en 1 m in die Kertsj-seestraat.

Omdat die see vlak en die soutinhoud laag is, vries dit in die winter. In die huidige klimaat vries dit nie meer geheel en al nie, maar tot aan die einde van die 19de eeu het nog dit teen Februarie elke jaar toegevries. Voordat ysbrekers gebruik is, was die rivier in die winter onbegaanbaar.



</doc>
<doc id="58506" url="https://af.wikipedia.org/wiki?curid=58506" title="Boggelrugdolfyn">
Boggelrugdolfyn

Die Boggelrugdolfyn ("Sousa plumbea") is 'n dolfyn wat voorkom langs die ooskus van Suid-Afrika vanaf Port Alfred. Die soogdier word herken aan die boggel op die rug en klein rugvin. Die dolfyn kom voor in vlak water naby die kus. Die bul word tot 2.8m lank en weeg 260 kg terwyl die koei 2.4m lank word en 170 kg weeg. Die spesie is minder speels as ander; dit ry selde branders of volg skepe.




</doc>
<doc id="58508" url="https://af.wikipedia.org/wiki?curid=58508" title="Schöneberg">
Schöneberg

Schöneberg is 'n stadsdeel in die Berlynse distrik Tempelhof-Schöneberg. Tot en met 31 Desember 2000 het Schöneberg 'n selfstandige distrik gevorm wat naas die naamgewende stadsdeel ook Friedenau ingesluit het. Die distrik Schöneberg is as gevolg van 'n administratiewe hervorming op 1 Januarie 2001 met die destydse distrik Tempelhof saamgesmelt.

Bekende besienswaardighede in Schöneberg sluit die "Rathaus Schöneberg" (die vroeëre regerings- en parlementsgebou van Wes-Berlyn), die grootste afdelingswinkel op die vasteland van Europa "Kaufhaus des Westens (KaDeWe)" en die historiese werkersbuurt "Rote Insel" in.

Schöneberg is 'n dig beboude stadsdeel in die suidelike middestad van Berlyn wat by die oorgang van die Berlyn-Warskouse Oerstroomvallei na die Teltow-hoogplato geleë is. Op verskillende plekke in die stadsdeel is die hellings, wat daaraan verbonde is, duidelik waarneembaar. Die oostelike uitloper van 'n sytak van die glasiale Grunewaldmere-vallei is eweneens in die stadsdeel geleë en word veral in die Rudolph-Wilde-park sigbaar.

Schöneberg grens in die noorde aan Tiergarten, in die ooste aan Kreuzberg en Tempelhof, in die suide aan Steglitz, in die weste aan Friedenau en Wilmersdorf en in die noordweste aan Charlottenburg.

Schöneberg is waarskynlik in die eerste derde van die 13de eeu as 'n sogenaamde straatdorp ('n nedersetting met 'n enkele hoofstraat waarlangs huise opgerig is) deur Duitse setlaars gestig. Die oorspronklike dorpskern was langs die huidige hoofstraat, Hauptstraße (wat deel uitgemaak het van die grootpad tussen Berlyn en Potsdam en reeds op 13de eeuse kaarte as belangrike handelsroete aangedui is), tussen Dominicus- en Akazienstraße geleë. Aan die noordkant het die ou dorpskerk van Schöneberg ontstaan. Die eerste historiese verwysing na die dorp as "villa sconenberch" dateer van 3 November 1264 toe markgraaf Otto III vyf hoewe grond in Schöneberg aan die nonneklooster te Spandau geskenk het. 

Alhoewel Schöneberg op hoër geleë terrein aan die noordelike rand van die Teltow gestig is, is die dorpsnaam waarskynlik nie van hierdie heuwel afgelei nie, maar is bewus as aantreklike benaming gekies om setlaars na die streek te lok. Anders as daar oorspronklik aangeneem is, was die ooswaartse migrasie van Duitse setlaars nie die resultaat van 'n vinnige bevolkingsgroei en -oorskot nie. Die vestiging van setlaars was vir destydse heersers eerder 'n moontlikheid om hul heerskappy oor 'n bepaalde gebied uit te bou en te verstewig. So kom samestellings met "Schön-" ("mooi, aantreklik"), "Licht-", "Grün-", "Rosen-", "Sommer-" en "Reichen-" in talle variante as dorpsname in Brandenburg voor.

Die sogenaamde "Landbuch" ("Landboek"), wat in 1375 in opdrag van keiser Karel IV saamgestel is, is 'n belangrike bron oor die vroeë geskiedenis van Schöneberg. Dit bevat 'n verwysing na die dorp as "Schonenberge/Schonenberch/Schonenberg" met 'n oppervlak van 50 hoewe, waarvan twee parogie- en een kerkhoef, en noem enkele burgers en hul belastingstatus. Tot en met 1652 is die nedersetting deur die Spandause nonneklooster bestuur.

Omstreeks 1750 het die Pruisiese koning Frederik II ondanks die weerstand van plaaslike inwoners Boheemse wewers in 'n nuwe nedersetting vlakby die ou dorp gevestig wat as "Neu-Schöneberg" bekendgestaan het. Die nuwe kwartier het langs die Hauptstraße tot die huidige Grunewaldstraße gestrek. Eers toe Schöneberg gedurende die Sewejarige Oorlog op 7 Oktober 1760 deur Russiese en Oostenrykse troepe op die terugtog aan die brand gesteek is, het Duitse en Boheemse begin saamspan om hul oorlewing te verseker. Maar eers in 1874 is die twee nedersettings gedurende die ampstermyn van burgemester Adolf Feurig tot 'n enkele munisipaliteit saamgesmelt. 

Die bou van 'n spoorlyn tussen Berlyn en Potsdam, wat in 1838 geopen is en oor Schönebergse gebied geloop het, het nog geen grootskaalse grondspekulasie tot gevolg gehad nie. Eers teen die middel van die 19de eeu het die naburige Berlyn vinnige groei ervaar en sy beboude gebiede buite sy stadsgrens na Schöneberg uitgebrei. Ondanks die proteste, wat deur plaaslike burgers aangeteken is, het koning Willem I van Pruise die noordelike dele van Schöneberg op 1 Januarie 1861 amptelik by Berlyn ingesluit. Hulle het sedertdien as "Schöneberger Vorstadt" bekendgestaan. Schöneberg se inwonertal het destyds van 8 000 tot slegs 2 700 gedaal. Die gasbeligting, wat in 1853 en 1854 langs Schönebergse strate geïnstalleer is, was die eerste buite die hoofstad - en nóg 'n voorbeeld vir Berlyn se vinnige industrialisering en uitbreiding.

Ná die stigting van die Duitse Keiserryk in 1871 het Schöneberg se inwonertal dramatiese groei getoon - van 4 555 in 1871 tot 95 998 in 1900 en 175 093 in 1919. Baie voormalige boere in Schöneberg het welvarend geword nadat hulle hul boerderye in bougrond omgeskep en verkoop het. Na hulle is as "Millionenbauern" ("Miljoenêrsboere") verwys. Die statige herehuise, wat hulle in die middestad vir hulself laat bou het, het bewaar gebly en getuig steeds van hul rykdom, al huisves hulle vandag 'n polisiestasie en museums. Binne enkele dekades het Schöneberg sy landelike karakter verloor en tot 'n stedelike nedersetting net buite Berlyn ontwikkel.

Schöneberg se stadsbeeld het groot veranderinge ondergaan. Langs die distrik se elegante winkelstrate het weelderige woonhuise en luukse winkels ontstaan terwyl bewoners in digbeboude systrate in bitter armoede moes lewe. Hier, in die donker agterhowe, was ook tallose ateljees van klein ambagsmanne en selfs melkboerderye (waarvan die laaste een in Steinmetzstraße met 31 melkkoeie eers in 1975 gestaak is) geleë. In dié tyd het honderdduisende mense na Berlyn en Schöneberg gestroom wat 'n beter heenkome kom soek het. 

In Junie 1909 het 'n plaaslike dagblad, die "Schöneberger Tageblatt", na Schöneberg as 'n "Stad van vroue" verwys - die meeste migrante was inderdaad vroue wat in Berlyn en aangrensende stede as bediendes, melkmeisies, maar ook as prostitute in vermaaklokale en kroeë soos byvoorbeeld langs Schöneberg se Bülowstraße werk kon vind.

Op 1 April 1898 is die lank verwagte stadstatus aan Schöneberg toegeken. Een jaar later het die stad, wat voorheen deel uitgemaak het van die distrik Teltow, 'n selfregerende stadsdistrik geword. Die ampstermyn van burgemeester Rudolph Wilde, wat in 1898 verkies is, is deur ambisieuse projekte soos die bou van die nuwe raadsaal ("Rathaus Schöneberg") en 'n moltreinlyn met vyf stasies tussen die pleine Nollendorfplatz en Innsbrucker Platz gekenmerk. Schöneberg was sodoende die tweede stad in Duitsland na Berlyn wat oor 'n moltreinstelsel beskik het. 

Net soos in ander metropole is nuwe, vinnige en gemaklike vervoermiddels destyds doelbewus ingespan om eiendomme aantrekliker te maak vir kopers. Die moltreinlyn, wat in 1910 - die jaar van Wilde se afsterwe - voltooi is, het die middestad met die nuwe gegoede woonbuurt Bayerisches Viertel ("Beierse Kwartier") verbind. Onder Wilde se opvolger, Alexander Dominicus, is Schöneberg se stadspark in 1912 en die nuwe raadsaal in 1914 ingewy.

Ander belangrike openbare geboue, waaronder skole, brandweerstasies en administratiewe geboue asook die Auguste-Viktoria-hospitaal, wat sy deure in 1906 geopen het, het tussen 1895 en 1914 volgens planne van die argitek en bouamptenaar van die stadsraad Paul Egeling ontstaan. In November 1910 is die "Berliner Sportpalast" ("Berlynse Sportpaleis") in Potsdamer Straße ingewy waar vanaf die volgende jaar die gewilde "Berliner Sechstagerennen"-fietswedrenne gehou is. Die sportgebou is in 1973 gesloop om plek te maak vir 'n munisipale behuisingsprojek.

Die ongekende groei van die hoofstadgebied het Berlyn en aangrensende munisipaliteite reeds voor die Eerste Wêreldoorlog genoodsaak om openbare vervoer- en boubeplanning en die daarstelling van groen ruimtes effektief te bestuur en te koördineer. So het die Schönebergse stadsraad met die stigting van die "Verband Groß-Berlin", 'n liggaam wat toesig oor die stadsbeplanning en -ontwikkeling in die hele metropolitaanse gebied gehou het, op 1 April 1912 sekere uitvoerende bevoegdhede verloor. Ook die stad se amptelike naam is gewysig na Berlin-Schöneberg.

Op 1 Oktober 1920 is Schöneberg saam met ses ander stede, 59 nedersettings en 27 landgoede amptelik by Berlyn ingesluit om saam met die stadsdeel Friedenau die 11de administratiewe distrik van Berlyn "Schöneberg" te vorm. "Groß-Berlin", soos dit destyds genoem is, was nou met byna vier miljoen inwoners (teenoor slegs 1,9 miljoen voor die administratiewe hervorming) by verre die grootste stad in die Duitse Ryk en die derde grootste ter wêreld na New York en Londen. Ten opsigte van sy oppervlakte was dit selfs die grootste op aarde.

Ná die ontberings van die Eerste Wêreldoorlog, politieke onluste ná die omverwerping van die ou monargiese stelsel en 'n tyd van ekonomiese woelinge gedurende die hiperinflasie van 1923 het Berlyn, wat deur buitelandse besoekers reeds voor die oorlog as die mees moderne en veelsydigste metropool op die Europese vasteland waargeneem is, 'n ongekende kulturele opbloei beleef. In die westelike stadsdele het talle nuwe teaters en kafees ontstaan waar intellektueles, kunstenaars en skrywers met mekaar gesels het. In Schöneberg was die plein Nollendorfplatz 'n sentrum van kulturele aktiwiteite - hier het teaters soos die "Piscator"-skouburg (later "Metropol"-teater en tans "Goya") ontstaan.

In dié tyd het Berlyn 'n baanbrekersrol gespeel as die bakermat van 'n nuwe gay en lesbiese identiteit en lewensgevoel. Die buurt rondom Nollendorfplatz is destyds ook met sogenaamde "Herrenlokale" verbind - kafees en ander vermaakplekke vir mans en vroue wat hulle tot dieselfde geslag aangetrokke gevoel het.

In 1938 is die distrikgrense gewysig sodat die hele gebied suid van Kurfürstenstraße administratief weer by Schöneberg ingesluit is, net soos voor 1861. Daarnaas is die gebied tussen Nollendorfplatz en Nürnberger Straße, wat voorheen deel uitgemaak het van die distrik Charlottenburg, by Schöneberg ingelyf. Die stadsbuurt wes van die Anhalter Bahn-spoorlyn, wat oorspronklik tot by Gonterstraße gestrek het, het in 1937 onder die administrasie van Tempelhof gekom.

Veral die noorde en weste van Schöneberg is gedurende die Tweede Wêreldoorlog deur geallieerde lugaanvalle geraak. Sowat 'n derde van die woonstelle in die distrik het verlore gegaan. Anders as die rykskommissaris vir lugvaart Hermann Göring voor die oorlog belowe het, het die Nasionaalsosialistiese bewind en sy lugafweer magteloos gestaan teenoor Britse en Amerikaanse bomeskaders wat Berlyn aanvanklik snags, later ook bedags aangeval het.

Die verpletterende neerlaag van die 6de Duitse leër in Stalingrad laat in 1942 was 'n keerpunt in die oorlog. Om die moraal van Duitse soldate en burgerlikes te verhoog, het die minister van volksvoorligting en propaganda, Joseph Goebbels, op 18 Februarie 1943 sy berugte toespraak in die Schönebergse Sportpalast gehou waartydens hy "totale oorlogvoering" aangekondig het. Alhoewel die bewind sy wapenproduksie nog eens kon opstoot, het vyandelike troepe vanaf 1944 die Ryksgrense oorgesteek. Gedurende die Slag van Berlyn is Schöneberg in die laaste Aprildae van 1945 deur die Rooi Leër ingeneem.

Die verdeling van Duitsland en Berlyn ná die nederlaag in 1945 het Schöneberg op verskeie terreine in die kollig geplaas. Die distrik, wat tussen 1945 en 1990 deel uitgemaak het van die Amerikaanse sektor van Berlyn, het onverwags 'n regeringskwartier geword nadat die deelstaatregering en -parlement van Wes-Berlyn in die Schönebergse raadsaal gevestig is.

'n Simboliese skenking van die Amerikaanse volk was die sogenaamde Vryheidsklok ("Freiheitsglocke") - die grootste klok in Berlyn - wat in Engeland gegiet en op 21 Oktober 1950 in die raadsaaltoring opgehang is om die solidariteit van Amerikaners met die Wes-Berlynse bevolking en hul oorlewingswil in 'n demokratiese eiland temidde van die Sowjet-oorheerste Oosblok te versinnebeeld. Drie dae later is dit vir die eerste keer gelui. 

Die Vryheidsklok word steeds daagliks om twaalfuur middag asook op bepaalde feesdae soos 1 Mei, Kersaand en Oujaarsaand gelui, maar ook ter geleentheid van belangrike historiese gebeure soos die hereniging van Duitsland op 3 Oktober 1990 en die terreuraanval op die New Yorkse Wêreldhandelsentrum op 11 September 2001. Die klokgeluid word op Sondae saam met die sogenaamde Vryheidseed deur die nasionale radiokanaal "Deutschlandradio Kultur" uitgesaai.

Die raadsaal, die plein Rudolph-Wilde-Platz en strate in die onmiddellike omgewing het verskeie kere in die brandpunt van politieke gebeure gestaan. So is 'n verskeidenheid politieke vergaderings hier gehou soos die befaamde toespraak van die Amerikaanse president John F. Kennedy tydens sy amptelike besoek aan Wes-Berlyn op 26 Junie 1963 toe hy belowe het "Ich bin ein Berliner" ("Ek is 'n Berlyner"). Die plein voor die raadsaal is vervolgens ter ere van die president nog in dieselfde jaar hernoem tot "John-F.-Kennedy-Platz". Die nabygeleë stadspark dra sedertdien die naam Rudolph-Wilde-Park.

'n Tweede belangrike instelling, wat ná die oorlog in Schöneberg gesetel was, was die sogenaamde Geallieerde Beheerraad ("Alliierter Kontrollrat") vir die hele Duitsland wat in 'n voormalige geregsgebou, die "Kammergericht", gehuisves is. Vanaf 8 Mei 1945 tot en met die stigting van die twee Duitse state in 1949 was hierdie Beheerraad die hoogste regeringsliggaam in die besette Duitsland. Later is die Geallieerde Lugvaartveiligheidsadministrasie in die gebou gehuisves. Met die hereniging van Duitsland en Berlyn in 1990 is die hoogste geregshowe van Berlyn in die gebou hervestig.

Toegang tot vrye en onsydige inligting was van groot waarde vir die bewoners van Oos-Duitsland. Om in hierdie behoefte te voorsien, is in 1946 'n besondere radiostasie, "RIAS Berlin" ("Rundfunk im amerikanischen Sektor"), gestig wat sy programme vanuit Schöneberg uitgesaai het. Die stasie is vanaf 1948 in 'n gebou in Kufsteiner Straße 69 gehuisves. Tans word hier radioprogramme vir die kulturele kanaal "Deutschlandradio Kultur" vervaardig, die groot RIAS-kenteken oor die hoofingang het egter as nasionale monument bewaar gebly.

Die belangrikste sosiale vraagstuk, wat ná die oorlog aangespreek moes word, was die gebrek aan bekostigbare behuising. Tot en met 1966 is meer as 22 000 woonstelle as deel van die na-oorlogse heropbouprogram nuut gebou. Nogtans is dikwels meer aandag aan verkeersvraagstukke as aan sosiale kwessies geskenk. Teen die einde van die 1970's het bewoners saamgespan om die grootskaalse sloping van ouer woonstelgeboue vir die bou van 'n nuwe snelpad in die weste van die distrik te verhinder. Ondanks die woningsnood het talle woongeboue om spekulatiewe redes in die vroeë 1980's leeg gestaan. In sommige buurte het jongmense begin om van dié geboue te beset. Pogings van eienaars om die geboue deur die polisie te laat ontruim het in dié tyd verskeie kere tot onluste gelei.

Op 22 September 1981 is die 18-jarige huisbesetter Klaus-Jürgen Rattay, 'n boorling van Kleef in die deelstaat Noordryn-Wesfale, deur 'n bus doodgery nadat sowat 200 huisbesetters en betogers deur polisiemagte uiteengejaag en op 'n besige straat gedryf is.



</doc>
<doc id="58509" url="https://af.wikipedia.org/wiki?curid=58509" title="Gewone Dolfyn">
Gewone Dolfyn

Die Gewone Dolfyn ("Delphinus delphis") is 'n dolfyn wat aan die hele kuslyn van Suid-Afrika voorkom. Die soogdier word uitgeken aan 'n figuur-8 patroon op elke sy, soms met 'n geel tint. Die soogdier leef in skole en verkies vlak water. Die Gewone Dolfyn kan 'n spoed van tot 20 knope haal.




</doc>
<doc id="58515" url="https://af.wikipedia.org/wiki?curid=58515" title="Teltow (landskap)">
Teltow (landskap)

Die term Teltow ['tɛltoː] verwys tans sowel na 'n geologiese hoogplato asook 'n geskiedkundige landskap in die Duitse deelstate Brandenburg en Berlyn. As een van die kerngebiede van die Mark Brandenburg het die Teltow in die 12de en 13de eeu 'n belangrike historiese rol gespeel.

Tussen 1816 en 1956 het die distrik Teltow as 'n administratiewe eenheid bestaan. Daarnaas het die landskap sy naam ook aan 'n stad net suid van Berlyn verleen: Teltow in Brandenburg.


</doc>
<doc id="58516" url="https://af.wikipedia.org/wiki?curid=58516" title="Fläming">
Fläming

Die Fläming is 'n heuwelrug en historiese kultuurlandskap in die suidweste van die Duitse deelstaat Brandenburg en die ooste van Sakse-Anhalt. Dit strek van oos van Maagdenburg af oor 'n afstand van meer as 100 kilometer tot by die Dahme-rivier. Die Fläming, wat tussen 30 en 50 kilometer wyd is, maak deel uit van die sogenaamde Suidelike Heuwelrug ("Südlicher Landrücken") wat veral in die Saale-ystydperk gevorm is. Die stad Jüterbog word as die grens tussen die Hoë Fläming in die weste en die Lae Fläming in die ooste beskou.

Die landskap se naam verwys na die Vlaamse setlaars ("Flemingen") wat die gebied ná die stigting van die Mark Brandenburg in 1157 gekoloniseer het. Die Fläming was eeue lank 'n grensgebied tussen Slawiërs en Duitsers en later tussen die Keurvorstedom Sakse en Brandenburg. Met die Slag naby Hagelberg en die Slag naby Dennewitz het in 1813 belangrike veldslagte in die bevrydingsoorlog teen die Franse heerskappy in die Fläming plaasgevind. Ná die Franse en Saksiese nederlaag is die hele Fläming in 1815 by die Koninkryk Pruise ingelyf.

Die yl bevolkte streek en veral die Lutherstad Wittenberg word as die vroeë bakermat van die Protestantse Hervorming beskou. Die dorpsbeeld van talle landelike nedersettings in die Fläming word deur veldsteenkerke oorheers. Die gebied het tradisioneel veral op land- en bosbou gesteun, maar intussen ook tot 'n toeristetrekpleister ontwikkel. Die natuurpark Hoher Fläming en die natuurpark Fläming lok met 'n verskeidenheid natuur-, stap- en perderoetes.


</doc>
<doc id="58517" url="https://af.wikipedia.org/wiki?curid=58517" title="Panke">
Panke

Die Panke is 'n klein tot middelgroot rivier in die Duitse deelstate Brandenburg en Berlyn. Dit mond as Berlyn se derde grootste rivier in die Spree uit. Die Panke het 'n lengte van 29 kilometer, waarvan 20,2 kilometer op Berlynse stadsgebied. Sy stroomgebied beslaan sowat 200 km², waarvan 46,8 km² in Berlyn. Die Brandenburgse nedersetting Panketal en die stadsdeel Pankow in die gelyknamige administratiewe distrik van Berlyn is na die rivier vernoem.

Vir Bernau bei Berlin verwys reeds 14de eeuse dokumente na die rivier. Die vestinggragte van dié middeleeuse Brandenburgse stad is met Pankewater gevloed. Bernau se bekende swartbier is eweneens van Pankewater gebrou. 

Die deling van Berlyn het ook die Panke se rivierloop geraak wat tussen Pankow in Oos- en Wedding in Wes-Berlyn deur die Berlynse Muur in twee dele gesny is. Die natuurlike rivierloop word tans herstel, en langs sy oewers het wandelpaaie ontstaan.


</doc>
<doc id="58518" url="https://af.wikipedia.org/wiki?curid=58518" title="Stompneusdolfyn">
Stompneusdolfyn

Die Stompneusdolfyn ("Tursiops truncatus") is 'n dolfyn wat feitlik aan die hele Suid-Afrikaanse kus voorkom. Die soogdier het 'n stewige liggaam met 'n kort, geronde snoet in die vorm van 'n bottel se nek. Dit kom voor in die oop see en lewe georden in 'n groep. Hulle speel ook graag in die branders. Die dolfyn word bedreig deur haainette.




</doc>
<doc id="58519" url="https://af.wikipedia.org/wiki?curid=58519" title="Lys van Suider-Afrikaanse visse volgens wetenskaplike name">
Lys van Suider-Afrikaanse visse volgens wetenskaplike name

Hier volg 'n lys van Suider-Afrikaanse visse, alfabeties gerangskik volgens hulle wetenskaplike name:


























</doc>
<doc id="58521" url="https://af.wikipedia.org/wiki?curid=58521" title="Taunus">
Taunus

Die Taunus is 'n middelgebergte in die Duitse deelstaat Hesse, met westelike uitlopers in die aangrensende Rynland-Palts. Die Großer Feldberg in die noordelike Taunus is die hoogste bergpiek van die bergreeks op 'n hoogte van 879 meter bo seevlak. As deel van die Rynlandse Leisteenplato ("Rheinisches Schiefergebirge") is dit een van die ouer bergreekse in Duitsland, met gesteentes wat oorwegend uit die Devoon dateer en tydens die varistiese orogenese geplooi is. 
"Taunus" is die oorspronklike Keltiese naam van die bergreeks wat in vergetelheid geraak het nadat die laaste Romeinse troepe die gebied ontruim het. Dit is eers eeue later weer gebruik om na die gebergte te verwys. In die tussentyd het bewoners die middelgebergte net "die Hoogte" ("die Höhe") genoem. Dié term het in die besonder na die drie bergpieke verwys wat selfs in verder afgeleë streke in die verte sigbaar was, en die bergreeks wat tussen Main, Ryn, Lahn en Wetterau rys - as 'n steil gebergte of as saggies golwende heuwellande. Vandag dra die bergreeks albei historiese name.

Die lae bevolkingsdigtheid en uitgestrekte bosse maak van die Taunus een van die gewildste toeristebestemmings in die Ryn-Main-streek. Die natuurvorser Alexander von Humboldt (1769-1859) het die Taunus as die mooiste middelgebergte op aarde beskryf - vanweë sy diep bosse vol van natuurmomente, die spore wat vergane beskawings hier agtergelaat het, en die hoë bergpieke tussen uitgestrekte valleie. Vandag lok die bergreeks winter- en somersportentoesiaste, kultuurliefhebbers, staptoeriste, fynproewers en gesondheidsbewustes wat 'n besoek aan een van die herstellingsoorde en warm mineraalbaddens bring.



</doc>
<doc id="58522" url="https://af.wikipedia.org/wiki?curid=58522" title="Rivierrondeharing">
Rivierrondeharing

Die Rivierrondeharing ("Gilchristella aestuaria") is 'n vis wat endemies is aan Suid-Afrika en kom voor vanaf die Olifantsrivier tot by die suide van Mosambiek. In Engels staan die vis bekend as die "Estuarine roundherring".

Die lyf is ietwat plat. Die vis is deurskynend blou met 'n ligte streep langs die sye. Dit het 'n silwer kop en die onderste gedeelte van die liggaam is ook silwer. Daar is ook swart kolletjies aan die rugkant en kop van die vis. Die vis word slegs 7 cm groot

Die vis kom voor in riviermondings, kusbaaie en mere en bly in skole saam en word selde in die see gevind. Hulle vreet soöplankton deur of filter-voeding of deur die prooi een-een te jag.





</doc>
<doc id="58526" url="https://af.wikipedia.org/wiki?curid=58526" title="Pous Pius IX">
Pous Pius IX

Pius IX was die 255ste pous van die Rooms-Katolieke Kerk vir 31 jaar, 11 maande en 23 dae, van 1846 tot 1878. Na Petrus (35 jaar) was hy die langsregerende pous tot dusver (2016).

Onder Pius IX kom die wêreldlike mag van die pous tot 'n einde. Die Rooms-Katolieke Kerk verloor die bestuur oor die hele Kerklike Staat ingesluit die stad Rome aan die nuwe koninkryk Italië. Vanaf 1870 beskou Pius homself as die gevangene van die Vatikaan en weier hy alle samewerking met die Italiaanse staat.

In 1854 kondig Pius IX die dogma van die Onbevlekte Ontvangenis van Maria af. As hoof van de Kerk roep Pius die Eerste Vatikaanse Konsilie (1869–1870) byeen, waarop die onfeilbaarheid van die pous as dogma goedgekeur word. Tydens sy lang pontifikaat word 206 nuwe bisdomme opgerig.

In die jaar 2000 word Pius deur Pous Johannes Paulus II salig verklaar. Dit het baie kritiek uitgelok veral omdat sy houding jeens die Jode nie onomstrede was nie.

Pous Pius IX is gebore as Giovanni Maria Mastai-Ferretti op 13 Mei 1792 in Senigallia, Hertogdom Urbino. Giovanni was die negende kind uit die huwelik van graaf Girolamo Mastai-Ferretti en Caterina Solazzei di Fano. Die familie Mastai-Ferretti kom oorspronklik uit Lombardye maar het hulle in Senigallia in die hertogdom Urbino gevestig. Giovanni se vader was daar burgemeester van die stad.

Na die laerskool kry Giovanni sy opleiding aan die "Collegio Scolpii" in Volterra, 'n skool onder leiding van die Piariste. Tydens sy studie blink Giovanni uit in wiskunde.
Pous Pius VII het groot invloed op Giovanni gehad, daarom kies hy die pousnaam Pius.

In 1808 begin Giovanni filosofie en teologie in Rome studeer. Hy bly by sy oom Paolino Mastai-Ferretti wat aan die pouslike hof werk. Die posisie van die Kerk staan in die tyd swaar onder druk. Pous Pius VII is nes sy voorganger Pous Pius VI deur Napoleon Bonaparte gevange geneem, na Frankryk gebring en in die kasteel van Fontainebleau aangehou. Ook Giovanni se oom Paolino word uit Rome verdryf, en 'n ander oom, Andrea Mastai-Ferretti, biskop van Pesaro, – is gevange gehou in Mantua, omdat hy die Franse regering nie wou erken nie. Weens veiligheidsoorwegings besluit Mastai-Ferretti daarom om terug te keer na Senigallia.

In 1814 keer Giovanni terug naar Rome, waar hy aanvanklik vra om toegelaat te word tot die Nobelgarde, 'n leëreenheid opgerig deur Pous Pius VII ter beskerming van die pous. Sy aansoek word geweier omdat hy aan epilepsie ly.

Vervolgens studeer hy aan die Accademia Ecclesiastica, waar diplomate vir die Vatikaan opgelei word. As deel van sy studie help hy met die heropbou van die Kerk in Rome en Senigallia. Op 18 Desember 1818 word Giovanni georden tot subdiaken. Daar word beweer dat hy gedurende die periode Vincentius Pallotti (wat later heilig verklaar is) ontmoet het. Pallotti het glo voorspel dat Giovanni pous sou word en dat sy epilepsie genees sou word deur die toedoen van die Maagd van Loreto.

Op 10 April 1819 word Giovanni Mastai-Ferretti priester gewy. Weens sy epilepsie moes hy toestemming van die pous kry om priester te word. Giovanni wend hom regstreeks tot Pous Pius VII. Die pous gee sy toestemming en wens hom toe dat sy siekte hom nie meer sou teister nie. Giovanni mog egter slegs die mis opdra as hy bygestaan word deur 'n ander priester.

Na sy priesterwyding word Giovanni aangestel as spiritueel direkteur van die weeshuis “Tata Giovanni” in Rome. Die weeshuis is opgerig deur 'n arm arbeider Giovanni Borgi, wat hom ontferm het oor die straatkinders van Rome. Hy het hulle in sy eie huis onderdak gebied en vir hulle skoolgehou. Giovanni Mastai-Ferretti was al in die periode 1814–1818 aktief betrokke by die weeshuis en het onder andere godsdiensonderrig aan die kinders gegee. Giovanni het sy eerste mis opgedra in die "Santa Anna dei Falegnami"-kerk, wat naby die weeshuis was.

Giovanni het aan 'n vorm van epilepsie gely waarvan die oorsprong waarskynlik gelê het in 'n aangebore beskadiging van die sentrale senuweestelsel of by 'n ongeluk tydens sy jeug toe hy amper verdrink het. Navorsers van die "Mayo Clinic" in Phoenix, Arizona, in samewerking met die "Library of Congress" en die Biblioteek van die Vatikaan, het ondersoek in hoe 'n mate die epilepsie 'n rol gespeel het by die besluitvorming en optrede van Pius IX. Omdat mediese dossiers nie bestaan nie, moes hulle hulle gevolgtrekkings baseer op oorlewering en fotomateriaal. Sommige gevolgtrekkings was opmerklik: Epilepsie sou Giovanni na die pousskap gelei het en sou ook 'n invloed gehad het op die dogma van die Onbevlekte Ontvangenis van Maria, omdat Giovanni geglo het dat hy deur haar inspraak van sy epilepsie genees is.

Of Pius IX medisyne teen epilepsie gebruik het kon nie bevestig word nie. Hulle wys egter daarop dat 'n anti-epilepsie middel wat in die tyd gebruik is, nl. kaliumbromide, kon bydra tot die bewaring van sy liggaam na sy dood. By sy herbegrafnis was die liggaam nog in goeie staat.

In die Epilepsie Museum in Kork, Duitsland, is Pius IX opgeneem in 'n lys van beroemde persone wat aan epilepsie gely het.

In 1823 vra Joseph Ignatius Cienfuegos, aartsdiaken van die katedraal van Santiago de Chile, Chili, aan die pous om 'n sending na die Suid-Amerikaanse land te stuur om te help om die kerklike hiërargie daar te herstel. Die land was in 'n stryd om onafhanklikheid met sy voormalige koloniale moederland, Spanje, gewikkel. Spanje het enige vorm van selfbestuur geweier. Chileense biskoppe het of wel na Spanje teruggekeer of is oorlede en baie bisdomme was vakant. Die Vatikaan het geen diplomatieke of kerklike betrekkinge met die nuwe republiek gehad nie.

Giovanni Muzi, titulêr-aartsbiskop van Philippi, is aangestel as die apostoliese verteenwoordiger en Giovanni Mastai-Ferretti word aan die sending toegevoeg op aandrang van kardinaal-staatsekretaris Ercole Consalvi. Die sending ondervind reeds van die begin af probleme. Hulle skip word op pad na Chili in die hawe van Palma de Mallorca op die Spaanse eiland Majorka aangehou en die kerklike verteenwoordigers word deur die Spaanse outoriteite ondervra oor die doel van hulle reis. Na 'n kort gevangeskap mag hulle verder reis en op 31 Desember 1823 kom die sending aan in Buenos Aires, Argentinië om van daaruit oor land na Chili te gaan.

Hoewel die Chileense bevolking die delegasie uit Rome warm onthaal, is die regering baie skepties oor die inmenging van die Vatikaan. In 1824 neem die Chileense regering maatreëls om die posisie van die Kerk te ondermyn; priesters is in diens van die staat gestel, kerklike besittings genasionaliseer en kloosters is toegemaak. Op 5 Junie 1825 keer die delegasie terug na Italië sonder enige resultaat.

Na sy terugkeer uit Chili word Giovanni deur Pous Leo XII aangestel as kanunnik van Santa Maria in Via Lata en benoem tot direkteur van die "Ospedale San Michele". Die instelling is in 1693 opgerig deur monseigneur Odescalchi, 'n neef van Pous Innocentius XII en was 'n toevlugsoord vir weeskinders en ou manne en vroue wat in die prostitusie werksaam was. Weens wanbeleid het die "Ospedale" tekort aan inkomste gehad, iets wat Giovanni in korte tyd reggestel het.

Op 21 Mei 1827 word Giovanni benoem tot aartsbiskop van Spoleto, en vervolgens ook tot assistent by die Pouslike Troon op 1 Junie. Hy is tot biskop gewy op 3 Junie 1827 in die Romeinse kerk San Pietro in Vincoli deur kardinaal Francesco Saverio Castiglioni, later Pous Pius VIII.

Giovanni word benoem tydens 'n periode van groot sosiale en politieke onrus. Tydens die Franse Rewolusie en die daaropvolgende besetting van Italiaanse gebiede deur Franse troepe het die verlange gegroei vir Italiaanse eenwording en stigting van'n Italiaanse staat, vry van buitelandse inmenging en kerklike bestuur. Verskillende groepe, waarvan die Carbonari die bekendste was, het hulle verset teen die invloed van Oostenryk. Oostenryk het die noordelike deel van Italië as hulle grondgebied beskou en was ook 'n trou bondgenoot van die Kerklike Staat. Omdat die Kerklike Staat nie 'n groot leër gehad het nie, was die staat afhanklik van die steun van buitelandse magte.

Spoleto was een van die sentra van die rewolusionêre groepe. Giovanni sien dit as sy taak om die verbinding met die Vatikaan te herstel. Gebaseer op sy ervaring in Rome, besluit hy om die welsyn van sy gelowiges te verbeter. Hy het weeshuise opgerig waar weeskinders opgelei is vir verskillende beroepe.

In Februarie 1831, net na die verkiesing van Pous Gregorius XVI, loop die spanning in Italië weer hoog op, beginnende in Romagna. Weens die sterk antikerklike karakter van die opstand besluit Giovanni Mastai-Ferretti uit Spoleto te vlug. Toe dit duidelik word dat Pous Gregorius XVI steun kry van die Oostenrykse troepe keer Giovanni terug na sy aartsbisdom, en gaan voort om die belange van die inwoners te beskerm. Agtervolg deur die Oostenrykers neem die rebelle, wat hulle teen die pouslike mag verset het, hulle toevlug na Spoleto. Deur bemiddeling van Giovanni word die rebelle ontwapen maar die Oostenrykers het geen wraak geneem teen die rebelle nie. Giovanni Mastai-Ferretti se opvatting oor die vervolging van die rebelle word deur die volgende verhaal geïllustreer. Toe die polisie 'n lys met die name van die kopstukke van die rebellie opgestel het om aan die pous voor te lê, is die lys eers aan Giovanni gewys. Giovanni het glo gesê: “U begryp nie u beroep of myne nie. Wanneer die wolf die skape wil verslind, waarsku hy nie die herder nie.” Daarna gooi hy die lys in die vuur.

Op 17 Desember 1832 word Giovanni deur Pous Gregorius XVI verplaas na die bisdom Imola, waarvan hy op persoonlike titel aartsbiskop word. Ook vir die bisdom was reorganisasie die hoogste prioriteit. Op inisiatief van Giovanni is hospitale en 'n weeshuis gebou, kerke gerestoureer en 'n voorbereidende seminarie opgerig waar manne van minder gegoede afkoms hulle opleiding tot priester kan begin.

Tydens die konsistorie van 23 Desember 1839 word Giovanni "in pectore" ("in die hart") as kardinaalpriester benoem. Sy naam word op 14 Desember 1840 gepubliseer en hy kry die titelkerk "Santi Marcellino e Pietro" toegewys.

Op 1 Junie 1846 sterf Pous Gregorius XVI. Hy word op 6 Junie uit die Sint-Pietersbasiliek begrawe. Die omstandighede vir die hou van 'n konklaaf was nie gunstig nie. In byna alle Italiaanse gebiede heers onrus en hulp is aan die Oostenrykse keiser Ferdinand I gevra om die dreigende opstande te onderdruk.

Soos tydens drie van die vier konklawe van die 19de eeu probeer die wêreldlike vorste die stemgedrag van die kardinale te beïnvloed om so hulle kandidaat verkies te kry. Tydens die konklawe van 1799–1800, 1823 en 1830–1831 het dit gewerk en is die kardinaal teen wie die veto uitgespreek is ook nie verkies nie. By die konklaaf van 1846 was die veto teen Giuseppe Mastai-Ferretti gerig. Vanuit die Franse kant, maar ook binne die Italiaanse gebiede word 'n liberale pous gewens wat die wêreldlike bestuur van die Kerklike Staat sou hervorm. Die name van die kardinale Tommaso Pasquale Gizzi, Ludovico Micara en Giovanni Mastai-Ferretti is genoem, met laasgenoemde die voorkeur van die Franse.

Keiser Ferdinand I van Oostenryk wou 'n absolutistiese pous hê, by voorkeur kardinaal Luigi Lambruschini, wat tydens die pontifikaat van Pous Gregorius XVI kardinaal-staatsekretaris was en wat die harde beleid van Gregorius wil voortsit. Kardinaal Karl Kajetan von Gaisruck, aartsbiskop van Milaan, kry die opdrag van die keiser om die veto teen Massai-Ferretti uit te spreek indien nodig. Die Oostenrykse kardinaal het egter te laat by die konklaaf opgedaag en het nie aan die konklaaf deelgeneem nie.

In aanwesigheid van 50 (almal afkomstig uit Italië) van die 62 kiesgeregtigde kardinale begin die konklaaf op 14 Junie 1846 vir die laaste keer in die “Palazzo del Quirinale” in Rome. Al vanaf die eerste stemming op 15 Junie is dit duidelik dat Lambruschini en Mastai-Ferretti die sterkste kandidate is.

Tydens die vierde stemming op 16 Junie 1846 verkry Giovanni Mastai-Ferretti 36 stemme, wat genoeg was vir sy verkiesing. Hierdeur word die konklaaf van 1846 die tweede kortste konklaaf van die 19de eeu. Die konklaaf van 1878 wat volg op die dood van Pous Pius IX was nog korter en slegs drie stemmings was nodig om Gioacchino Pecci as Pous Leo XIII te verkies.

Op 16 Junie 1846 volg Giovanni as Pous Pius IX vir Pous Gregorius XVI op en word gekroon op 21 Junie 1846 deur kardinaal Riario Sforza met 'n spesiaal vir die geleentheid gemaakte tiara. Hy regeer tot sy dood op 7 Februarie 1878 en word opgevolg deur Pous Leo XIII. Die naam ‘Pius’ beteken 'die vrome'.


Met die benoeming van Pius IX is gekies vir 'n meer liberale politiek binne die Kerklike Staat. Sy voorganger Pous Gregorius XVI het met harde hand en die steun van Oostenryk, die absolute mag van die pous probeer handhaaf. Bygestaan deur sy kardinaal-staatsekretaris Luigi Lambruschini het die verset van Gregorius teen elke moderniteit gegroei tot 'n ware kruistog.

Die Oostenrykers was dan ook ontevrede met die verkiesing van Pius IX. Hulle het gevrees dat deur die nuwe pous die rol van Frankryk in die bestuur van die Kerk aansienlik sou toeneem en dat die magsposisie van Oostenryk, met name in die noordelike gebiede van Italië, onder druk sou kom.

Op basis van sy bestuur van de Kerklike Staat is Pius IX aanvanklik liberaal. Op die gebied van geloofsake en die pouslike gesag is hy egter konserwatief. In sy eerste ensikliek "Qui Pluribus", van 9 November 1846, neem hy stelling in teen modernistiese idees en waarsku teen sektes wat die posisie van die pous en die Rooms-Katolieke Kerk probeer ondermyn. Na 1850 neem die stryd teen vernuwing in felheid toe en lei in 1864 tot die ensikliek "Quanta Cura", waarin Pius IX onder meer vryheid van meningsuiting en godsdiensvryheid skerp veroordeel. Saam met die ensikliek word ook die "Syllabus Errorum" uitgebring met die opsomming van – volgens die Rooms-Katolieke Kerk – tagtig dwalinge. Pius roep alle gelowiges op om afstand te neem van al die leerstellings en menings. Hy meen dat dit sy Apostoliese plig is om sy stem te verhef teen die vergaande valsheid van die dwalinge en dat gelowiges dit behoort te verwerp sonder voorbehoud.

Al sedert die Franse Rewolusie en die daaropvolgende besetting van die Italiaanse gebiede deur Frankryk groei die verlange binne Italië vir eenwording van die land, vry van buitelandse inmenging en met meer mag aan die bevolking dan die Kerk. Verskillende geheime, rewolusionêre groepe is gestig om die ideaal van 'n selfstandige republiek te verwesenlik sonder enige inmenging van die geestelikheid.

Die Italiaanse geestelike en filosoof Vincenzo Gioberti (1801–1852) het 'n ander idee voorgestel. In sy publikasie "Del primato morale e civile degli Italiani" (die morele en siviele primaatskap van die Italianers) word 'n federasie van de Italiaanse state voorgestel met die pous as president. Hy beskryf die pousskap as “die laaste grootsheid van Italië”. Pius IX, wat aan die begin vir Gioberti bewonder het, verander in 1850 sy houding toe blyk dat Gioberti die mag van die geestelikheid aan bande wil lê. Gioberti se publikasies is verbied en op die lys van verbode boeke (die Indeks) geplaas weens sy vyandige houding teenoor die Jesuïete.

'n Ander voorstel was om Italië te verenig onder die Huis van Savoje, wat toe in die koninkryk Sardinië regeer het en gesien is as die enigste nie-buitelandse dinastie binne Italiaanse grense.
Om tegemoet te kom aan die onrus in die Kerklike Staat besluit Pius IX op 16 Julie 1846 amnestie te verleen aan politieke gevangenes en dissidente. Op 8 Augustus 1846 volg die benoeming van kardinaal Tommaso Pasquale Gizzi, die gunsteling van die liberale tydens die konklaaf van 1846, tot kardinaal-staatsekretaris. Vir die regering van die staat stel Pius IX 'n kommissie aan, bestaande uit ses kardinale waaronder die deur die Romeinse volk gehate kardinaal Lambruschini. Een van die belangrikste take van die nuwe regering was om orde bring in die finansiële situasie waarin de Kerklike Staat verkeer. Die Franse oorheersing en die weerstand teen moderne tegniek het daartoe gelei dat die staat afhanklik geword het van die buiteland. Soos hy reeds tydens sy periode in Spoleto gemaak het, gee Pius IX opdrag dat verbeteringe aan die infrastruktuur aangebring word. Hy laat 'n spoorwegnet aanlê, verlaag die belasting op voedingsware, versprei belasting meer eweredig en moedig landbouaktiwiteite aan soos die verbouing van rys.

Om die bevolking aan sy kant te kry deel hy op groot skaal aalmoese uit en hou elke Donderdag publieke oudiënsies. Politieke vervolgings word gestaak.

Op 19 April 1847 maak Pius IX bekend dat hy 'n adviesraad (“Consulta di Stato”) gaan aanstel wat volledig uit leke sou bestaan uit die verskillende provinsies van die Kerklike Staat. Ook het hy 'n siviele polisie, die "Guardia Civica" opgerig en 'n kabinetsraad.

Ondanks die toenaderings bly onrus bestaan. Die filosoof en politikus Giuseppe Mazzini, leier van "La Giovine Italia" (Jong Italië), verwoord die strewe na hervorming kort na die verkiesing van Pius IX in 'n pamflet as: “Die pous sal verder gaan met hervormings uit beginsel én bittere noodsaak.” 'n Wetenskaplike kongres gehou in Genua in 1847 blyk 'n samekoms van rewolusionêre te wees wat die afskaffing van die mag van die geestelikheid bepleit. Deelnemers aan die kongres wys daarop dat die regering gefaal het omdat nie doeltreffend opgetree is om die gevolge van rampe te oorkom. In 1845 en 1846 het die oes misluk en hongersnood het gedreig. Daar was ook groot oorstromings waardeur dele van Rome onder water gekom het. Met name die Jode in die ghetto is daardeur getref, waardeur Pius IX gedwing is om die reëls vir die verblyf van Jode aansienlik te vergemaklik.
Die viering van Pius IX se eerste jaar as pous het uitgeloop op 'n patriotiese betoging. Pius se verbod op toekomstige feeste word deur die rewolusionêre aangegryp om hulle ontevredenheid met die pous se beleid te uit. Dit lei tot die aftrede van kardinaal Gizzi as staatsekretaris. Hy word opgevolg deur kardinaal Gabrielle Ferretti, 'n neef van die pous. As verweer teen die beskuldiging van nepotisme benadruk Pius dat die aanstelling van Ferretti die liberale gedagte sal deursit.

Die oprigting van die munisipale bestuur van Rome op 2 Oktober 1847 was vir veel mense die bewys dat die kerklike mag in die stad beëindig is. Daar was nog geestelikes in die bestuur, maar hulle mag was beperk.

Die rewolusiejaar van 1848 veroorsaak in groot omwenteling binne die gevestigde orde in Europa. By die militêre bondgenote van die Kerklike Staat (Frankryk, Oostenryk en die koninkryk van die beide Sisilië) is daar groot magsverskuiwings wat daartoe lei dat konings en ander heersers aftree en dat die koninkryk van die beide Sisilië 'n nuwe grondwet kry.

Verskillende groepe in Rome maak gebruik van die gebeurtenisse in die buiteland om hulle eise te benadruk. Pius IX word gedwing onder druk van die publieke opinie om meer invloed aan die burgers in die bestuur toe te staan. In Maart 1848 vaardig hy 'n nuwe grondwet uit, die "Statuto". Die eis aan die pous om oorlog verklaar teen die gehate Oostenryk weier Pius IX resoluut. Tydens die konsistorie van 29 April 1848 verklaar Pius IX dat 'n oorlog in stryd sou wees met die filosofie van die kerk, omdat "Ons op aarde is om die plek in te neem van Hom wat die outeur van vrede en die voorvegter van liefdadigheid is." Die weiering van Pius is gesien as verraad jeens die volk se wil.

Hoewel die opstande met die hulp die Oostenrykse leër onderdruk is, bly daar onvrede binne Italië. Op 15 November 1848 word Pellegrino Rossi, minister van justisie van die Kerklike Staat, vermoor. Vervolgens trek die opstandelinge na die "Palazzo del Quirinale", waar Pius IX skuil saam met buitelandse afgesante. Tydens die bestorming van die pouslike verblyf, waarby 'n medewerker van Pius IX sneuwel, dring die rewolusionêre deur tot by die pous self, wat beskerm word deur lede van die Switserse Garde en die Nobelgarde. Buitelandse ambassadeurs wys die opstandelinge daarop dat elk onreg teen die pous hardhandig gewreek sou word. Daarop word besluit om die pous in die paleis gevange te hou.

Weens die onveilige situasie besluit Pius IX om Rome voorlopig te verlaat. Verklee as 'n gewone priester ontsnap hy op 24 November 1848 met die hulp van Spaur, die Beierse ambassadeur en die Franse ambassadeur graaf d’Harcourt. Hoewel Pius eers van plan was om naar Spanje uit te wyk, kies hy uiteindelik vir Gaeta, 'n plek in die koninkryk van die beide Sisilië.

Op 9 Februarie 1849 word Rome 'n republiek. Pius IX, wat vinnig na Rome wou terugkeer, roep alle katolieke nasies op om te help om sy mag terug te kry. Spanje, Frankryk en Oostenryk wou help en Duitsland en Rusland ook, maar die laaste twee wou die pouslike mag onderwerp aan die toesig van die groot moondhede om sodoende nuwe probleme binne die Italiaanse gebiede te voorkom. Die koninkryk van Sardinië was egter van mening dat 'n oorlog teen Oostenryk en die onderwerping van die koninkryk van die beide Sisilië aan Italië noodsaaklik sou wees om die unifikasie van Italië te bewerkstellig.

Na die herowering van Rome aan die begin van Julie 1849 deur Franse troepe word 'n einde gemaak aan die republiek. Drie kardinale, Gabriele della Genga Sermattei – 'n neef van Pous Leo XII, Luigi Vannicelli Casoni en Lodovico Altieri word deur die pous as 'n driemanskap aangestel om die Kerklike Staat te regeer. Hierdie "Commissione governata di Stato" neem dadelik maatreëls wat Pius wou hê: elke vorm van liberalisering binne die politiek van de Kerklike Staat word teruggedraai en bepaalde vryhede waaronder die vryheid van die pers word beperk. Ook die regspraak word verskerp en die inkwisisie word opnuut ingevoer.

Die Franse regering reageer krities op die ontwikkelinge en wys die Vatikaan daarop dat hulle die pous gehelp het met die veronderstelling dat die pous sy beleid sou aanpas veral by die sekularisasie van die bestuur.

Pius het in 1849 na dadelik na Rome teruggekeer omdat hy gevrees het dat die Franse maar halfhartig was in die herstel van die pouslike mag. Die Franse bewind het die pous weer aangestel as staatshoof slegs om die Franse geestelikheid aan hulle kant te kry. Hulle dring egter daarop aan dat die bestuur van die Kerklike Staat in burgerlike hande moet kom. Die Franse regering sou toesig hou. Pius het deur sy verbanning 'n fel teenstander van elke vorm van modernisering geword. Hy beskou die Franse reaksie as 'n toenadering tot die rewolusionêre en wys dit ten sterkste af.

Op 12 April 1850 keer Pius uiteindelik terug na Rome en besluit om in die Apostoliese paleis binne die Vatikaan te gaan woon. Die driemanskap word ontbind en die uitvoerende mag kom weer in hande van kardinaal Giacomo Antonelli.

Hoewel dit lyk asof die situasie in die Kerklike Staat stabiliseer, bly, danksy die aanwesigheid van Franse troepe, die rewolusionêre beweging aktief. Die woede van die teenstanders is gerig teen die geestelikheid sowel as die Franse soldate. Die Franse begin om enigiemand wat gewapend op straat gekom het onmiddellik tereg te stel. Onder leiding van premier Camillo Benso di Cavour van die koninkryk Sardinië word die oproep vir die eenwording van die Italiaanse gebiede in stand gehou en neem die regering steeds sterker antiklerikale standpunte in: in 1854 word byvoorbeeld die bestaan van kloosters verbied.

Die dubbelrol van die in 1852 tot keiser gekroonde Napoleon III is deurslaggewend. Tydens 'n ontmoeting tussen Cavour en die Franse keiser in 1858 by Plombières word 'n plan opgestel vir 'n oorlog teen Oostenryk. Na verdrywing van die Oostenrykers sou die koninkryk Sardinië sy gebied uitbrei en dele van die Kerklike Staat inlyf deur goedkeuring van die bevolking (via 'n referendum) of deur verowering. Napoleon III dring egter aan op pouslike onafhanklikheid gewaarborg deur die aanwesigheid van Franse troepe.

Op 4 Julie 1859 word die Oostenrykse leër verslaan by Magenta en kom Milaan en Toskane in hande van die koninkryk Sardinië. 'n Opstand in die stad Bologna word deur koning Victor Emmanuel II as voorwendsel gebruik om die orde in die stad te herstel en referenda in die res van die Kerklike Staat af te dwing.

Pius IX was baie verontwaardig en besluit om die koning te ekskommunikeer. Die pous dreig ook elkeen wat aan die referenda sou deelneem met dieselfde straf. Die eis van Victor Emmanuel dat hy ook die mag wil oorneem in Umbrië en Marche lei daartoe dat Pius IX probeer om dit te voorkom met 'n leër van vrywilligers, die "Zouavi Pontifici". Die leër is deur die pous gestig met 'n oproep aan alle Katolieke ongetroude jong mans om die pous te help om sy wêreldlike mag te behou. Onder die vrywilligers was 3181 Nederlanders en 1634 Belge. Die Nederlandse groep is veral bymekaar gemaak deur die pastoor van die dorp Oudenbosch, Willem Hellemons, wat daarna die bynaam "Zouavepastoor" gekry het.

Op 18 September 1860 word die Zouave by Castelfidardo verslaan en na 'n tweede nederlaag op 30 September van dieselfde jaar by die Italiaanse stad Ancona was die oorlog oor. Met die uitsondering van Rome en sy onmiddellike omgewing word die res van Italië nou regeer deur koning Victor Emmanuel. Op 17 Maart 1861 word die koninkryk Italië geproklameer.

In die volgend nege jaar probeer Pius IX sy mag oor die gereduseerde Kerklike staat te handhaaf met die hulp van die Franse en die Zouave. Met die dekreet "Non Expedit" in 1868 probeer die pous om nog invloed te kry by die Katolieke bevolking. In die dekreet word Katolieke verbied om aan die parlementsverkiesings deel te neem en hulle mag ook nie kandidaat vir die parlement wees nie. Die Italiaanse koning, het die saak nie verder gevoer nie, behalwe om aan te dui dat as die Franse vertrek die saak sou verander. In 1870 word die Franse troepe deur keiser Napoleon III teruggeroep omdat Frankryk in 'n oorlog gewikkel was met Pruise, die Frans-Duitse Oorlog. Victor Emmanuel gryp die kans en op 20 September 1870, nadat Pius IX self opgeroep het tot kapitulasie, word die stad Rome by Italië ingelyf en tot hoofstad uitgeroep. Pius trek terug na die Vatikaan en beskou homself as 'n gevangene.

Op 13 Mei 1871 word in die Italiaanse parlement “La legge delle Guarentigie” aangeneem. Die wet erken die soewereiniteit van die pous, onderneem om skadevergoeding te betaal en erken die reg van die pous op die Vatikaan en sy somerpaleis Castel Gandolfo. Pius IX weier egter die toegewing in sy ensikliek "Ubi Nos" van 15 Mei 1871. Sy direkte opvolgers wou ook nie met die Italiaanse regering onderhandel nie. Pas by die afsluiting van die Lateraanse Verdrag onder Pous Pius XI in 1929 kom 'n einde aan die impasse.

Om die kontinuïteit van die pousamp te waarborg besluit Pius IX kort na die anneksasie van Rome in 1870 om drie geheime konstitusies op te stel om die verkiesing van sy opvolger te bespoedig. Pius het gevrees dat die Italiaanse regering na sy dood druk sou plaas op die kardinale om 'n kandidaat van hulle keuse te verkies. Die vrees was nie ongegrond nie.

Die konstitusie "In Hac Sublimi" van 21 Augustus 1871 breek met die ou bepalings van die konklaaf en verbied alle eksterne inmenging ten sterkste. Om die verkiesing so snel moontlik te laat begin bepaal Pius ook die konklaaf moet begin onmiddellik nadat die helfte plus een van die stemgeregtigde kardinale aangekom het op die plek van die konklaaf.

In "Licet per apostolicas" van 8 September 1874 beklemtoon Pius dat beslissing wat normaalweg slegs deur die pous geneem kan word nie deur die kardinale geneem mag word nie. Hy eis ook volledige geheimhouding oor die verloop van die konklaaf.

Die laaste konstitusie, "Consulturi", van 10 Oktober 1877 roep die kardinale op om die konklaaf te verdaag – selfs al het dit reeds begin – wanneer hulle die indruk kry dat die nuwe riglyne nie nagekom word nie.

Die drie konstitusies, wat pas na die dood van Pius IX bekend gemaak mog word, was nie die enigste maatreël wat Pius tref nie. Behalwe die verbod dat kardinale nie tydens sy lewe mog vergader om oor 'n opvolger te besin het Pius ook die samestelling van die kollege van kardinale aansienlik verander, veral betreffende nasionaliteit. By sy eie verkiesing was daar slegs agt nie-Italiaanse kardinale. By die konklaaf van 1878 was daar 25. Neëntien van hulle was na 1870 aangestel.

In 1848 benoem Pius IX 'n kommissie van teoloë wat die dogma van die Onbevlekte Ontvangenis van Maria moet voorberei. Die dogma bepaal dat Maria as Moeder van God vanaf haar geboorte vry was van die erfsonde. Volgens die Kerk is die besondere status bevestig deur die boodskap van die aartsengel Gabriël toe hy aan Maria die moederskap van Jesus bekendgemaak het: “Ek groet jou begenadigde! Die Here is by jou.” (Lukas 1:28) Die stelling het in die loop van die geskiedenis voor- en teenstanders gehad. Tot die teenstanders behoor Albertus Magnus en Thomas van Aquino, bekende kerkleraars. Hulle het aangevoer dat Maria tot die mensheid behoort en dus ook belas was met die erfsonde.

Tydens die vyfde sitting van die Konsilie van Trente op 17 Junie 1546 is die leer van die erfsonde opnuut bevestig, maar die konsilievaders het dit duidelik gestel dat Maria nie outomaties met die sonde belas was nie.

Onder Pius se voorganger, Pous Gregorius XVI, was daar al planne om die dogma af te kondig, maar eers onder Pius IX is daadwerklike voorbereidings begin. Pius is aangespoor deur kardinaal Lambruschini, wat gedink het dat die definisie van die dogma die betekenis van die Christelike waarhede sou herstel en die geeste terugbring van die pad van die naturalisme. Pius stel nie net 'n kommissie aan, maar roep ook alle kardinale en biskoppe op om hulle mening te gee in die ensikliek "Ubi Primum" van 2 Februarie 1849.

Op 8 Desember 1854 word die dogma afgekondig in die bul "Ineffabilis Deus". Ter bevestiging hiervan word in 1857 die standbeeld Onbevlekte Ontvangenis van Maria – gemaak deur die Italiaanse beeldhouer Giuseppe Obici deur die pous gewy op die Piazza di Spagna in Rome. Ook nou nog vind 'n viering elke jaar op 8 Desember plaas waarby die regerende pous teenwoordig is. Daar word dikwels verkeerdelik aangeneem dat die “onbevlekte ontvangenis” verwys na die maagdelike geboorte van Christus.

Die dogma het 'n toename in Mariaverering binne die Rooms-Katolieke Kerk teweeg gebring. Vir Pius IX was daar 'n bevestiging van die besluit op 25 Maart 1858 toe Maria aan Bernadette Soubirous sou verskyn het met die woorde “Que soy era Immaculada Councepciou” (vertaling: Ek is die Onbevlekte Ontvangenis).

Op 6 Desember 1864 maak Pius IX bekend dat hy 'n ekumenies konsilie wil hou. Die byeenkoms van kerklike leiers sou in die Vatikaan en spesifiek in die Sint-Pietersbasiliek gehou word. Die toevoeging “Eerste” dateer uit die tyd van die Tweede Vatikaanse Konsilie (1962–1965). Die doel van die konsilie was om die posisie van die Kerk te versterk en bepaalde maatskaplike veranderings te bespreek. Veral materialisme, rasionalisme en liberalisme sou bespreek word. Die pous wil die invloede daarvan beperk of veroordeel. Die tydstip van die aankondiging was nie toevallig nie. Twee dae later volg die ensiklieke "Quanta Cura" en die "Syllabus Errorum" waarin stelling ingeneem word teen die, in die oë van die pous, dwalinge en ketterye wat die maatskappy bedreig.

Om die impak van die konsilie te vergroot stel Pius voor dat alle kerklike leiers gevra word om voorstelle ter bespreking in te dien. Om al die versoeke te orden en 'n agenda vir die konsilie op te stel word 'n kommissie, die "Congregazione speciale direttice per gli affari del futuro concilio generale", benoem, gelei deur vyf kardinale. Die plan was om die konsilie te open op 29 Junie 1867 die 1800ste gedenkdag van die martelaarskap van die apostels Petrus en Paulus. Die Duitse oorlog van 1866 waardeur onder meer Italië en Oostenryk teen mekaar te staan kom en die terugtrekking van Franse troepe uit Rome, veroorsaak dat die voorbereidings eers op 30 Oktober 1867 hervat kon word.

Met die bul "Aeterni Patris " ('Oor die Ewige Vader') van 29 Junie 1868 word die definitiewe openingsdatum vasgelê op 8 Desember 1869. Kardinale, biskoppe en kloosterowerstes word uitgenooi. In teenstelling met vorige konsilies is geen wêreldlike leiers uitgenooi nie. Hulle mog egter wel die besprekings bywoon, maar mog nie deelneem nie en het ook nie stemreg gehad nie. In twee aparte briewe nooi Pius ook lede van die Oosters-Ortodokse Kerk en protestante uit om deel te neem aan die konsilie; op voorwaarde dat hulle eers moet terugkeer na die Moederkerk in Rome.

Na 'n voorbereiding van vyf jaar is die agenda vasgestel. Naas die voorstelle vir drie dogmatiese afkondiginge, wat betrekking het op die katolieke geloofsleer, die Kerk van Christus en die Christelike huwelik, sou ook onderwerpe met betrekking tot die amp van biskop, studies aan seminarie, verbetering van die Christelike moraal en die vaslegging van kerklike feeste ter sprake kom. Verskeie prelate <!—name asb? --> het ook gevra dat die kerklike wetboek hersien moet word.

Die meeste aandag by die konsilie het egter gegaan na die afkondiging van die dogma van die onfeilbaarheid van die pous. Buite die Kerk het die gevoel gegroei dat die konsilie spesifiek gehou word om die dogma te bevestig. Aanvanklik word dit deur die Vatikaan weerspreek. Op 6 Februarie 1869 publiseer "La Civiltà Cattolica", 'n sterk met die Vatikaan verbinde koerant uitgegee deur die Jesuïete, 'n berig, waarin aangedui word dat op versoek van verskeie prelate die onfeilbaarheid bespreek gaan word. Vanuit Engeland, Frankryk, Duitsland, Rusland en Oostenryk word gevrees dat die nuwe dogma die outoriteit van die pous sou vergroot ten nadele van die lokale kerke. Hierdie lande het hulle geestelikes dan ook aangeraai om nie aan die konsilie deel te neem nie, maar uiteindelik het net die prelate van Rusland nie na Rome gereis nie.

Pius IX gee aan besoekers die indruk dat hy nie veel sien in die dogma van die onfeilbaarheid. Hy het egter in twee ensiklieke gepleit vir die onbetwiste soewereiniteit van die pous en die onfeilbaarheid wat daarmee sou saam gaan. In “Qui Pluribus” (paragraaf 10) skryf hy dat in die pousskap verskille aangaande geloof- en morele sake onfeilbaar besleg word. In “Nostis et Nobiscum” (paragraaf 17) argumenteer hy dat die onveranderbare leeramp van die geloof voortlewe in die pousskap.

Na die amptelike opening van die konsilie deur Pius op 8 Desember 1869 bleik egter gou dat die meeste deelnemers hulle rig op die vraagstuk van die onfeilbaarheid. Hoewel die voorstanders ruim in die meerderheid was, gryp die teenstanders elke geleentheid aan om die besluitvorming hieroor te vertraag deur fel besprekings te voer tydens verskillende byeenkomste. Daarom besluit Pius IX self in te gryp en die reglemente van die konsilie te wysig. Die pous prys ook die voorstanders van die dogma in die openbaar. In 'n brief van 12 Maart 1870 beskuldig Pius die teenstanders van roekeloosheid, dwaasheid en groot brutaliteit.

Die patriarg van die Grieks-melkities-katolieke Kerk, Gregorius II Youssef-Sayour verlaat die konsilie vroegtydig sodat hy nie nodig gehad het om oor die dogma te stem nie. Hy het gevrees dat die dogma die Oosters-Ortodokse Kerk se patriarge sou vererg en elke kan op moontlike hereniging met die Oosters-Ortodokse Kerke sou kelder.

Nadat Pius IX op 6 Maart 1870 toestemming gegee het om die beplande konstitusie “Pastor Aeternus” uit te brei met die hoofstuk "“Romanum Pontificem in rebus fidei et morum definiendis errare non posse”" (vertaling: Die pous van Rome kan nie dwaal wanneer hy sake aangaande geloof en moraal definieer nie) het die stemming op 18 Julie 1870 plaasgevind. 433 Aanwesiges het daarvoor gestem en 2 teen. 'n Groot aantal biskoppe het teen die tyd die konsilie reeds verlaat, aan die een kant weens die uitbreek van die Frans-Duitse Oorlog van 1870–1871 en andersyds omdat hulle die tyd vir die stemming nie gepas gevind het nie.

Ondanks die kritiek was die uitsprake van die konsilie vir slegs min katolieke 'n aanleiding om met die Kerk te breek. In Frankryk was dit Hyacinthe Loyson en in Duitsland die historikus Ignaz von Döllinger, wat aan die basis gestaan het van die aan die einde van die 19de eeu opgerigte Oudkatolieke Kerk in Duitstalige lande. Die afkondiging van die dogma het wel groot invloed op die Protestantse beeldvorming van die Katolieke Kerk. In 1871 word die onfeilbaarheidsdogma deur rykskanselier Otto von Bismarck aangegryp om die stryd teen die Katolieke Kerk aan te gaan. Bismarck vrees dat 'n groeiende mag van die Katolieke gesteun deur Frankryk en Oostenryk die dominante posisie van die Protestantisme in Pruise sou onderdruk. Die stryd staan later in die geskiedenis bekend as die "Kulturkampf" (1871–1878). Ook in Switserland splits katolieke van die Kerk af en die Oostenrykse regering sê die konkordaat met die Vatikaan wat in 1855 gesluit is, op weens veranderde omstandighede.

Oor die vraag hoekom Pius IX die pouslike onfeilbaarheid in dogma wil laat vaslê, bestaan verskillende teorieë. Dit is onwaarskynlik dat hy sy onfeilbaarheid wou inspan om vir die verlore wêreldlike mag (die verlies van die Kerklike Staat) te kompenseer omdat Pius self geglo het dat sy wêreldlike mag herstel sou word. Met die konsilie en die afkondiging van die onfeilbaarheid wou Pius juis aantoon hoe belangrik sy wêreldlike mag juis was vir die uitvoering van sy roeping. Die feit is deur Pius self bevestig in sy ensikliek "Respicientes" van 1 November 1870, na die inname van die stad Rome, waarin hy daarop wys dat hy van plan is om alle besittings van die Heilige Stoel terug te kry sodat hy dit aan sy opvolgers kan oordra (paragraaf 12). Ook deur sy optrede en die manier waarop die dogma uiteindelik goedgekeur is – deur meerderheidstem eerder as deur konsensus – het Pius 'n sterk persoonlike stempel daarop geplaas.

Op 1 September 1870 word die konsilie verdaag na 11 November. Omdat Rome deur Italië ingeneem word op 20 September 1870 besluit Pius op 20 Oktober 1870 om die konsilie vir onbepaalde tyd te verdaag. Hy weier daarmee die versoek van die Italiaanse regering dat die konsilie normaal kon aangaan. Ook die voorstel van die Engelse aartsbiskop Spalding om die konsilie na Mechelen in België te verskuif is nie aanvaar nie.

Met die dekreet "Quemadmodum Deus" van 8 Desember 1870 vervul Pius een van die aanbevelings van die deelnemers aan die konsilie: die uitroep van uitroep van Josef van Nasaret, volgens die Kerk die stiefvader van Jesus, as patroon van die Kerk. Verskeie ander onderwerpe word deur latere pouse aangepak soos:

Met die verkiesing van Pius IX het die Jode van Rome gehoop dat die nuwe pous in die voetspore van sy naamgenoot Pius VII sou trap en 'n einde maak aan die beperkende en vernederende omstandighede waarin die Jode in die ghetto van Rome moes lewe. Die ghetto was oorbevolk en daar was onvoldoende skole en slegte mediese sorg. Die Jode se bewegingsvryheid buite die ghetto was ook beperk.

Tydens hulle eerste ontmoeting met die pous op 13 September 1846 vra die Joodse leiers aandag vir die misstande en versoek ook dat die verpligting van Jode om Roomse preke by te woon afgeskaf moet word. Pius was bereid om 'n paar toegewings te maak, veral omdat die Joodse bankier Rothschild die Vatikaan geld geleen het on buitelandse beskerming te betaal. Daar is besluit dat 'n aantal Joodse families buite die ghetto mag woon. Dit was in ieder geval noodsaaklik omdat gedeelte van die ghetto onbewoonbaar geword het omdat die Tiber-rivier sy walle oorstroom het. Emansipasie van die Jode was egter vir Pius op religieuse gronde onaanvaarbaar, hoewel die Jode self gedink het dit sou op korte termyn verander.

Toe Pius IX na Gaeta moes vlug het die Jode hulle volledige vryheid gekry, maar met sy terugkeer in 1850 word die Jode weer in die ghetto gedwing. Pius het ook die groothertogdom Toskane en die hertogdom Modena en Reggio sover gekry om dieselfde soort beperking in te stel.
Met die Edgardo Mortara-saak word in 1858 'n dieptepunt bereik in die relasies tussen die Katolieke Kerk en die Jode. Edgardo, 'n Joodse seuntjie, is in die geheim deur 'n katolieke huishulp gedoop, omdat hy baie siek was en sy gedink het hy gaan dood. Ses jaar later in 1858 maak sy die doop bekend en die Inkwisisie bring die Vatikaan op hoogte. Op bevel van Pius word besluit om die seun van sy ouers weg te neem omdat die kerkwet nie toegelaat het dat 'n Roomse kind deur nie-katolieke ouers grootgemaak word nie. Die seun is oorgebring na Rome en in Roomse sorg opgevoed. Hy het glo later 'n Roomse priester geword.

Die Mortara-saak het veel aandag gekry oral in Italië en ook daarbuite. Vir die Italiaanse rewolusionêre was dit weereens 'n bewys dat die Kerklike Staat nie met die tyd aanbeweeg nie. Veral van die kant van die Franse het heftige kritiek gekom. Die Vatikaan het alle kritiek afgemaak as synde nie relevant nie. Die Vatikaan het probeer om met 'n persoffensief die saak goed te praat deur te beweer dat Edgardo self by die Katolieke gemeenskap wou bly.

Pius self het verskeie kere kommentaar gelewer op die Montarasaak. Hy verwyt die Franse nuntius dat hy die saak nie mooi gestel het by die Franse regering. Die nuntius, Carlo Sacconi is egter later wel deur Pius as kardinaal aangestel.

Na die inname van die grootste gedeelte van die Kerklike Staat deur die Italiaanse Staat, verhard Pius se houding ten opsigte van die Jode. Hy beskuldig hulle daar van dat hulle saam met geheime sektes troepe versamel teen die Kerk. Om die, in sy oë verderflike karakter van die Joodse godsdiens te beklemtoon, gee Pius per dekreet amptelike status aan die verering van 'n 15de eeuse martelaar Lorenzino van Marostica wat kamma deur die Jode aan 'n boom vasgemaak is, waarna sy bloed afgetap is. Die boek "Le Juif, le judaïsme et la judaïsation des peuples chrétiens", van Roger Gougenot des Mousseaux oor die Jode en die judaïsering van die Christenvolke is deur Pius sterk aanbeveel. Die boek beskuldig die Jode van rituele moorde. Die pous beloon die skrywer met die kruis van kommandeur in die Pouslike Orde. Tydens die laaste jare van sy lewe oorheers by Pius die gedagte dat die Jode die aanstigters van die Italiaanse rewolusie was met as doel om die Rooms-Katolieke Kerk omver te gooi.

Pius het konkordate of ooreenkomste met verskillende lande gesluit. Met Rusland (1847), Spanje (16 Maart 1851), Oostenryk (1855), Portugal (1857) en verskillende Suid-Amerikaanse lande: Costa Rica en Guatemala (7 Oktober 1852), Haïti (28 Maart 1860), Nicaragua (2 November 1861), El Salvador en Honduras (22 April 1862), Venezuela (26 Julie 1862) en Ecuador (26 September 1862).

Met die dood van die laaste katolieke biskop uit die tydperk van koningin Maria I van Engeland (1553–1558) het 'n einde gekom aan die katolieke hiërargie in Engeland en Wallis. In die eeue wat daarop volg was die Katolieke geloof verbied. Engeland en Wallis het in die oë van die Kerk sendinggebiede geword.

Tydens die jare 30 van die 19de eeu groei die wens van die oorblywende katolieke om weer verbind te word met Rome. Veral uit die bevolking van Ierland, wat sedert 1801 deel was van die Verenigde Koninkryk. Deurdat die katolieke Daniel O’Connell tot die parlement verkies is, word die Britse regering gedwing om die wet wat katolieke verbied om deel te neem aan die parlement, te wysig. Die "Catholic Relief Act" van 1829 was die gevolg.

Die opheffing van die beperkings stel Pous Gregorius XVI in staat om nuwe apostoliese vikarisse vir Groot-Brittanje aan te stel en die hernuwing van die katolieke hiërargie te begin. Met die bul "Universalis Ecclesiae" van 29 September 1850 herstel Pius IX die hiërargie in Engeland en Wallis. Beide lande word ingerig as een kerkprovinsie en die heropgerigte aartsbisdom van Westminster word aangewys as die metropool, waaraan twaalf suffragane bisdomme verbind word. Die eerste metropoliet is Nicholas Wiseman wat op 30 September 1850 as kardinaal benoem word.

Die herinvoering van die katolieke hiërargie lei tot woede onder Engelse radikale, aangespoor deur premier John Russell en "The Times". Versoeke is ingedien by die parlement en ook by koningin Victoria, om te voorkom dat die nuwe biskoppe hul plek kon inneem. Die premier, Lord John Russell, gee gehoor aan die protes deur 'n fel brief te skrywe aan die biskop van Durham waarin hy sy ongenoeë kenbaar maak. Hy beskryf die nuwe hiërargie as 'n inbreuk op die magte van die Britse vorstin as hoof van die Anglikaanse Kerk en voorsien 'n inbreuk op die spirituele vryheid van die nasie. Met 'n in 1851 opgestelde wet, die "Ecclesiastical Titles Bill", wil Russell bewerkstellig dat die nuwe bisdomme as onwettig beskou word en mag die Katolieke biskoppe nie hulle titels gebruik nie.

Hoewel die wet, deur die parlement aangeneem is, is dit nooit uitgevoer nie. Deur 'n oproep van kardinaal Wiseman is die gemoedere bedaar en het die opbou van die Kerk in Engeland en Wallis gewoon deurgegaan.

Sedert die Tagtigjarige Oorlog (1568–1648) was die uitoefening van die katolieke godsdiens aan beperkings onderhewig. Hoewel die Unie van Utrecht, gesluit in 1579, vryheid van godsdiens bepaal het, is dit in die praktyk beperk tot gewetensvryheid en mog Katolieke nie hulle geloof in die openbaar beoefen nie. Daar was 'n totale verbod op prosessies en die oorname van kerkgeboue deur Protestantes het daartoe gelei dat Katolieke op skuilkerke moes staatmaak. Skuilkerke is gedoog solank hulle erkenningsbelasting betaal het. Die Vatikaan het as gevolg hiervan die Noordelike Nederlande tot sendinggebied verklaar onder die naam "Missio Hollandica". Die sending is bestuur deur 'n apostoliese vikaris wat regstreeks aan die Kongregasie vir die Voortplanting van die Geloof gerapporteer het.

Danksy die oprigting van die Bataafse Republiek (1795–1805) het die posisie van die Katolieke Kerk egter verbeter. Deur die afkondiging van die skeiding van Kerk en Staat in 1796 verloor die Protestantisme sy bevoorregte posisie en kan die Katolieke hulle geloof weer opnuut uitleef. Tog bly die posisie van die Kerk wankelrig, veral weens die feit dat koning Willem I teen die katolisisme gekant was. Hoewel die koning in 1827 'n konkordaat met die Vatikaan sluit waarin ooreengekom word dat bisdomme in Amsterdam en ’s-Hertogenbosch opgerig mag word, is die ooreenkoms nooit bekragtig of uitgevoer nie.

Onder sy opvolger, koning Willem II, word die maatreëls teen die katolisisme vergemaklik. Weens sy vriendskap met kardinaal Johannes Zwijsen wil die koning die konkordaat met Rome vinnig laat bekragtig. In Nederland lei dit tot sterk antipapisme. Die invoering van die nuwe grondwet in 1848 bepaal dat die Staat hom glad nie met kerkgenootskappe mag bemoei nie en daardeur kon die Katolieke hiërargie opnuut gevestig word.

Op 9 Desember 1851 stel die pouslike nuntius die Nederlandse regering in kennis dat die pous 'n nuwe biskoplike hiërargie gaan instel. Op 4 Maart 1853 volg die bul "Ex Qua Die", waarmee Pius IX amptelik die Nederlandse kerkprovinsie oprig. Die stad Utrecht word die hoofsetel, met suffragane bisdomme in Haarlem, Breda, Roermond en ’s-Hertogenbosch.
Die verset binne Nederland teen die oprigting van die bisdomme was groot, veral omdat Pius in sy bul baie negatief was oor die Calvinisme. Die uitspraak van die pous dat hy hoop dat die katolieke godsdiens weer in krag en omvang sou toeneem lei tot dramatiese aantygings van Protestante wat vrees dat die Inkwisisie weer ingestel gaan word. Hulle voer aan dat 'die Tagtigjarige Oorlog vir niks gevoer is.' Hulle stig die Aprilbeweging en stel 'n petisie op wat aan koning Willem III gegee word. Hulle vra die koning om op te tree teen die situasie. Willem III was die Aprilbeweging goed gesind en hy negeer die versoek van sy regering onder leiding van die eerste minister Johan Rudolph Thorbecke om openlik afstand te neem van die protes. Die regering kom ten val oor die protes. Thorbecke het die koning versoek om dit duidelik te stel dat kragtens die nuwe grondwet geen toestemming van die koning nodig was om die bisdomme op te rig nie. Ondanks die verset het die invoering van die hiërargie deurgegaan.

Die toename van die aantal Katolieke in Amerika, veral as gevolg van immigrasie uit Ierland en Italië, het Pius IX laat besluit om die aantal bisdomme te vergroot. Verskeie bestaande bisdomme is ook verhef tot aartsbisdomme soos Boston, San Francisco en New York Stad. In 1875 word die aartsbiskop van New York, John McCloskey, die eerste kardinaal uit die Verenigde State.

Om die verspreiding van die katolieke geloof in die Verenigde State te bevorder vra Pius IX die biskoppe om 'n biskopsinode byeen te roep en laat hy in Rome die Pouslike Noord-Amerikaans College oprig, vir die opleiding van Amerikaanse priesters.

Op 7 April 1848 het die Amerikaanse regering diplomatieke betrekkinge aangeknoop met die Vatikaan. Daar is egter nie ambassadeurs uitgeruil nie omdat Katolieke priesters nie aanvaar is as ambassadeurs nie. Onder binnelandse druk, as gevolg van simpatie vir die eenwording van Italië en die afskaffing van die pous se wêreldlike mag, word die betrekkinge beëindig in 1867. Dit sou duur tot 1939 na die besoek van Eugenio Pacelli, later Pous Pius XII, aan president Franklin D. Roosevelt dat daar weer betrekkinge tussen die Verenigde State en die Vatikaan daargestel is.

Pius IX toon groot belangstelling vir vernuwing op tegnologiese gebied. In 1856 laat hy die spoornetwerk in die Kerklike Staat uitbrei. Op die plek van die huidige treinstasie Roma Termini word die eerste stasie van Rome gebou. In 1859 word die eerste treinverbinding tussen Rome en Civitavecchia deur die pous self geopen. Die pous het ook gasverligting en die telegraaf ingevoer.

Deur verskillende rewolusies en oorloë is baie kerke in Rome swaar beskadig. Pius het opdrag gegee om die kerke te herstel hoewel die Kerklike Staat nie die fondse daarvoor gehad het nie. Weens die gebrek aan geld het dit gewoonte geword om die mure van kerke te skilder om soos marmer te lyk eerder as werklike duur marmer te gebruik.

Vir die Sint-Pietersplein gee Pius IX in 1847 opdrag om die standbeelde van die apostels Petrus en Paulus met nuwes te vervang. Die beelde is oorspronklik deur Pous Gregorius XVI laat maak en was bedoel vir die basiliek Sint Paulus buite die Mure. Die beelde, 10 meter hoog, was volgens Pius meer geskik vir die “Tempel van Petrus, prins van die apostels”.
Ander monumente opgerig in opdrag van Pius IX sluit in:

In 1877 word die 50-jarig biskopsjubileum van Pius IX gevier. Kort na die viering besluit Pius op versoek van die Konsilievaders die heilige Franciskus van Sales uit te roep tot kerkleraar, en bevestig dit met die apostoliese brief "Dives in misericordia Deus" van 16 November 1877. Tegelykertyd word Sales uitgeroep as beskermheilige van die Katolieke pers.

Hoewel Pius self gesondheidsprobleme gehad het, probeer hy tog in Januarie 1878 'n versoening bewerkstellig met die sterwende koning Victor Emmanuel II van Italië. Pius se toenadering via monseigneur Francesco Marinelli word egter deur die hof geweier en die koning sterf op 9 Januarie 1878.

Op 5 Februarie 1878 kry Pius 'n brongitis-aanval, gevolg deur hoë koors. Op 6 Februarie word dit duidelike dat hy nie lank meer sal lewe nie. Hy sterf op 7 Februarie 1878 na 'n pontifikaat van 31 jaar en 236 dae. Met sy dood kom 'n einde aan die langste pontifikaat tot op hede (2016).

Op 13 Februarie 1878 word hy begrawe in 'n sarkofaag binne die Sint-Pietersbasiliek. In sy testament gedateer Maart 1875, gepubliseer in die "Populo Romano" op 26 Mei 1878, het Pius egter gevra om in die basiliek Sint-Laurens buite die Mure begrawe te word. Op 13 Julie 1881 word sy liggaam in die nag na sy laaste rusplek oorgebring. Die nagtelike uur is gekies om oproer te voorkom. Tog is die stoet deur 'n bende anti-Katolieke Nasionaliste met modder bestook en is probeer om die liggaam van die pous in die Tiber te gooi.

Tydens die konklaaf wat op Pius se dood volg word binne drie stemrondtes kardinaal Gioacchino Pecci verkies as Pous Leo XIII.

Op die inisiatief van onder andere graaf Giovanni Acquaderni (één van die oprigters van die Katolieke Aksie) en volgens die wens van Pius in sy testament is 'n grafmonument geplaas wat verwys na sy pontifikaat van 31 jaar 7 maande en 22 dae.

Na Pius se saligverklaring in 2000 is sy liggaam wat danksy goeie balseming nog intak was, in 'n reliekskryn in die kerk geplaas.

Ter ere van die 50-jarig priesterjubileum van pous Pius IX komponeer die Franse komponis Charles Gounod die “Inno e Marcia Pontificale” (Pouslike Mars), wat vir die eerste keer op 11 April 1869 uitgevoer word. Pous Pius XII besluit ter geleentheid van die Heilige Jaar 1950 dat die mars die volkslied van die Vatikaan moet word. Die mars vervang die ou volkslied, die "Gran Marcia Trionfale", gekomponeer deur die Oostenryker Vittorino Hallmayr in 1857. Twee reëls van die mars word gespeel tydens plegtighede op die Sint-Pietersplein, saam met die eerste twee reëls van die Italiaanse volkslied "Il Canto degli Italiani” (ook bekend as “Fratelli d’Italia").

Die Nederlandse priester-digter Herman Schaepman organiseer in 1871 in Amsterdam 'n groot manifestasie ter ere van die vyfentwintigjarig pontifikaat van Pius IX. By die byeenkoms, die eerste groot Katolieke manifestasie in Nederland na die herstel van die biskoplike hiërargie, skryf hy die “Pius Kantate”. Die musiek vir die stuk word gekomponeer deur Johannes Verhulst. Die laaste deel van die kantate, “Aan U, o Koning der eeue” (waarmee Schaepman Pius bedoel het, maar nou gesien word as 'n verwysing na Christus) word tans steeds gesing by die fees van Christus-koning, op die laaste Sondag van die kerklike jaar.

Tydens 23 konsistories stel Pius IX in totaal 123 kardinale aan. Deur sy ampstermyn van amper 32 jaar was daar by sy dood slegs drie stemgeregtigde kardinale wat nie al voorheen aan 'n konklaaf deelgeneem het nie. 'n Vierde kardinaal, Friedrich Johannes von Schwarzenberg, was in 1846 kiesgeregtig, maar het nie deelgeneem aan die konklaaf nie. Weens die omvang van die lys van sy aanstellings word dit hier gehou.

Gedurende sy pontifikaat verklaar Pius IX in totaal 329 persone salig, onder wie die Nederlandse Jesuïet Petrus Canisius (heilig verklaar in 1925), die Vlaamse Jesuïet Jan Berchmans (heilig verklaar in 1888) en twee van Pius se voorgangers: Pous Urbanus V en Pous Eugenius III.

In totaal is 63 persone heilig verklaar, amper soveel soos in die 17de en 18de eeu saam. Onder hulle die Spaanse Inkwisiteur Pedro de Arbués, die Poolse Josafat Kuncewycz, die eerste deur die Rooms-Katolieke Kerk erkende heilige van die Oosterse Ritus en die 19 Martelare van Gorcum wat in 1572 deur die Watergeuse vermoor is.

Pius het 'n groot aantal bulle, ensiklieke, briewe en preke geskrywe. Weens die omvang van die lys word dit hier gehou.

Die ondersoek vir die proses tot saligverklaring van Pius IX word deur Pous Pius X begin op 11 Februarie 1907. Hoewel die Vatikaan die proses vinnig wil afhandel, word veel teenstand ondervind. In 1962 word teen die sin van Pous Johannes XXIII weer besluit om die saligverklaring uit te stel om verder ondersoek na die lewe van Pius IX te doen. Johannes was van mening dat Pius IX 'n “besondere herder” was en dat die saligverklaring die doelstellings van die tweede Vatikaanse konsilie sou onderskrywe.

Ook Pous Paulus VI was duidelik oor die voorgenome saligverklaring. In 'n toespraak ter geleentheid van die honderdste sterfdag van Pius IX, prys hy sy voorganger en beskrywe die dogmas van die Eerste Vatikaanse Konsilie as “vuurbakens in die ontwikkeling van die teologie”. Hy skryf die verset teen die saligverklaring toe aan die kort tyd wat verstryk het sedert die einde van die Konsilie en die “nuwe tyd” (1978).

Uiteindelik word die proses in 1986 afgerond. Die ondersoek na die wonder wat aan Pius IX toegeskryf is, is toe ook voltooi. 'n Non, Marie-Thérèse de St-Paul, sou op voorspraak van Pius genees wees van artrose van die knie, wat nie op mediese gronde verklaar kon word nie. Omdat Pous Johannes Paulus II nie gerus was oor die reaksie, veral in Italië, wat sou volg op die saligverklaring nie, het hy biskoppe, historici en politici om advies gevra. Hulle het beweer dat die gevreesde verset nie bestaan nie.

Toe bekend gemaak is dat die saligverklaring tog sou deurgaan bars daar wel geweldige kritiek los. Kerkgeskiedkundiges wat in Innsbruck vergader het, het die Vatikaan verwyt dat in die ondersoek na Pius se lewe belangrike bevindings genegeer is en dat “menslike en geestelike defekte” na vore gekom het. By die analise van die gebeurtenisse van sy tyd sou Pius slegs die werk van God of die duiwel gesien het. Dit word gesien as 'n gebrek aan intelligensie wat saligverklaring onwenslik maak.

Die meeste kritiek was egter afkomstig van die Jode. Pius IX is deur baie Joodse organisasies gesien as die verteenwoordiger van die kerklike antisemitisme. Dit word veral aangetoon uit die Edgardo Mortara-saak, maar ook omdat hy die Jode uit die stad Rome na ghetto’s verdryf het en hulle beskryf het as “tjankend honde” wat hulle dringend moet bekeer. Opmerklik is dat die saak van Mortara nie juis getel het by die ondersoek na sy saligverklaring omdat dit volgens die Vatikaan in die tyd gewoonte was om Joodse kinders te doop en dan Katoliek op te voed. Edgardo Mortara se getuieverklaring is egter wel in die ondersoekproses gebruik. Mortara verklaar daarin dat hy hoop die pous sal gou heilig verklaar word en onderstreep dat die pous veel beteken het vir die Joodse gemeenskap.

Die spesifieke datum van saligverklaring, 3 September 2000, is ook swak gekies omdat dit saamgeval het met die viering van die Joodse kultuurdag in Europa. Verskillende Joodse organisasie het tereg gevrees dat die toenadering van die Vatikaan aan die Joodse gemeenskap hierdeur geskaad is.

Simpatisante van Pius IX beskrywe hom as 'n vriendelike en sjarmante man. Sy optrede teen vernuwing is toegeskryf aan sy verset teen antiklerikale en antireligieuse bewegings.

Op 3 September 2000 word Pius IX saam met Pous Johannes XXIII en drie ander kandidate, Tommaso Reggio, Guillaume Joseph Chaminade en Columba Marmion, salig verklaar. In sy boodskap tydens die plegtigheid beskrywe pous Johannes Paulus II die pontifikaat van Pius IX as 'n moeilike periode waarin Pius veel gely het om sy roeping te vervul. Pius is beskrywe as 'n lig tydens die konflikte van sy tyd.

Op 4 September verdedig die pous die besluit om Pius IX salig te verklaar. Hy benadruk dat die wêreld Pius nie verstaan het nie. Na aanvanklike goedkeuring aan die begin van sy pontifikaat het dit gou verander in beskuldigings, aanvalle en laster. Desondanks sou Pius altyd, ook teenoor sy vyande lankmoedig wees. Op 5 September 2000 voeg Pous Johannes Paulus II daaraan toe dat by kandidate vir saligverklaring nie so seer na die historiese keuses van die kandidaat gekyk word nie, maar veral na eienskappe wat vir gelowiges dien as voorbeeld.

Pius IX se feesdag is 7 Februarie.




Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="58528" url="https://af.wikipedia.org/wiki?curid=58528" title="Lys van kardinale aangestel deur Pous Pius IX">
Lys van kardinale aangestel deur Pous Pius IX

Pous Pius IX die 255ste pous van die Rooms-Katolieke Kerk van 1846 tot 1878 het 123 nuwe kardinale aangestel in 23 konsistories.


























</doc>
<doc id="58529" url="https://af.wikipedia.org/wiki?curid=58529" title="Lys van publikasies van Pous Pius IX">
Lys van publikasies van Pous Pius IX

Pous Pius IX die 255ste pous van die Rooms-Katolieke Kerk van 1846 tot 1878 het 38 ensiklieke en verskeie ander publikasies soos bulle, dekrete, briewe en konstitusies geskrywe.



</doc>
<doc id="58532" url="https://af.wikipedia.org/wiki?curid=58532" title="Xai-Xai">
Xai-Xai

Xai-Xai (uitgespreek /ˈʃaj ˈʃaj/ voorheen bekend as João Belo) is 'n kusstad in die Gaza-provinsie, in suidelike Mosambiek. Die stad lê sowat 200 km noordoos van Maputo.


</doc>
<doc id="58535" url="https://af.wikipedia.org/wiki?curid=58535" title="Lucas Cranach die Ouere">
Lucas Cranach die Ouere

Lucas Cranach die Ouere (* omstreeks 1475 in Kronach, Oberfranken; † 16 Oktober 1553 in Weimar) was een van die beduidendste Duitse skilders en grafiese kunstenaars van die Renaissance. Vanaf 1505 het hy as hofskilder aan die keurvorstelike Saksiese hof onder Frederik III, Johan van Sakse en Johan Frederik I gedien.

Naas 'n groot verskeidenheid altaarkunswerke en allegoriese skilderye het Cranach en sy medekunstenaars in sy ateljee ook talle portrette van sy werkgewers asook van die hervormers Martin Luther en Philipp Melanchthon. Die Cranach-ateljee, waar na ramings sowat 5 000 skilderye ontstaan het, is later deur sy gelyknamige seun Lucas Cranach die Jongere oorgeneem.


</doc>
<doc id="58536" url="https://af.wikipedia.org/wiki?curid=58536" title="Rafael Correa">
Rafael Correa

Rafael Vicente Correa Delgado (Spaans: [rafaˈel βiˈsente koˈre.a ðelˈɣaðo]; * 6 April 1963 in Guayaquil, Cantón Guayas, Ecuador) het tussen 15 Januarie 2007 en 24 Mei 2017 as president van Ecuador gedien. Buiten dit was hy die leier van die sosialistiese party "Alianza PAIS" (AP).



</doc>
<doc id="58538" url="https://af.wikipedia.org/wiki?curid=58538" title="Haida Gwaii">
Haida Gwaii

Die Haida Gwaii, vroeër Koningin Charlotte-eilande (Haida: "Haida Gwaii"; vroeër in Engels: "Queen Charlotte Islands") is 'n Kanadese argipel in die Stille Oseaan. Bestuurlik behoort die gebied tot die provinsie Brits-Columbië.

Die eilandegroep het 'n oppervlakte van 10 180 km² en daar woon ongeveer 3500 mense, waarvan die meeste Haida-Indiane en hulle nageslag is. Die argipel bestaan, naas die twee hoofeilande Grahameiland en Haida Gwaii, uit ongeveer 200 kleiner eilande. Hulle word van die Kanadese vasteland geskei deur die Straat Hecate.

Die argipel is vir die eerste keer in 1774 besoek deur Juan Pérez. Hy geland op die mees noordelike eiland Langara wat hy na die Spaanse vloot-offisier Juan de Lángara vernoem het. In 1778 besoek James Cook die eilande, in 1787 gevolg deur George Dixon. Hy vernoemde die eilande na sy skip die "Queen Charlotte", wat op haar beurt vernoem is na die Britse koningin Charlotte, vrou van koning George III. Op 3 Junie 2010 is die eilandegroep se naam amptelik na Haida Gwaii verander, hoewel hierdie naam in wese nuwer as die oorspronklike ou Engelse naam is.


</doc>
<doc id="58540" url="https://af.wikipedia.org/wiki?curid=58540" title="Draadvinvlindervis">
Draadvinvlindervis

Die Draadvinvlindervis ("Chaetodon auriga") is 'n vlindervis wat voorkom aan die ooskus van Suid-Afrika vanaf die Aliwal-bank tot by die Oman en ook die Rooisee. Die kleintjies is al by Mosselbaai gevind. In Engels staan die vis bekend as die "Threadfin butterflyfish".

Die vis is plat met 'n gryswit, chevron-gestreepte lyf en met 'n geel rugvin, anale vin en stert. Dit het ook 'n swart vlek oor die oog. Die volwassenes het ook 'n swart kol op die rugvin en die rugvin ontwikkel 'n verlengde draad wat verby die stertvin strek. Die vis bly in rots- en koraalriwwe en word 23 cm lank. Hulle kan in akwariums oorleef.





</doc>
<doc id="58541" url="https://af.wikipedia.org/wiki?curid=58541" title="Mocuba">
Mocuba

Mocuba is 'n dorp in die Zambezia-provinsie, in noordelike Mosambiek. Die dorp is op die oewer van die Licungorivier geleë.


</doc>
<doc id="58542" url="https://af.wikipedia.org/wiki?curid=58542" title="Kaïro Internasionale Lughawe">
Kaïro Internasionale Lughawe

Die Kaïro Internasionale Lughawe (IATA: CAI, ICAO: HECA) bedien Kaïro in Egipte en is die tweede grootste lughawe in Afrika na Johannesburg se O.R. Tambo Internasionale Lughawe en lê sowat 15 kilometer noordoos van die middestad. In 2010 het daar sowat 16.15 miljoen passasiers aangekom of vertrek.

Gedurende die Tweede Wêreldoorlog het die Amerikaanse Lugmag van die Verenigde State Payne Airfield gebou om die Geallieerde Magte te bedien, eerder as om die bestaande Almaza Lughawe (5 km hiervan geleë) oor te neem. Payne Airfield was 'n groot lugvrag- en passasierspil van die Amerikaanse lugvervoerkommandement, wat weswaarts verbind was met Benghazi-lughawe en Algierslughawe op die Noord-Afrikaanse roete en Dakarlughawe in Frans-Wes-Afrika.

Ander bestemmings waarna daar op die vervoerroetes gevlieg was, is RAF Habbaniya, Irak op die Kaïro-Karatsjiroete; Lidda-lughawe, Britse Palestina; Jeddah, Arabië, op die Sentraal-Afrikaanse roete Roberts Field, Liberië (1941–1943), en later na die oorlog beëindig is, Athene, Griekeland en na bestemmings in Europa. [4]

Toe die Amerikaanse magte die basis aan die einde van die oorlog ontruim het, het die Egiptiese Burgerlike Lugvaartowerheid die fasiliteit begin gebruik vir internasionale burgerlike lugvaart. In 1963 het Kaïro Internasionale Lughawe die ou Heliopolislughawe vervang, wat geleë was in die Hike-Step-gebied in die ooste van Kaïro.

Die lughawe het vier terminale, die derde (en grootste) is op 27 April 2009 geopen en die seisoenale vlugterminaal (vir Jeddapelgrims) het op 20 September 2011 geopen. Terminaal 2 is in April 2010 gesluit vir groot opknappingswerk aan die struktuur en fasiliteite van die gebou.


</doc>
<doc id="58548" url="https://af.wikipedia.org/wiki?curid=58548" title="Annaba">
Annaba

Annaba (Arabies: "عنابة", voorheen bekend as Bône) is 'n stad in die noordoostelike hoek van Algerië en die hoofstad van die Annaba-provinsie. Met sowat 260 duisend inwoners (2008) is Annaba die vierde grootste stad in die land.


</doc>
<doc id="58551" url="https://af.wikipedia.org/wiki?curid=58551" title="Tweestreepanemoonvis">
Tweestreepanemoonvis

Die Tweestreepanemoonvis ("Amphiprion allardi") is 'n vis wat hoofsaaklik aan die ooskus van Afrika voorkom vanaf Kenia tot by die Aliwal-bank. In Engels staan die vis bekend as die "Twobar anemonefish".

Die vis word tot 15 cm lank en kom voor in koraalriwwe. Die vis het 'n opvallende bruinswart lyf met oranjegeel vinne en twee wit tot blou vertikale strepe. Die vis is 'n gewilde akwariumvis. 

Die vis het 'n simbiotiese verhouding met die groot seeanemoon wat beide bevoordeel. Die giftige tentakels van die anemoon beskerm die vis teen roofvisse; op sy beurt kry die anemoon afvalkos. Die vis kan ook van geslag verander; dus is dit 'n hermafrodiet.





</doc>
<doc id="58552" url="https://af.wikipedia.org/wiki?curid=58552" title="Swartsaalbokvis">
Swartsaalbokvis

Die Swartsaalbokvis ("Parupeneus rubescens") is vis wat aan die suid- en ooskus van Suid-Afrika voorkom. Die vis is helderrooi tot pienk van kleur met 'n swart saal oor die stertvinsteel. Daar is ook 'n donker streep deur die oog en twee voeldrade op die ken. Die vis kom op sanderige bodems of seegrasbeddings voor. Die vis word tot 45 cm lank en weeg 2.9 kg. In Engels staan die vis bekend as "Blacksaddle goatfish".





</doc>
<doc id="58555" url="https://af.wikipedia.org/wiki?curid=58555" title="Bochum, Duitsland">
Bochum, Duitsland

Bochum (uitgespreek as [ˈboːxʊm]) is 'n stad in Noordryn-Wesfale in die weste van Duitsland, met 'n bevolking van 374 737 op 31 Desember 2010 en 'n oppervlakte van 145,46 km².


</doc>
<doc id="58559" url="https://af.wikipedia.org/wiki?curid=58559" title="Wuppertal">
Wuppertal

"Hierdie artikel handel oor die stad in Duitsland. Vir die Suid-Afrikaanse dorpie, sien gerus Wupperthal."

Wuppertal is 'n stad in Noordryn-Wesfale in die weste van Duitsland, met 'n bevolking van 349 470 op 31 Desember 2011 en 'n oppervlakte van 168,41 km². Die stad is op 1 Augustus 1929 uit die stede Elberfeld, Barmen, Ronsdorf, Cronenberg en Vohwinkel as "Barmen-Elberfeld" gestig en ná 'n referendum in 1930 in Wuppertal vernoem. Wuppertal is wêreldwyd bekend vir die "Wuppertaler Schwebebahn", wat op 1 Maart 1901 as "Einschienige Hängebahn System Eugen Langen" geopen is.


</doc>
<doc id="58562" url="https://af.wikipedia.org/wiki?curid=58562" title="Gestreepte galjoen">
Gestreepte galjoen

Die Gestreepte galjoen ("Dichistius multifasciatus") kom voor in die suid- en ooskus van Suid-Afrika en ook aan Madagaskar. In Engels staan die vis bekend as die "Banded galjoen". Die vis kan 'n lengte van tot 35 cm bereik en 1.7 kg swaar word. Die vis is bruin/swart met 15-20 bruin vertikale strepe en hou meer van die warmer waters. Kom voor in onstuimige rotsstrande.





</doc>
<doc id="58563" url="https://af.wikipedia.org/wiki?curid=58563" title="Eenkolvlindervis">
Eenkolvlindervis

Die Eenkolvlindervis ("Chaetodon interruptus") is vlindervis wat aan die ooskus van Suid-Afrika voorkom vanaf Port Alfred. Die vis word 20 cm groot. Die vis is geel met 'n groot swart kol op sy lyf en dun swart vertikale lyne oor die oog en stertvinsteel. Die vis kom voor in koraal- en rotsriwwe in water wat 10 – 90 m diep is. Hulle oorleef nie in akwariums nie. In Engels staan die vis bekend as die "Teardrop butterflyfish".





</doc>
<doc id="58564" url="https://af.wikipedia.org/wiki?curid=58564" title="Helsingin Sanomat">
Helsingin Sanomat

Helsingin Sanomat (afgelei van Fins "Helsingin" "van Helsinki" [genitief], "sanomat" "nuus") is die grootste en invloedrykste dagblad in Finland met 'n daaglikse sirkulasie van sowat 400 000. Die koerant word na raming deur meer as driekwart van die bevolking in die metropolitaanse gebied van Helsinki en 'n kwart van alle Finne gelees.
Die meerderheid lesers het op "Helsingin Sanomat" ingeteken sodat dié dagblad die meeste intekenaars van alle koerante het wat in die Nordiese lande uitgegee word. Met enkele uitsonderings (byvoorbeeld op die dag na Vappa of na die Midsomerfees) verskyn "Helsingin Sanomat" daagliks, op Vrydae saam met die bylae "Nyt" ("Nou") oor kuns en vermaak. Daarnaas is 'n televisiegids in "Nyt" beskikbaar. Op die eerste Sondag van elke maand verskyn die bylae "Kuukausiliite" met nuus- en fotoverslae van hoogstaande gehalte.

"Helsingin Sanomat" beskou homself as 'n onpartydige en onafhanklike dagblad. Dit is in 1889 as "Päivälehti" ("Dagblad") in die Finse hoofstad gestig en verskyn sedert 1904 onder die huidige titel. "Helsingin Sanomat" is van oudsher 'n familiebedryf wat deur die Erkko-familie, bekende Finse mediamagnate, beheer word. Die dagblad maak deel uit van hulle mediamaatskappy "Sanoma News" wat ook Finland se grootste poniekoerant, "Ilta-Sanomat", uitgee.



</doc>
<doc id="58567" url="https://af.wikipedia.org/wiki?curid=58567" title="Richard II van Engeland">
Richard II van Engeland

Richard II (6 Januarie 1367 – c. 14 Februarie 1400) was van 1377 tot met sy afsetting in 1399 koning van Engeland. Hy was die laaste koning van die Huis van Anjou. Hy was die seun van Eduard die Swart Prins en is gebore tydens die bewind van sy oupa, Eduard III. Op vierjarige ouderdom het hy die tweede aanspraakmaker op die troon geword ná die dood van sy ouer broer, Eduard van Angoulême. Met sy pa se dood in 1376 het hy die troonopvolger geword. Toe Eduard III die volgende jaar sterf, het Richard op tienjarige ouderdom koning geword.

Sy regente was sy ooms, Edmund, die Hertog van York, Thomas, die Hertog van Gloucester en Jan van Gent, die Hertog van Lancaster.

Richard het sommer gou te doen gekry met ’n opstand deur die boere oor ’n belastingkwessie. Hy het dit onderdruk en daar is verwag dat hy ’n goeie koning sou word.

In 1382, toe hy 15 was, het hy getrou met die 16-jarige Anna van Boheme, dogter van keiser Karel IV van die Heilige Romeinse Ryk. Sy is in 1394 sonder kinders oorlede.

Richard het slegte raadgewers gehad en het boonop aan depressie gely. Dié omstandighede, tesame met die bedreiging van ’n inval deur Frankryk, waarmee Engeland sedert 1337 in die Honderdjarige Oorlog betrokke was, het tot groot teenstand gelei. ’n Magstryd tussen Richard en sy ooms, wat deur die parlement gesteun is, is in 1388 in sy ooms se guns beslis. In 1389 het Richard hom uit die regentskap losgemaak en toenadering tot die parlement gesoek, waarna ’n periode van vrede gevolg het. In 1389 het Richard ’n wapenstilstand met Frankryk gesluit.

In 1396 het hy met Isabella van Valois, die dogter van Karel VI van Frankryk, getrou. Ook dié huwelik was kinderloos.

Die parlement wou invloed op die finansiële beleid gehad het. Richard het toe ’n nuwe parlement ingestel wat met sy beleid saamstem. Met die absolute mag in sy hande, het hy met ’n tydperk van terreur begin, wat gekenmerk is deur onderdrukking, doodsvonnisse en swaar belasting. Toe hy in 1399 ’n veldtog teen Ierland begin, het sy neef Hendrik Bolingbroke (die seun van Jan van Gent wat in 1398 verban is en latere koning Hendrik IV), teruggekeer. Hy het Richard op 30 September 1399 in die Londense Tower laat opsluit. Hy is daarna na ’n kasteel in York gebring, waar hy waarskynlik in 1400 vermoor is.


</doc>
<doc id="58568" url="https://af.wikipedia.org/wiki?curid=58568" title="Hendrik IV van Engeland">
Hendrik IV van Engeland

Hendrik IV (3 April 1366 – 20 Maart 1413) was van 1399 tot 1413 koning van Engeland. Hy was die negende koning van die Huis van Plantagenêt en het nes sy oupa ook aanspraak gemaak op die titel koning van Frankryk. Hy is in Bolingbroke-kasteel in Lincolnshire gebore, vandaar sy ander naam, Hendrik (van) Bolingbroke. Sy pa, Jan van Gent, die 1ste Hertog van Lancaster, was die derde seun van Eduard III, en een van die regente van Hendrik se neef, Richard II (vir wie Hendrik later van die troon gesit het). Hendrik se ma was Blanche, die erfgenaam van die talle Lancaster-landgoede. Hendrik IV is dus die eerste Engelse koning van die Lancaster-tak van die Plantagenêts, een van die twee familietakke wat in die Rose-oorlog betrokke was (die ander was die Huis van York).

In 1380 het hy met Maria de Bohun getrou. Hulle het ses kinders gehad:

Hendrik het ’n wisselvallige verhouding met koning Richard II gehad. Hulle was neefs en kindervriende, maar Hendrik het in 1377 deelgeneem aan ’n rebellie teen Richard. Richard het hom nie gestraf soos vir die ander baronne nie, maar hom ’n hertog gemaak.

In 1398 het Hendrik ’n opmerking gemaak wat deur Thomas de Mowbray, die 1ste Hertog van Norfolk, as verraad beskou is en die twee hertoë het ooreengekom op ’n tweegeveg. Richard het egter besluit om Hendrik te verban om verdere bloedvergieting te voorkom. Mowbray is ook lewenslank verban.

Jan van Gent is in 1399 oorlede. Sonder om te verduidelik hoekom, het Richard wetlike dokumente gekanselleer wat Hendrik sy pa se outomatiese erfgenaam sou maak. In plaas daarvan moes Hendrik vir Richard vra vir sy erfporsie. Terwyl Richard op ’n veldtog teen Ierland besig was, het Hendrik na Engeland teruggekeer. Hy het beslag gelê op grond van mense wat hom teengestaan het en genoeg mag en steun opgebou om homself as koning Hendrik IV van Engeland verklaar te kry. Hy het Richard in die Londense Tower laat opsluit en dié is later vermoedelik vermoor.

Hendrik het ’n groot deel van sy bewind bestee om homself teen komplotte, rebellies en sluipmoordpogings te beskerm. ’n Groot deel van sy sukses teen die rebellies was te danke aan die militêre vermoëns van sy seun, later Hendrik V van Engeland.

Die latere jare van Hendrik IV se bewind is gekenmerk deur ernstige gesondheidsprobleme. Hy het ’n verminkende velsiekte gehad, asook ernstige aanvalle van ’n ander siekte. Die laaste aanval was in Maart 1413. Historici gis al lank oor die aard van sy siektes: Die veltoestand kon melaatsheid of psoriase gewees het. Die ander aanvalle kon epilepsie of ’n hartsiekte gewees het. Hy is op 20 Maart in die huis van die ab van Westminster dood.



</doc>
<doc id="58570" url="https://af.wikipedia.org/wiki?curid=58570" title="Lakune (manuskripte)">
Lakune (manuskripte)

'n Lakune (van Latyn Lacuna) is 'n gaping in 'n manuskrip, inskrif, teks, skildery of musikale werk. 

Verwering, verval en ander skade aan ou manuskripte het dikwels lakunes ten gevolg—woorde, sinne, of hele frases is dikwels afwesig of onleesbaar. Palimpseste is besonder vatbaar daarvoor. Om die oorspronklike teks te herstel, moet die konteks in ag geneem word. In papirologie en tekskritiek kan dit lei tot kompeterende rekonstruksies en interpretasies. Gepubliseerde tekste wat lakunes bevat, merk dikwels die afdeling waar die teks ontbreek met 'n beletselteken in hakies. 

Byvoorbeeld, "Hierdie sin bevat 20 woorde, en […] selfstandige naamwoorde," of, "Eindelik het die weermag hul bestemming te […] bereik en kamp opgeslaan."


</doc>
<doc id="58573" url="https://af.wikipedia.org/wiki?curid=58573" title="Dubbelbandvlindervis">
Dubbelbandvlindervis

Die dubbelbandvlindervis ("Chaetodon marleyi") is 'n vlindervis wat aan die suid- en ooskus van Suid-Afrika voorkom en is endemies aan Suider-Afrika. Die vis word 20 cm groot. Dit is silwerwit met drie vertikale strepe oor sy lyf en kom voor in koraal- en rotsriwwe in water wat 1–120 m diep is, terwyl onvolwassenes in getypoele voorkom. In Engels staan die vis bekend as die "doublesah butterflyfish" en dit kan oorleef in akwariums wat koeler as 24 °C is. Dit word deur die IUBN geklassifiseer as 'n kwesbare spesie.





</doc>
<doc id="58575" url="https://af.wikipedia.org/wiki?curid=58575" title="Halfmaanvlindervis">
Halfmaanvlindervis

Die Halfmaanvlindervis ("Chaetodon lunula") is vlindervis wat aan die ooskus van Suid-Afrika voorkom tot by Port Alfred. Die vis word 25 cm groot. Die vis is geel met 'n swart streep oor die oë en 'n wit streep oor die voorkop. Die vis kom voor in koraal- en rotsriwwe. Die onvolwassenes het 'n swart kol op die rugvin en stertvinsteel. In Engels staan die vis bekend as die "Halfmoon butterflyfish" en kan in akwariums oorleef.





</doc>
<doc id="58576" url="https://af.wikipedia.org/wiki?curid=58576" title="Boerejode">
Boerejode

Die Boerejode (of Afrikanerjode) is die afstammelinge vanuit die Afrikanerdom en die Jodedom. Aan die begin van die 19de eeu, toe groter geloofsvryheid in Suid-Afrika bekendgestel is, het ’n klein getal Asjkenasiese Jode vanuit die Verenigde Koninkryk en Duitsland geëmigreer. Die eerste Suid-Afrikaanse Asjkenasiese gemeente is in 1841 gestig. Tussen die laat 19de eeu en 1930 het groot getalle uit Litaue en Letland na Suid-Afrika verhuis. Hul kultuur en bydrae het die karakter van die Suid-Afrikaanse gemeenskap verander.

Volgens die Suid-Afrikaanse Jodemuseum het “baie van die latere immigrante met niks anders as hul spitsvondigheid en ervaring hier aangekom nie. Die meeste was tydens hul aankoms nie Engels magtig nie. Dikwels sou hulle eers Afrikaans voor Engels aangeleer het. Hierdie huishoudings was veeltalig, in die sin dat die ouers Jiddisj en Afrikaans gepraat het, terwyl die kinders Engels op skool geleer het.”

Enkele woorde uit Jiddisj (soos "kugel", "schlep", "Schwarzer", "sjiksa" en "weisser") het in die Afrikaanse taal neerslag gevind, soos die Jiddisj-sprekende Suid-Afrikaanse Jode binne die gemeenskap geassimileer het en kruisbestuiwing tussen die twee tale plaasgevind het. Met verloop van tyd het die invloed van Jiddisj begin kwyn soos die Jode weggetrek het. Die Universiteit van Kaapstad se biblioteek van Joodse Studies het ’n omvattende versameling Suid-Afrikaanse boeke in Jiddisj, hoewel nie soseer wat betref die tydskrifte nie.





</doc>
<doc id="58577" url="https://af.wikipedia.org/wiki?curid=58577" title="Keiserengelvis">
Keiserengelvis

Die Keiserengelvis ("Pomacanthus imperator") is 'n vis wat aan die ooskus van Suid-Afrika voorkom. Die vis word 40 cm groot. Die volwassene vis het geel en blou strepe oor die lyf. Die onvolwassenes het blou en wit strepe op die kop wat uitkring in sirkels na agter. Die volwassenes kom voor in koraalriwwe en die onvolwassenes kom voor in getypoele.





</doc>
<doc id="58578" url="https://af.wikipedia.org/wiki?curid=58578" title="Ouvrou">
Ouvrou

Die Ouvrou ("Pomacanthus rhomboides") is vis wat aan die suid- en ooskus van Suid-Afrika voorkom. Die vis word 46 cm groot en 3 kg swaar. Die volwassene is dofbruin met die agterste gedeelte van die lyf blougrys en die lyf is oortrek met baie klein swart kolletjies. Die onvolwassenes is donkerblou, oortrek met geboë wit strepe. Die volwassenes kom voor in koraal- en rotsriwwe en die onvolwassenes kom voor in getypoele.





</doc>
<doc id="58579" url="https://af.wikipedia.org/wiki?curid=58579" title="Moorse afgod">
Moorse afgod

Die Moorse afgod ("Zanclus cornutus") is vis wat voorkom in die Indo-Pasifiese area en aan die ooskus van Afrika vanaf Kenia tot op die Aliwal-bank by KwaZulu-Natal. In Engels staan die vis bekend as "Moorish idol".

Die vis word 22 cm groot. Die volwassene het breë, swart strepe op 'n wit lyf met geel sye. Dit het 'n gepunte bek met 'n verlengde rugvin. Die volwassenes kom voor in koraal- en rotsriwwe.





</doc>
<doc id="58582" url="https://af.wikipedia.org/wiki?curid=58582" title="Dyrhólaey">
Dyrhólaey

Dyrhólaey (120 m bo seespieël), voorheen bekend as Cape Portland onder die Engelse seelui, is ’n klein tufsteen-skiereiland of kaap wat naby Vír í Myrdal aan die suidkus van Ysland geleë is. Dit was voorheen ’n eiland wat uit vulkaniese aktiwiteit ontstaan het; so ’n verskynsel staan onder die Yslanders bekend as “eyja”, wat “eiland” beteken.

Tans is dit nie meer ’n eiland nie, maar was wel vroeër tydens die kolonisering van Ysland. Met die laaste Ystydperk was Ysland geheel en al met ys oordek en is deur die geweldige druk letterlik die grond in gedruk. Met die ys wat verdwyn het, het die druk afgeneem en deur isostatiese kragte word Ysland weer al hoe hoër boontoe gedruk. Om hierdie rede was Dyrhólaey met die kolonisering nog ’n eiland, maar is vandag ’n krans.

Die uitsig van daarbo af is baie interessant: na die noordekant kan die gletser Mýrdalsjökul besigtig word. Aan die oostekant verrys swart lawasuile van die Reynisdranger uit die see, terwyl aan die beweste van die uitkykpunt, na Selfloss se kant, as die weer dit toelaat, die hele kuslyn besigtig kan word. Regvoor die skiereiland is ’n reusagtige swart lawaboog wat in die see staan. Vandaar die pleknaam, wat beteken: “heuweleiland met die deurgaatjie”.

In die somer broei die papegaaiduikers op die kranshange van Dyrhólaey. Sedert 1978 is dit as ’n bewarea verklaar. Daar word beweer dat die kunsvlieënier, Tomme Tailer, onderdeur Dyrhólaey se boog gevlieg het.

In 1910 is daar ’n vuurtoring op Dyrhólaey opgerig en is in 1927 vervang.


</doc>
<doc id="58583" url="https://af.wikipedia.org/wiki?curid=58583" title="Reuse-modderkrap">
Reuse-modderkrap

Die Reuse-modderkrap ("Scylla serrata") is 'n krap wat aan die suid- en ooskus van Suid-Afrika voorkom en is bruin tot groen van kleur. Dit is een van die grootste swemkrappe met groot knypers en spaanvormige agterpote. Dit kom voor in moddervlaktes van riviermondings. Die groot knypers kan skade veroorsaak. Die krap kan tot 30 cm breed word. Dit is ook eetbaar en gewild onder die fynproewers.



</doc>
<doc id="58584" url="https://af.wikipedia.org/wiki?curid=58584" title="Lys van vuurtorings en vuurskepe in Denemarke">
Lys van vuurtorings en vuurskepe in Denemarke

Hieronder is ’n lys van vuurtorings en vuurskepe in Denemarke:




</doc>
<doc id="58587" url="https://af.wikipedia.org/wiki?curid=58587" title="Swartmossel">
Swartmossel

Die swartmossel ("Choromytilus meridionalis") is tweekleppige skulpdier wat aan die wes- en suidkus van Suid-Afrika voorkom. Dit is swart van kleur en word blou as gevolg van erosie. Dit kom voor in rotsagtige gebiede in die tussengetysone. Die mossel word tot 15 cm lank. Dit is 'n gewilde seekosgereg. 



</doc>
<doc id="58589" url="https://af.wikipedia.org/wiki?curid=58589" title="Witmossel">
Witmossel

Die witmossel ("Donax serra") is tweekleppige skulpdier wat aan die ooskus en verder noord van Suid-Afrika voorkom. 

Die diertjie word tot 8.8 cm lank. Dit het 'n driehoekige vorm met dwarsriwwe oor die hele buitekant. Dit kom voor op sandstrande op die tussengetysone. Dit het 'n graafagtige voet wat dit gebruik om homself onder die sand in te grawe. 




</doc>
<doc id="58592" url="https://af.wikipedia.org/wiki?curid=58592" title="Biosfeerreservaat">
Biosfeerreservaat

'n Biosfeerreservaat is 'n modelgebied waarin volhoubare ontwikkeling in ekologiese, ekonomiese en sosiale opsig eksemplaries verwesenlik word en wat in die algemeen erkenning deur UNESCO geniet. Biosfeerreservate is in elk geval ook bewaringsgebiede waarin biodiversiteit as die hele spektrum van spesies, ekostelsels, hul funksies en genetiese hulpbronne beskerm word. Die spesifieke kenmerk van biosfeerreservate lê in die feit dat hierdie natuurbewaring veral daardeur gewaarborg word dat mense die gebied ekonomies mag ontgin.

Alle UNESCO-biosfeereservate is deel van 'n globale netwerk waarin kennis uitgeruil word, en hulle dien as uitgangspunte vir navorsing, die monitor van die omgewing en opvoeding. In 'n aantal lande word biosfeerreservate deur wetgewing gedefinieer en kan sodoende tydelik sonder erkenning deur UNESCO bestaan.

UNESCO se Internasionale Koördinasieraad vir die Mens en Biosfeer-program verleen die status van biosfeereservaat aan gebiede wat in 'n globale konteks as eksemplaries vir 'n unieke ekostelsel of 'n belangrike kultuurlandskap beskou word. 'n Voorvereiste vir die erkenning deur UNESCO is dat die bewoners van 'n biosfeerreservaat die konsep van volhoubare ontwikkeling ondersteun.

In Julie 2011 was daar 580 biosfeerreservate in 114 lande.


</doc>
<doc id="58594" url="https://af.wikipedia.org/wiki?curid=58594" title="Kaapse oester">
Kaapse oester

Die Kaapse oester ("Striostrea margaritacea") is oester wat in die suid- en ooskus van Suid-Afrika voorkom. Die oester is groot en swaar. Die onderste klep is koppievormig, met baie lae wat aan die rots vasheg. Die boonste klep is dun en plat. Die tweekleppige dier kom voor in die tussengetysone in rotsagtige gebiede. Dit is ook 'n gewilde gereg.



</doc>
<doc id="58595" url="https://af.wikipedia.org/wiki?curid=58595" title="Witgapermossel">
Witgapermossel

Die witgapermossel ("Mactra glabrata") is 'n tweekleppige diertjie wat aan die suid- en ooskus van Suid-Afrika voorkom. Die mossel word 11.4cm groot. Dit het 'n ovaalvormige skulp. Dit kom voor in rivierbeddings met fyn sand veral in areas waar die water sterk vloei. Die mossel begraaf hom ook onder die sand. Dit is ook 'n gewilde seekosgereg.




</doc>
<doc id="58596" url="https://af.wikipedia.org/wiki?curid=58596" title="Rooiaas">
Rooiaas

Rooiaas ("Pyura stolonifera") is 'n manteldier of sakpyp wat aan die hele Suid-Afrikaanse kus voorkom. 

"Pyura stolonifera" is 'n volop alleenstaande tussengetybewoner wat tot die klas Ascidiacea behoort. Dit is 'n pienk tot rooierige dier omhul in 'n dik, taai, leeragtige donkerbruin mantel met 'n verrimpelde bruin bedekking. Dit is gewoonlik dik oortrek met ander korsvormende organismes.

Die dier het twee suiers aan sy bokant wat gebruik word vir filtervoeding. Die een suier suig seewater in wat gefiltreer word in die dier en die afvalwater word dan deur die ander uitblaassuier uitgespuit. Dit het groot insuig- en uitblaassuiers met 'n effens geskulpte rand, gewoonlik naby aan mekaar geplaas. 

Dit kom voor in rotsagtige gebiede in die laagwatersone tot ten minste 10 m onderwater, waar dit tot meer as 15 cm in hoogte kan groei. Die beste manier om rooiaas op te spoor tussen rotse, is om op te let na die straaltjies water wat luglangs gespuit word wanneer 'n brander terugtrek see in.


</doc>
<doc id="58598" url="https://af.wikipedia.org/wiki?curid=58598" title="Dubrovnik">
Dubrovnik

Dubrovnik [ˈdubrɔ̞ːʋnik]; Latyns "Rausium", later "Ragusium"; Italiaans en Duits (verouderd) "Ragusa"; is 'n stad in 'n suidelike enklawe van Kroasië aan die Adriatiese Seekus.
Die stad is een van die belangrikste toeristebestemmings in die Adriatiese Seegebied, 'n seehawe, die setel van 'n Rooms-Katolieke biskop en die administratiewe sentrum van die distrik Dubrovnik-Neretva. Dubrovnik word vanweë sy kulturele betekenis dikwels ook "Pêrel van die Adria" en "Kroatiese Athene" genoem. Unesco het aan die historiese middestad in 1979 die status van wêrelderfenisgebied toegeken.

Die stad het sy ekonomiese welvaart van oudsher aan die seehandel te danke gehad. Sy handelsbetrekkinge het oor groot dele van Suidoos-Europa en die hele Middellandse Seegebied gestrek. As onafhanklike Republiek van Ragusa was Dubrovnik die enigste stadstaat in die oostelike Adriatiese See wat met Venesië meegeding het. Danksy sy welvaart en gesofistikeerde diplomasie het die stad 'n hoë beskawings- en ontwikkelingspeil bereik, veral gedurende die 15de en 16de eeu. Dubrovnik se Latynse leuse, "Libertas" ("Vryheid"), dateer van hierdie periode.

Alhoewel Dubrovnik reeds in die 1970's tot 'n gedemilitariseerde sone verklaar is om sy argitektuur en kunsskatte te beskerm, is die stad in 1991 ná die ontbinding van Joego-Slawië sewe maande lank deur Serwies-Montenegrynse magte beleër en gebombardeer.

Die stad het 'n leidende rol in die ontwikkeling van die Kroatiese taal en literatuur gespeel. 'n Groot aantal Kroatiese digters, kunstenaars, geleerdes, wiskundiges en natuurkundiges was boorlinge van Dubrovnik wat steeds as 'n kulturele sentrum van Kroasië fungeer. Die meerderheid van sy bevolking is met 88,4 persent Kroate. Daar is klein minderhede Serwiërs en Montenegryne, Bosniake, Albaniërs en Jode.



</doc>
<doc id="58605" url="https://af.wikipedia.org/wiki?curid=58605" title="Bloedwurm">
Bloedwurm

'n Bloedwurm ("Arenicola loveni") is 'n groot, bruin, wurm met 'n ballonagtige snoet wat in sandstrande, moddervlaktes en riviermondings by die see woon. Die dier is endemies aan Suid-Afrika en kom voor aan die hele Suid-Afrikaanse kuslyn. Dit het vertakte, rooi kieue met onopsigtelike borseltjies in die middel van die liggaam. Die diertjie kan 'bloei' indien beskadig want dit bevat hemoglobien. Dit is gewilde aas en word deur baie visse gevreet. 



</doc>
<doc id="58606" url="https://af.wikipedia.org/wiki?curid=58606" title="Beestekraal">
Beestekraal

Beestekraal is 'n nedersetting in Noordwes, Suid-Afrika. Die nedersetting het sy naam gekry van die Voortrekkers in 1837 toe Hendrik Potgieter en sy mense baie krale vir die vee van die swart stamme gevind het. Die nedersetting is net noord van die Rooikoppiesdam langs die Krokodilrivier.




</doc>
<doc id="58607" url="https://af.wikipedia.org/wiki?curid=58607" title="Wüstung">
Wüstung

Wüstung ("woesteny") is 'n Duitse vakterm uit die historiese geografie. Dit verwys na 'n nedersetting of landbougrond wat nog voor die begin van die Nuwe Tyd omstreeks 1500 deur sy bewoners verlate is en in verval geraak het, terwyl historiese dokumente, plekname, oorblyfsels in die grond of plaaslike mondelinge oorleweringe nog steeds van sy bestaan getuig.

Enkele argeologiese monumente soos kastele en bouvalle val nie in hierdie kategorie nie, net soos nedersettings wat reeds in die vroeë geskiedenis in verval geraak het of "Wüstungen" uit die antieke tydperk. Spookdorpe uit die moderne tydperk word eweneens nie as "Wüstungen" geklassifiseer nie aangesien hul geboue nog bestaan, al is hulle lankal verlate.

Tydperke, waartydens nedersettings as gevolg van 'n bevolkingsafname deur pesepidemieë, klimaatsveranderinge en die gepaardgaande landboukrisis of die stigting van nuwe stede of dorpe verlate is, word in die Duitse vaktaal "Wüstungsperioden" genoem. Tydperke, waartydens talle nedersettings in Sentraal-Europa vanweë 'n landboukrisis of pandemie verlate is, sluit veral die laat 8ste eeu, die begin van die 10de eeu, die periode tussen die laat 11de en die vroeë 13de eeu asook die laat 14de eeu in.


</doc>
<doc id="58608" url="https://af.wikipedia.org/wiki?curid=58608" title="Kasregister">
Kasregister

'n Kasregister is 'n meganiese of elektroniese toestel in 'n winkel wat geld hou en waarmee transaksies verreken word. Die kasregister se geldlaai maak gewoonlik outomaties na 'n transaksie oop om geld te stoor en aan kliënte kleingeld te bied. Kasregisters druk ook gewoonlik 'n strokie as bewys van aankope.


</doc>
<doc id="58609" url="https://af.wikipedia.org/wiki?curid=58609" title="Midrand">
Midrand

Midrand is 'n dorp wat ontwikkel het rondom Halfweghuis in Gauteng, Suid-Afrika. Halfweghuis is 'n dorpie wat veronderstel was om halfpad tussen Johannesburg en Pretoria te wees. Die dorp is weerskante van die N1 nasionale pad ontwikkel en die naam is afgelei van sy sentrale ligging in die Witwatersrand. 

Die dorp staan bekend as setel van die Pan-Afrikaparlement van die Afrika-unie.

Daar is 'n Gautreinstasie, met die Grand Central-lughawe en die bekende Kyalami-renbaan wat in die dorp geleë is. Die renbaan is in 1961 gebou op die plaas met dieselfde naam "Kya lami". Dit is 'n Zoeloe-frase wat "my huis" beteken.





</doc>
<doc id="58619" url="https://af.wikipedia.org/wiki?curid=58619" title="Rose-oorlog">
Rose-oorlog

Die Rose-oorlog of Oorlog van die Rose (Engels: "Wars of the Roses") was ’n reeks oorloë tussen twee dinastieë, dié van York en Lancaster, om die troon van Engeland. York en Lancaster was twee takke van die Huis van Plantagenêt en is deur onderskeidelik ’n wit en ’n rooi roos verteenwoordig. Die oorlog is sporadies tussen 1455 en 1485 geveg, hoewel gevegte ook voor en na dié tyd plaasgevind het. Die finale oorwinning is behaal deur ’n redelik verlangse Lancaster-aanspraakmaker, Hendrik Tudor, wat die laaste koning van York, Richard III, verslaan en met Eduard IV se dogter, Elizabeth van York, getrou het om die twee huise te verenig. Die Huis van Tudor het daarna 117 jaar lank oor Engeland en Wallis regeer.

Die naam Rose-oorlog verwys na die heraldiese wapens wat met die twee strydende huise verbind is: die Wit Roos van York en die Rooi Roos van Lancaster. Die naam is waarskynlik nie gebruik in die tyd van die oorlog nie. Dit is eers vanaf die 19de eeu algemeen gebruik ná die publikasie van "Anne of Geierstein" deur sir Walter Scott. Hy het die naam gebaseer op ’n toneel in William Shakespeare se toneelstuk "Hendrik VI Deel 1", waar ’n paar adellikes wit of rooi rose in ’n tuin pluk om hulle steun te wys aan óf die York- óf die Lancaster-faksie.

Die wit roos is wel soms tydens die oorlog gebruik, maar dis nie seker of die rooi roos ooit toe gebruik is nie. Hendrik VII het egter wel ’n wit en rooi roos in sy wapen opgeneem as simbool van die vereniging van die twee huise.

Die wedywering tussen die twee huise het begin met die omverwerping van Richard II se bewind in 1399 deur sy neef Hendrik Bolingbroke. Richard se regering was baie ongewild en Bolingbroke het uit bannelingskap teruggekeer, aanvanklik om sy titel Hertog van Lancaster op te eis. Met die steun van die meeste van die adellikes het Hendrik toe vir Richard van die troon gesit en is hy gekroon as Hendrik IV. Hy was die seun van Jan van Gent, die derde oudste seun van Eduard III, en daarom het hy nie ’n sterk aanspraak op die troon gehad nie. Die troon moes eintlik gegaan het aan die manlike afstammelinge van Lionel van Antwerpen, Eduard III se tweede oudste seun.

Binne ’n paar jaar nadat hy die bewind oorgeneem het, het Hendrik te doen gehad met verskeie rebellies in Wallis, Cheshire en Northumberland. Die opstande is onderdruk, maar met moeite.

Bolingbroke is in 1413 oorlede. Sy seun, Hendrik V, was ’n gewilde heerser en het verskeie suksesse behaal in die Honderdjarige Oorlog teen Frankryk. In 1422 is Hendrik V onverwags oorlede en is hy opgevolg deur sy enigste seun, Hendrik VI, wat net nege maande oud was. Sy aanspraak op die troon is teengestaan deur Richard, Hertog van York, ’n afstammeling van Lionel van Antwerpen. Richard, wat verskeie belangrike staatsampte beklee het, het vasgesit met prominente Lancasters aan die hof en later met Hendrik VI se koningin, Margaret van Anjou.

Toe Hendrik VI, wat dikwels tekens van ’n geestesiekte getoon het, se bewind baie ongewild word en Hendrik V se drie broers geen wettige erfgename kry nie, het Richard van York se aanspraak op die troon al hoe sterker geword.

Hoewel minder ernstige botsings voorheen plaasgevind het tussen die ondersteuners van York en Lancaster, het die eerste openlike gevegte in 1455 uitgebreek met die Eerste Slag van St. Albans. Richard van York het met ’n klein mag na Londen opgeruk, skynbaar om ontslae te raak van Hendrik VI se "swak raadgewers". Hy is op 22 Mei 1455 noord van Londen deur Hendrik se leër ontmoet. ’n Relatief klein geveg het gevolg, maar verskeie vooraanstaande Lancasters sterf. Richard is toe as protektor van Engeland aangestel.

Die Lancasters het ’n dodelike stryd teen Richard voortgesit. Hoewel vrede vir ’n rukkie gesluit is, is die Lancasters deur Margaret van Anjou aangevuur om York se invloed teen te staan.
Gewelddadige gevegte het weer in 1459 uitgebreek. York en sy ondersteuners moes uit die land vlug, maar een van sy vurigste ondersteuners, Richard Neville, die 16de Graaf van Warwick, het Engeland vanaf Calais binnegeval en Hendrik gevange geneem by die Slag van Northampton. York het na die land teruggekeer en weer protektor van Engeland geword, maar is afgeraai om aanspraak op die troon te maak.

Margaret en die Lancasters het in die noorde van die land ’n mag op die been gebring en toe York noordwaarts opruk om hulle te onderdruk, het hy en sy tweede oudste seun, Edmund, in Desember 1460 gesterf in die Slag van Wakefield.

Die Lancaster-leër het suidwaarts beweeg en Hendrik vrygelaat met die Tweede Slag van St. Albans, maar kon nie Londen beset nie. Hulle het daarna na die noorde teruggetrek. York se oudste seun, Eduard, die Graaf van March, is verklaar tot koning Eduard IV en dus die eerste koning van die Huis van York. Hy het teen die Lancasters opgeruk en in Maart 1461 ’n klinkende oorwinning behaal met die Slag van Towton.

Nadat opstande deur die Lancasters in 1464 in die noorde onderdruk is en Hendrik weer gevange geneem is, het Eduard vasgesit met sy grootste ondersteuners en raadgewer, die Graaf van Warwick (bekend as die "Kingmaker"), en vyande gemaak onder sy vriende en selfs familie deur die opkomende familie van sy koningin, Elizabeth Woodville, met wie hy in die geheim getrou het, te bevoordeel.

Warwick het eers probeer om Eduard te vervang met sy jonger broer, George, die Hertog van Clarence, en toe om Hendrik VI weer op die troon te sit. Dit gelei tot twee jaar van vinnige veranderinge, voordat Eduard IV weer oorwinnings behaal het by die Slag van Barnet (April 1471), waar Warwick gesterf het, en die Slag van Tewkesbury (Mei 1471), waar Margaret en Hendrik VI se seun en die Lancaster-erfgenaam, Eduard die Prins van Wallis, ná die geveg tereggestel is. Hendrik is ’n paar dae later in die Londense Tower tereggestel en so is die Lancasters se direkte lyn van opvolging uitgewis.

’n Tydperk van relatiewe vrede het gevolg, maar Eduard IV is skielik in 1483 oorlede. Sy oorlewende broer, Richard van Gloucester, het eers gekeer dat die ongewilde Woodville-familie van Eduard se weduwee deel het in die regering van Eduard se minderjarige seun, Eduard V, en toe self die bewind oorgeneem onder die dekmantel van twyfel oor die wettigheid van Eduard IV se huwelik. Hy het die twaalfjarige Eduard en sy jonger broer, Richard, in die Londense Tower laat opsluit, waarna hulle verdwyn het. Hulle is waarskynlik vermoor.

Teenstand teen Richard se bewind het in die suide begin toe die Hertog van Buckingham (wat gehelp het om Richard op die troon te kry en self ’n klein aanspraak op die troon gehad het), op 18 Oktober 1483 ’n opstand begin het in ’n poging om Hendrik Tudor, die Lancaster-erfgenaam, op die troon te sit. Hendrik het die Lancaster-erfgenaam geword met die dood van Hendrik VI en sy seun in 1471. Hendrik se pa, Edmund Tudor, die 1ste Graaf van Richmond, was die halfbroer van Hendrik VI, maar sy aanspraak op die troon kom deur sy ma, lady Margaret Beaufort. Sy was ’n afstammeling van Jan Beaufort, die 1ste Graaf van Somerset, wat ’n seun van Jan van Gent en dus ’n kleinseun van Eduard III was.

Buckingham se opstand het misluk, maar dit was nie die einde van die sameswerings teen Richard nie. Sy vrou en elfjarige seun se dood het ook ’n skadu gewerp op die Yorks se volgehoue aanspraak op die troon.
Baie van Buckingham se verslane ondersteuners het by Hendrik Tudor aangesluit. Hendrik het later na Frankryk gevlug, waar hy ’n skuilplek en hulp gekry het. Oortuig daarvan dat baie mense in Engeland hom sou steun, het hy op 1 Augustus 1485 met ’n mag van huursoldate en bannelinge na Engeland vertrek. In Wallis het hy baie ondersteuners gekry en Richard III verslaan met die Slag van Bosworth. Richard is gedood en Hendrik is gekroon as Hendrik VII, die eerste koning van die Huis van Tudor. Hy het getrou met Elizabeth van York, die dogter van Eduard IV, om die twee huise te verenig. Hy het as wapen die Wit Roos van York en die Rooi Roos van Lancaster saamgevoeg as simbool van die vereniging.

Opstande deur York-ondersteuners is weer in 1487 voortgesit en dit het gelei tot die laaste gevegte in die stryd. Hoewel die meeste van Richard III se oorlewende afstammelinge in die tronk was, het sporadiese rebellies aangehou tot in 1497 toe Perkin Warbeck, wat beweer het hy is Richard, die jonger broer van Eduard V wat saam met hom in die Londense Tower opgesluit is, gevange geneem en later tereggestel is.

Die individue in die stamboom word aangedui met rooi raampies vir die Lancaster-ondersteuners en blou raampies vir die Yorkiste. (Die "Kingmaker", wat van lojaliteit verander het, het ’n pers raampie.)




</doc>
<doc id="58621" url="https://af.wikipedia.org/wiki?curid=58621" title="Jan van Gent">
Jan van Gent

Jan van Gent (Engels: John of Gaunt; 6 Maart 1340 – 3 Februarie 1399), die 1ste Hertog van Lancaster, was ’n lid van die Huis van Plantagenêt, die derde oorlewende seun van koning Eduard III van Engeland. Hy kry sy naam van sy geboorteplek, Gent in België.

As die jonger broer van Eduard die Swart Prins het hy groot invloed uitgeoefen op die Engelse troon tydens die bewind van Eduard se seun, Richard II, terwyl dié minderjarig was.

Die Huis van Lancaster, Jan se wettige manlike erfgename by sy eerste vrou, sluit in konings Hendrik IV, Hendrik V en Hendrik VI. Afstammelinge van sy buite-egtelike kinders (hulle is later wettig verklaar) by sy latere derde vrou, Katharina Swynford, sluit in Eduard IV, Richard III, Hendrik VII en Johanna Beaufort, koningin van Skotland, van wie alle Skotse monarge sedert 1437 afstam, asook van 1603 tot vandag die monarge van Engeland, Groot-Brittanje en die Verenigde Koninkryk. Die voorafgaande koningshuise sedert 1399 – dié van Lancaster, York en Tudor – was afstammelinge van Jan deur onderskeidelik Hendrik Bolingbroke, Johanna Beaufort en Jan Beaufort.




</doc>
<doc id="58624" url="https://af.wikipedia.org/wiki?curid=58624" title="Strict Baptists">
Strict Baptists

Die Strict Baptists is 'n Baptistiese kerkverband wat bestaan uit 120 kerke waarvan die meeste in Engeland geleë is. Strict Baptists geloof in die Calvinistiese uitleg van die verlossing door Jesus Christus.



</doc>
<doc id="58626" url="https://af.wikipedia.org/wiki?curid=58626" title="Free Presbyterian Church of Scotland">
Free Presbyterian Church of Scotland

Die Free Presbyterian Church of Scotland is 'n kerkverband wat bestaan uit 61 kerke waarvan die meeste in Skotland geleë is. 



</doc>
<doc id="58630" url="https://af.wikipedia.org/wiki?curid=58630" title="Herefordshire">
Herefordshire

Herefordshire (uitgespreek /ˈhɛrɨfərdʃər/) is 'n graafskap in westelike Engeland, in die Verenigde Koninkryk. Die graafskap sluit in die stede en dorpe van Hereford, Leominster en Ledbury. 

Herefordshire het 'n geskatte bevolking van 191 000 in 2017 gehad en is dus die 45ste grootste graafskap in die land.



</doc>
<doc id="58631" url="https://af.wikipedia.org/wiki?curid=58631" title="Hertfordshire">
Hertfordshire

Hertfordshire (uitgespreek /ˈhɑrtfərdʃɪər/ of /ˈhɑrfərdʃər/) is 'n graafskap in Engeland, in die Verenigde Koninkryk. Die graafskap sluit in die stede en dorpe van Hertford, Watford, Hemel Hempstead en Stevenage. 

Hertfordshire het 'n geskatte bevolking van 1 180 900 in 2017 gehad en is dus die 36ste grootste graafskap in die land.



</doc>
<doc id="58632" url="https://af.wikipedia.org/wiki?curid=58632" title="Huis van Lancaster">
Huis van Lancaster

Die Huis van Lancaster was ’n tak van die Engelse koningshuis van Plantagenêt. Dit was een van die strydende faksies in die 15de-eeuse Rose-oorlog, ’n burgeroorlog om die troon. Drie Engelse konings was van dié huis: Hendrik IV (1399–1413), Hendrik V (1413–1422) en Hendrik VI (1422–1461 en 1470–1471).

Die Huis van Lancaster stam af van Eduard III se derde oorlewende seun, Jan van Gent. Hy het getrou met die erfgenaam van verskeie landgoede, Blanche van Lancaster, en so het Gent die grootste grondeienaar in Engeland geword naas die koning. Richard II het egter ná Gent se dood in 1399 op sy grond beslag gelê. Gent se verbanne seun en erfgenaam, Hendrik (van) Bolingbroke, het later dieselfde jaar na Engeland teruggekeer om sy erfporsie op te eis. Hy het egter eindelik die bewind van die ongewilde Richard omvergewerp en is gekroon as Hendrik IV. So het hy die afstammelinge van Eduard III se tweede seun, Lionel van Antwerpen, omseil wat toe die opponerende Huis van York geword het.

Hendrik IV is in 1413 deur sy seun, Hendrik V, en in 1422 deur sy kleinseun, Hendrik VI, opgevolg.

Hendrik VI was ’n swak koning en het met tye tekens van ’n geestesiekte getoon. Hy is in 1461 deur sy neef Eduard van York gevange geneem en dié het homself verklaar tot Eduard IV, die eerste koning van die Huis van York.

Hendrik het teruggeveg en in 1470 weer aan die bewind gekom, maar sowat ses maande later is hy weer deur Eduard IV van die troon gedwing.



</doc>
<doc id="58633" url="https://af.wikipedia.org/wiki?curid=58633" title="Batna">
Batna

Batna (Arabies: "باتنة") is 'n stad in noordoostelike Algerië en hoofstad van die Batna-provinsie. Met sowat 247 duisend inwoners (1998) is dit die vyfde grootste stad in die land.


</doc>
<doc id="58634" url="https://af.wikipedia.org/wiki?curid=58634" title="AFC">
AFC

AFC is die Asiatiese Sokkerkonfederasie (Engels: "Asian Football Confederation"). AFC is een van FIFA se ses kontinentale konfederasies. Die konfederasie is op 8 Mei 1954 gestig en hulle hoofkantoor is in Kuala Lumpur, Maleisië, geleë. Die amptelike taal is Engels en sedert 2013 is Salman Al-Khalifa die president van die AFC.

Australië is vanaf 1 Januarie 2006 die 46ste lid van die AFC. Voor dit was hulle deel van OFC (die Oseaniese Sokkerkonfederasie) gewees. Israel is in 1974 weens die Arabies-Israeliese konflik uitgesluit en het in 1994 by UEFA, die Unie van Europese Voetbal-assosiasies, aangesluit. Kasakstan breek in 2002 weg en sluit by UEFA aan. Nieu-Seeland was tot 1964 lid van die AFC, maar het in 1966 stigtingslid van die OFC geword.



</doc>
<doc id="58637" url="https://af.wikipedia.org/wiki?curid=58637" title="Poets">
Poets

'n Poets (Engels: "hoax") is 'n grap of streek wat getrek word. Dit kan verskeie vorme aanneem, soos: roemers wat versprei word, gefabriseerde inligting waarmee mense op April-gekkedag vir die gek gehou word en bedrieglike e-posse wat valshede op die Internet versprei.

Die gevolge van 'n poets kan wissel van minder ernstig ('n grap) tot algemene paniek en skadelike optrede deur persone wat geteiken word. Die ernstige gevalle kan die aanhitser van 'n poets selfs strafregtelik vervolg word.

Poetse is veral algemeen op die Internet waar disinformasie maklik aan honderde persone op 'n keer gestuur kan word. Van die algemene voorbeelde sluit in e-posse wat aandui dat die ontvanger miljoene rande gewen het, gekies is om 'n eregraad te ontvang, of dat geld van sy rekening verhaal is. Die doel van die e-posse is dikwels om die persoon se e-pos en ander persoonlike inligting te bevestig of 'n virus te versprei. In ekstreme gevalle kan persone selfs oorreed word om hulle wagwoorde, kredietkaartnommers en ander sensitiewe inligting vir die pleeg van bedrog te bekom.

In 2003 het verskeie Sjinese en Suid-Koreaanse webwerwe beweer dat CNN gerapporteer het dat Bill Gates, die stigter van Microsoft, vermoor is. Die gevolg was dat die Suid-Koreaanse aandelemark met 1,5% geval het.

Die e-pos het aangedui dat Bill Gates se geld verdeel gaan word en dat almal wat op die e-pos reageer 'n duisend euro sal ontvang. Die e-pos lyk eg en dui ook aan dat sommige mense (na bewering) reeds geld ontvang het.


</doc>
<doc id="58639" url="https://af.wikipedia.org/wiki?curid=58639" title="Voorsetsel">
Voorsetsel

'n Voorsetsel (of preposisie) is 'n woordsoort wat gebruik word om posisie of die verband tussen verskillende elemente aan te dui. Voorbeelde van voorsetsels is:

As voorsetsels alleen staan, het dit geen betekenis nie.


Samestellings word vas geskryf: 
beenaf, bekaf, dagin en daguit, padlangs, raadop, stroomaf.
Ons het met die kus langs getoer.
Hulle het teen die berg op gestap.
andersom, langsaan, regaf, voluit, vooroor.

Ek het die kursus aangebied. 
As ek agterkom dat jy kul, kry jy nul. 
Jy moet jou kos opeet.

Hulle het hieraan/daaraan gedink.
Tot hiertoe en nie verder nie.
Waarheen gaan ons nou?

Afrikaanse woordelys en spelreëls, 2017. Kaapstad: Pharos


</doc>
<doc id="58645" url="https://af.wikipedia.org/wiki?curid=58645" title="Versamelnaam">
Versamelnaam

'n Versamelnaam of versamelwoord is 'n selfstandige naamwoord wat 'n versameling dinge van dieselfde soort aandui. Hoewel versamelwoorde na 'n versameling of groepering verwys, is hulle almal enkelvoude.

Enkele voorbeelde ter illustrasie (die versamelnaam word in vetdruk aangedui):

Voorbeelde van versamelname:



</doc>
<doc id="58646" url="https://af.wikipedia.org/wiki?curid=58646" title="Bloemhoekdam">
Bloemhoekdam

Die Bloemhoekdam is geleë in die Noord-Vrystaat, Suid-Afrika. Die dam is net oos van Kroonstad. Die dam voorsien water aan Kroonstad. Die dam is gedurende 1976 voltooi en die wal is 26m hoog.



</doc>
<doc id="58649" url="https://af.wikipedia.org/wiki?curid=58649" title="Siener in die suburbs (1973)">
Siener in die suburbs (1973)

Siener in die suburbs is 'n Afrikaanse drama wat in 1971 deur PG du Plessis geskryf is. Die drama het, saam met sy debuutboek, Die nag van Legio aan hom die Hertzogprys in 1972 besorg. Die drama word op verskeie kere opgevoer en is ook as draaiboek vir die gelyknamige rolprent gebruik.

Die rolprent is 'n drama. Dit het geen ouderdomsperk nie, maar ouerleiding word aanbeveel.


Die stuk speel af in 'n armoedige suidelike voorstad van Johannesburg. Jakes is die "zef" ou wat 'n ma soek vir sy laaitie. Tiemie, die ma, wil egter niks hiervan weet nie. Sy wil wegkom uit die "suburbs", met 'n ryk man trou en "van geweet wees". Haar broer, Tjokkie is die siener wat onder meer "sien" hoe 'n ander man as Jakes haar swanger maak. Natuurlik met rampspoedige gevolge.



</doc>
<doc id="58653" url="https://af.wikipedia.org/wiki?curid=58653" title="Jan Spies">
Jan Spies

Jan Spies (1936–1996) was 'n besonder gewilde storieverteller en skrywer. Hy was saam met PG du Plessis die aanbieder van die gewilde televisieprogram "Spies en Plessie – met permissie", waardeur hy nie net self volksbesit geword het nie, maar ook persoonlikhede soos Tolla van der Merwe, Koos Meyer, Danny Pretorius, Nico Nel en Pyp de Villiers landwye bekendheid verwerf het.

Johannes Petrus Spies is op 30 Junie 1936 op die plaas Sekretarispan in die distrik Mariental in Suidwes-Afrika as die oudste van drie kinders gebore. Hy het twee jonger susters. Sy pa is oorspronklik van Standerton en sy ma van Willowmore in Suid-Afrika. Sy ouers emigreer na Suidwes-Afrika na die Eerste Wêreldoorlog en nadat Suid-Afrika die administrasie van Suidwes-Afrika oorgeneem het. Hier kry hulle volgens die destydse skema goedkoop grond van die regering om te boer. Tot en met standerd vier gaan hy skool op die plaasskool by Stampriet, wat hoofsaaklik daarop gemik was om die kinders landbou-opleiding te gee. Hy voltooi sy laerskoolloopbaan in Windhoek en matrikuleer in 1955 aan die Hoërskool Windhoek. Daarna studeer hy eers Teologie maar later Letterkunde aan die Universiteit van Pretoria, waar hy in 1959 redakteur is van die studenteblad "Die Perdeby" en ook op die studenteraad dien. Op 'n Afrikaanse Studentebond Kunsfees behaal hy 'n eerste prys as landskapskilder en in 1961 verower hy die Wolnit-trofee as redenaar. Hy behaal 'n B.A.-graad en 'n B.A. Honneurs-graad. Na sy honneursgraad registreer hy by die Transvaalse Onderwysdepartement as onderwyser. In 1962 verwerf hy dan die M.A.-graad in die Afrikaanse letterkunde met 'n verhandeling oor "'n Stilistiese analise van ‘Ringdans van die hamerkoppe’ van D.J. Opperman". Hy is in 1961 getroud met Beatrice, vir wie hy reeds in standerd agt op hoërskool ontmoet, en hulle het twee seuns, Barend en Willem.

Terwyl hy nog studeer werk hy eers by die studentekafee vir sakgeld en dan word hy aangestel as studente-assistent. Daarna werk hy vir anderhalfjaar by die Departement van Mynwese. Van April 1963 af is hy dosent in Afrikaans aan die Transvaal Training Institute for Indian Teachers in Fordsburg en hy behaal in hierdie tydperk sy Hoër Onderwysdiploma aan die Johannesburg College of Education. Van Januarie 1970 tot Junie 1977 is hy betrokke as dosent by die Randse Afrikaanse Universiteit. Hier behaal hy in 1974 sy doktorsgraad onder leiding van professor F.I.J. van Rensburg met 'n proefskrif oor "Die motiewe van" "ondergang en verlossing in die poësie van D.J. Opperman". In 1974 word hy bevorder tot senior lektor. Hy word sedert 1974 landswyd bekend met sy donkie-stories en later algemene stories wat oor die oggendprogram "Monitor" van die Afrikaanse Radiodiens van die SAUK uitgesaai word. Later neem hy saam met P.G. du Plessis ook deel aan die gewilde televisieprogram "Spies en Plessie".

Van sy studentejare af is hy 'n uitgesproke teenstander van apartheid en wanneer die grondwetlike onderhandelings vir onafhanklikheid in Namibië momentum kry, verhuis hy in 1977 weer terug na sy geboorteland, waar hy deeltyds boer op sy plaas Swartberg naby Usakos. Hy word dan redakteur van die nuwe koerant "Die Republikein", wat die politieke party die Demokratiese Turnhalle-Alliansie met Dirk Mudge as leier steun. In 1986 tree hy af as redakteur, maar is tot sy dood steeds betrokke by die koerant as beleidsredakteur, terwyl hy ook as direkteur op die raad van die Republikeinse Pers in Windhoek dien.

Spies is 'n denker wat kontak behou met die grond en handewerk. Sy hande staan vir niks verkeerds nie en hy doen feitlik alles self op die plaas waar die gesin bly: verf, bou, pleister, dakke opsit, sweis, noem maar op. Ook sy kop staan vir niks verkeerds nie: Hy is 'n suksesvolle dosent, boer, storieverteller, letterkundige, radio- en televisiepersoonlikheid en koerantredakteur. Hy het 'n intense belangstelling in verskeie vakgebiede, waaroor hy op insiggewende wyse vir sy koerant skryf: sterrekunde, paleontologie, mitologie en teologie.

In die jare kort voor sy dood is hy in 'n aantal ongelukke betrokke. In 1994 is hy in 'n motorongeluk betrokke toe hy naby die plaas 'n koedoe raakry. Kort daarna is hy op die plaas besig om bokke te dip, toe hy sy balans verloor en kop onderstebo bo-oor die dipgat val en erg gekneus is en 'n breuk aan sy ysbeen opdoen. In April 1995 breek die stellasie waarmee hy volstruise op 'n bakkie laai en hy breek sy arm wanneer hy saam met 'n volstruis daar afval. Spies is op 4 Januarie 1996 in Windhoek oorlede aan veelvuldige orgaanversaking, drie weke nadat hy baie ernstig in 'n motorongeluk beseer is.

Hy maak sy debuut as skrywer met die digbundel "Voetvolk". Die bundel word opgedra aan Mervyn Kahn, sy grootste vriend aan die Indiërkollege. In die titel word 'n skare gewone mense asook 'n leër gesuggereer, maar dan een wat nie moet skiet nie, maar skryf. Die gedigte in hierdie bundel is verwant aan volksverse, maar ten spyte van raakpunte aan hierdie vorm in die spel met woorde en skryfwyse, die erotiese boertigheid en neologismes, word hier met 'n eie stem gepraat en 'n eie boodskap gebring. Sosiale en politieke kritiek word gelewer en daar word besin oor die kunsteorie, terwyl die meer aardse soos donkies, die barre wêreld van Suidwes-Afrika en sy mense ook aan die bod kom. Ook die religieuse word betrek, met besinning oor die reddingskrag van die evangelie wat geperverteer geraak het en so sy krag verloor het. "Begrafnis op Saterdag" beeld die parallelle gebeurtenisse van 'n begrafnis en 'n rugbywedstryd uit, waar strafskop ook op die dood dui. Van sy gedigte verskyn in die letterkundige tydskrif "Standpunte". Die sangeres Arina de Witt toonset van sy gedigte en gee dit uit op die CD "Arina de Witt sing Jan Spies", wat in 2005 uitgereik word. Sy gedigte word in verskeie versamelbundels opgeneem, insluitende "Groot verseboek", "Die Afrikaanse poësie in 'n duisend en enkele gedigte", "Voorspraak" en "Miskien sal ek die wingerd prys".

Sy stories wat hy oor die Monitor-program op radio en op televisie en by ander geleenthede vertel word gekeur en saamgebundel in vier bundels, "Pilatus tot molshoop", "Poort deur die koue", "Profeet met kondensmelk" en "Pille vir servette". Hierdie stories is deur die bank gevul met humor en 'n suiwer gevoel vir die juiste uitdrukking in die streektaal, terwyl dit telkens die algemeen-menslike reflekteer, ongeag of die verhaal te doen het met die hede of verlede. 

"Pilatus tot molshoop" bevat onder andere die verhale "Van Duiwel Pontius na Dominee Pilatus" en "'n Berg is nie 'n molshoop nie", waarvandaan die bundel sy naam kry. In die eerste help ouderling Piet in sy droom eindelik eerder vir die dominee as vir die duiwel, waarna die duiwel hom uit pure moedeloosheid hel toe stuur. Die mannetjie van die Landbou-departement loop in die tweede verhaal sy rieme styf met sy uitvinding om molle uit te roei, omdat hy nie verstaan nie dat molle slegs in stilte gevang kan word en afgeskrik raak deur geluid, al is dit nou watter mooi musiek. Eie aan sommige van die vermaaklike vertellings is die oordrywing, wat met weergawe van oorvloedige detail 'n indruk van realisme skep, totdat die slot aandui in hoe verre mens om die bos gelei is. Daar is ook 'n paar verhale oor petaljes met motors, soos die Ford wat vir sy baas in die beeskraal gaan wegkruip en 'n ander Ford wat een nag 'n engel plaas toe bring. "Van Duiwel Pontius na Dominee Pilatus" word deur Abraham H. de Vries in "Die Afrikaanse kortverhaalboek" opgeneem. 

"Poort deur die koue" se titelverhaal vertel hoe die polisieman en die Roomse priester mekaar met die hulp van 'n halwe bottel brandewyn in 'n koue nag beter leer ken en verstaan. In "'n Emmer tanne vir 'n hospitaal holbekke" maak 'n jong verpleegster 'n plan met die skoonmaak van die oumense se valstande wat in stede van minder baie meer werk tot gevolg het. Daar is ook "Die kwaai oorlidde ounôi", waar 'n bobbejaan in die plek van die afgestorwe boervrou kom spook. Weereens is die verhale eerder bedoel vir luister as lees, maar bly die genot van fyn sêdinge en volkse stories by die lees nie uit nie. 

"Profeet met kondensmelk" se titelverhaal het die eerste Afrikaanse Bybel in 1933 se koms as tema, waar die dominee weke lank geoefen het dat die kinders elkeen 'n Bybelboek sal voorstel en met so 'n serp dan sy plek op die verhoog inneem, van Genesis tot Openbaring. Die seun wat Habakuk moet voorstel, hou nie van sy naam nie en is bang dat hy gespot sal word en wil dan die aand net voor die plegtigheid ruil, met 'n blik kondensmelk op die koop toe. So verander die kinders van naam, maar behou nog die ingestudeerde volgorde, sodat die nuwe Bybel voorgestel word as 'n deurmekaar affêre. In "Pape se plan" haal die magistraat se sondes hom in en kan Pape sy seun Kolie loskry van die aanklag van onwettige gemsbokskietery. Die duiwel kom in "Verslae Satan" sy moses teë wanneer 'n boervrou hom op sy plek sit. Hierdie bundels stories word afgesluit met die versameling in "Pille vir servette". Hierdie verhale is ook geskryf in die gemoedelike geselstrant van die rasegte ou Boer van vanmelewe se dae, met 'n manier van dinge sê wat dit in beeld omskep. "'n Slagveld" is 'n storie uit die Anglo-Boereoorlog, toe 'n kommando nadat hulle lank niks gehad het om te eet nie, 'n klomp varkvleis en rou grondbone in die hande kry. Dit het hulle die aand verslind, maar hulle hou nie rekening met die uitwerking daarvan op hulle spysvertering nie. Teen die oggend het almal nou al 'n paar keer gekom en gegaan en toe hulle daar wegry hang daar 'n reuk soos van kruitdamp oor die vallei. Hierdie bundels word later saamgevoeg in die omnibus "Spieserye", terwyl P.G. du Plessis 'n keur daaruit laat publiseer as "Spies op sy stukke". In 1992 word die Rapportryersprys vir 'n verdienstelike Afrikaanse publikasie aan "Spieserye" toegeken. Meer as een CD word uitgereik waarop hy self die stories vertel.

Sy werk word ook in versamelbundels opgeneem, insluitende "Borde borde boordevol" en "Vuurslag", beide onder redaksie van Hennie Aucamp, "Die Afrikaanse kortverhaalboek" en "Steekbaard", beide onder redaksie van Abraham H. de Vries en "Vertellers" en "Vertellers 2" van Merwe Scholtz. 

Benewens sy stories en gedigte skryf hy ook sowat sestien lirieke wat hy self toonset. Hy stel ook die bundel "Klein begin in die drama" saam, waarin hy 'n aantal dramas vir leerlinge saambundel en dit van begeleidende vrae voorsien.

In 2008 word "'n Inkspoor deur die lewe", 'n gedenkprogram oor hom en sy lewe, saamgestel en by die Innibos Kunstefees op Nelspruit opgevoer en in 2010 word die program "Die dinges is 'n watsem – Jan Spies kom tot verhaal" met Lizz Meiring, Deon Coetzee en Johan Engelbrecht by die Woordfees op Stellenbosch opgevoer.







</doc>
<doc id="58654" url="https://af.wikipedia.org/wiki?curid=58654" title="Gerry Brand">
Gerry Brand

Gerhard Hamilton Brand (8 Oktober 1906 – 4 Februarie 1996) was 'n Springbok rugbyspeler wat Suid-Afrika 16 keer tussen 1928 en 1938 in toetse verteenwoordig het. Brand is beskryf as 'n ""manjifieke verdedigende speler"" met 'n ""wonderlike duikslag"" en die beste skopper van sy generasie, en word vandag onthou vir die langste skepskop ooit. Hy was een van die roemrykste Springbokke in die era voor die Tweede Wêreldoorlog.

Hy is gebore in Seepunt, Kaapstad waar hy ook groot geword en skool gegaan het te Sea Point Boy's High School. Hy het vir Hamiltons rugbyklub in Seepunt op skrumskakel gespeel. Brand is as 'n introvert deur sy vriend Danie Craven beskryf.

Hy het die eerste keer vir Westelike Provinsie uitgedraf in 1927, die span wat daardie jaar die Curriebeker gewen het.

In 1928 maak Brand sy debuut vir die Springbokspan as vleuel teen Nieu-Seeland, en speel in twee toetse daardie jaar.

Brand is ook gekies vir Bennie Osler se Springbok toerspan na die Verenigde Koninkryke en Ierland in 1931-32. Hy speel in 18 van die 26 toerwedstryde en teken 72 punte op die toer aan. In die toets teen Engeland in Januarie 1932 vang Brand die bal na-aan die halflyn en teen die kantlyn. Kalm neem hy 'n skepskop waar wat 77.7m vêrder oor die dwarslat trek en sy span help om 'n 7-0 oorwinning te behaal in 'n andersyds onmerkwaardige wedstryd. Díe skop is later beskryf as die langste skepskop ooit in 'n rugby wedstryd, en "waarskynlik die beste skepskop wat ooit op Twickenham gesien is".

Brand word kaptein van die Westelike Provinsie span in 1932. Hy speel in al die vyf toetse teen die besoekende Wallabies van 1933.

Hy was deel van die 1937 toer na Australasië waar hy 'n rekord van 209 punte op toer aanteken. Die span het net twee van al hulle wedstryde verloor, en is as die onoffisiële wêreldkampioene bestempel.

In 1938 besoek die Britse Leeus Suid-Afrika, en ervaar Brand in drie nederlae. Hy was kaptein van die Westelike Provinsie Stad en Plattelandse XV wat die Leeus hul eerste toer-nederlaag toedien. Sy wye-hoek strafskop in die doodsnikke van daardie wedstryd laat die tuisspan met 11-8 wen. Op Nuweland lei Brand die Westelike Provinsie tot 'n 21-11 oorwinning waarin hy self nege punte aanteken. Sy naam was onder die eerstes op die lys vir die Springbokspan vir die eerste toets op Ellis Park. 'n Rekord-skare van 36,000 toeskouers sien hoe Brand 14 punte aanteken (4 doelskoppe en 2 strafskoppe) in die Springbokke se 26-12 oorwinning oor die Leeus. Ongelukkig was dit sy enigste toets teen die Leeus, aangesien hy beseer is gedurende voorbereidings vir die tweede toets.

Dit sou ook die laaste keer blyk te wees wat hy vir Suid-Afrika in 'n toets sou uitdraf.

In 1946 speel hy weereens vir die Westelike Provinsie maar tree daarna uit.

Hy speel in 16 toetse vir die Springbokke en teken altesaam 55 toetspunte aan. Hy was bekend as die skopper wat nooit 'n belangrike skop misgeskop het nie.

Danie Craven het van Gerrie gesê: "Ek beskou hom, tesame met Bennie Osler, as 'n legende onder legendes – 'n onvergeetbare Springbok".


</doc>
<doc id="58656" url="https://af.wikipedia.org/wiki?curid=58656" title="Hamilton Rugbyklub">
Hamilton Rugbyklub

Hamilton Rugbyklub is die oudste rugbyklub in Suid-Afrika en is gestig in 1875. Die klub het die volgende Springbok rugbyspelers opgelewer:



</doc>
<doc id="58659" url="https://af.wikipedia.org/wiki?curid=58659" title="Morné du Plessis">
Morné du Plessis

Morné du Plessis OIS (21 Oktober 1949, Vereeniging - ) is 'n oud-Springbokrugbyspeler en -kaptein. Hy is een van Suid-Afrika se bekendste rugbyspelers; op én van die veld. Hy was Suid-Afrika se ses-en-dertigste Springbokkaptein.

Sy pa, Felix du Plessis, was ook 'n Springbokspeler én -kaptein terwyl sy ma, Pat du Plessis, 'n Springbok-hokkiespeler en -kapteine was. Twee van haar broers het Suid-Afrika in sokker verteenwoordig. Morné het ook uitgeblink op die krieketveld. Hy het die Suid-Afrikaanse skolekrieketspan gehaal, maar kon nooit die Cravenweekspan vir rugby haal nie. Hy was in Grey-kollege op hoërskool en het daarna by Universiteit Stellenbosch gaan studeer. Hy het ook in 1974 en 1975 as snelbouler vir die Westelike Provinsie se krieketspan gespeel.

Hy was kaptein van Westelike Provinsie se onder-20-span, eers as slot en later as agsteman. Hy was twintig jaar oud toe hy in 1970 die eerste keer vir Westelike Provinsie uitgedraf het en het 112 wedstryde vir hulle gespeel – 103 as kaptein. Morné was 21 jaar oud toe hy in 1970 die eerste keer vir die Springbokspan gekies is vir die toer na Australië. Hy het in drie toetse gespeel op die toer. In 1974 speel hy in slegs twee toetse teen die Britse Leeus tuis en twee toetse teen die Franse in Frankryk.

In 1975 was hy die eerste keer Springbokkaptein teen die Franse in Suid-Afrika, 'n posisie wat hy behou het tot sy uittrede in 1980. In 1976 wen die Springbokke die toetsreeks 3-1 teen die All Blacks in Suid-Afrika en in 1980 maak hulle weer so teen die Britse Leeus in Suid-Afrika. Hy lei ook die Springbokke tot oorwinning oor die 1977 Wêreldvyftiental en in 1980 oor die Jaguars (die vermomde Argentynse span) deur albei toetse te wen.

Morné was ook deel van die bestuurspan van die suksesvolle Wêreldbekerwenspan van 1995.

Daar was twee voorvalle wat die Suid-Afrikaanse rugbypubliek nie sommer sal vergeet van Morné nie: in 1975 tydens die proewe slaan hy Kleintjie Grobler met die vuis dat dié met 'n draagbaar van die veld af is. Dié dag het Morné 'n sogenaamde "meanie" geraak. Na die voorval land Morné in Kaapstad en word buite die lughawegebou begroet deur 'n ondersteuner met die woorde: "Let me shake the hand that shook the world".

Die Noord-Transvaalse rugbyondersteuners sal nooit die 1977-voorval op Loftus Versfeld vergeet waar hy hul gunsteling, Naas Botha, hard geduik het nie. Naas moes die veld verlaat.

Morné is baie dinge genoem in sy loopbaan, onder andere 'windskermveër' deur die Franse, 'moffie' en 'maureen' deur die Transvaalse rugbypubliek en 'skruminspekteur' deur die res van die land.

Morné word deur die hele rugbywêreld gerespekteer.

Morné het in 22 toetse gespeel, 15 keer as kaptein, en in dié 15 wedstryde het sy span 43 drieë gedruk waarvan hy self drie gedruk het.



</doc>
<doc id="58660" url="https://af.wikipedia.org/wiki?curid=58660" title="Naas Botha">
Naas Botha

Naas Botha (1958–) is 'n voormalige Springbok-losskakel (in 28 toetse, 1980–1992) en -kaptein (in 9 toetse, 1986–1992) wat ook vir Noord-Transvaal gespeel het. Hy was gedurende die 1970’s en 1980’s bekend as 'n puntemasjien en 'n wedstrydwenner sonder weerga. Hy het verskeie provinsiale en Springbok-punterekords opgestel, waarvan die meeste intussen verbeter is. Hy was Suid-Afrika se veertigste Springbokkaptein en is met die voormalige Olimpiese verspringatleet, Karin (neé Kruger) Botha, getroud. Hy is deesdae bekend as 'n rugbykommentator.

Hendrik Egnatius Botha is op 27 Februarie 1958 in Breyten gebore en het in Pretoria grootgeword. As negejarige klim hy en sy vriende laat op 'n Vrydagaand skelm oor die heining van Loftus Versfeld en slaap in die toilet om te sien hoe die Blou Bulle in 1967 vir Frankryk wen. Hy toer twee keer saam met die Suid-Afrikaanse onder-16-bofbalspan deur Europa. Hy verteenwoordig ook die Suid-Afrikaanse Universiteitespan in bofbal en word vir die Noord-Transvaalse Hoërskole-rugbyspan gekies. Nadat hy gematrikuleer het, gaan studeer hy by Tukkies waar hy vir die Noord-Transvaalse onder-20-span speel.

Hy speel reeds as negentienjarige in 1977 vir Noord-Transvaal. Hy maak sy internasionale buiging vir die Springbokke teen die Suid-Amerikaanse Jaguars op 26 April 1980 en word Noord-Transvaal se kaptein – as 'n twee-en-twintigjarige. Hy is in 1979, 1981, 1985 en 1987 as Suid-Afrika se "Speler van die Jaar" aangewys.

In 1977, 1978, 1980 en 1981 was hy deel van die Noord-Transvaalspanne wat die Curriebeker verower het. In 1979 deel hulle die beker met die Westelike Provinsie. Hy speel ook in die twee toetse teen die All Blacks en Wallabies in Suid-Afrika en sluit sy internasionale loopbaan op die toer aan die einde van 1992 na Engeland en Frankryk. af

Naas het in 28 toetse gespeel waarin hy 312 punte aangeteken het – 'n Suid-Afrikaanse rekord. Hy was ook kaptein in nege van die 28 toetse. Die punte bestaan uit:

Sy eersterangse loopbaan lees soos volg:



</doc>
<doc id="58679" url="https://af.wikipedia.org/wiki?curid=58679" title="Darnall">
Darnall

Darnall is 'n nederseting in KwaZulu-Natal, Suid-Afrika. Die dorpie is 15 km suid van die Tugelarivier en verskaf huisvesting vir die werkers van die plaaslike suikermeule.




</doc>
<doc id="58680" url="https://af.wikipedia.org/wiki?curid=58680" title="AMatikulu">
AMatikulu

aMatikulu is 'n nedersetting in KwaZulu-Natal, Suid-Afrika. Die dorpie het ontstaan toe die eerste suikermeule noord van die Tugelarivier in 1908 hier gebou is deur sir JL Hulett. Die dorpie is noord van Nyoni. Daar is onsekerheid oor die herkoms van die naam. Party sê dit is afkomstig van die Lala-woord "matigulu" (die water wat wegskraap) verwysende na die vloede wat voorkom en alles wegspoel. Ander sê dit is 'n vervorming van die Zoeloewoord "emantungulu" wat verwys na die Natalse pruim wat eens op 'n tyd hier volop was.




</doc>
<doc id="58683" url="https://af.wikipedia.org/wiki?curid=58683" title="Nyoni">
Nyoni

Nyoni is 'n nedersetting in KwaZulu-Natal, Suid-Afrika. Die dorpie is 8 km noord van iSithebe.

Die Amerikaanse "Board of Commissioners" het hul eerste sendingstasie in Zoeloeland hier gestig in 1836. Die naam is Zoeloe vir "voël" en verwys na Shaka wat dikwels die "arend" genoem was.




</doc>
<doc id="58684" url="https://af.wikipedia.org/wiki?curid=58684" title="ISithebe">
ISithebe

iSithebe is 'n nedersetting in KwaZulu-Natal, Suid-Afrika. Die dorpie is suid van Nyoni.

Die dorpie het ontstaan toe 'n nywerheidspark in 1971 hier gestig is om werk aan die plaaslike bevolking te verskaf. Die naam van die park beteken glo "gelyk plek".




</doc>
<doc id="58685" url="https://af.wikipedia.org/wiki?curid=58685" title="Gingindlovu">
Gingindlovu

Gingindlovu is 'n nedersetting in KwaZulu-Natal, Suid-Afrika. Hierdie dorp is 6 km noord van Amatikulu.

Die geskiedenis van die dorp kan teruggevoer word na die stryd om leierskap vir die Zoeloetroon. Op 2 Desember 1856 het Cetshwayo ('hy wat belaster is') sy halfbroer Mbulazi in die "Slag van Ndondakusuka" verslaan. Vyf seuns van die Zoeloekoning Mpande, wat die verloorder gesteun het, is ook doodgemaak.

Cetshwayo het toe vir homself 'n nuwe militêre kraal gebou wat hy uMgungundlovu ('die een wat die olifant insluk') genoem het. Die kraal is ongeveer 17 km vanaf die slagveld waar hy koning geword het.

Op 2 April 1879 was lord Chelmsford en sy 5 500 man op pad na Eshowe om 'n Britse mag te ontset. Hulle was aangeval deur 10 000 Zoeloes onder leiding van Dabulamanzi, broer van Cetshwayo. Die Britte behaal 'n groot oorwinning en verloor net 13 man terwyl die Zoeloes ongeveer 1 000 man verloor het. Die Britte het die kraal afgebrand en die plek 'Gin, gin I love you' genoem.

Die dorp is vandag 'n klein kommersiële sentrum. Daar is 'n takspoorlyn na Eshowe van hier. Daar is ook 'n gedenkteken vir die Britse soldate wat gesneuwel het tydens die 'Slag van Gingindlovu' op die slagveld.




</doc>
<doc id="58686" url="https://af.wikipedia.org/wiki?curid=58686" title="Felixton">
Felixton

Felixton is 'n dorpie in KwaZulu-Natal, Suid-Afrika. Die dorpie is 10 km suid van Empangeni en is vermoedelik vernoem na die pionier suikerplanter Felix Piccione. Die plaaslike suikermeule is een van die grootste in die land.




</doc>
<doc id="58690" url="https://af.wikipedia.org/wiki?curid=58690" title="Sandra Prinsloo">
Sandra Prinsloo

Sandra Prinsloo OIS (gebore op 15 September 1947) is 'n Suid-Afrikaanse aktrise. Sy het bekendheid verwerf met haar rol as "Kate Thomson" in die 1980-film "The Gods Must Be Crazy". Sy het ook in verskeie televisie- en teaterproduksies opgetree.

Sy het 'n B.A. (Hons) graad aan die Universiteit van Pretoria verwerf.

In 1985 het sy en medeakteur John Kani 'n opskudding veroorsaak met die opvoering van die verhoogstuk "Miss Julie". Prinsloo het die rol van 'n wit vrou vertolk wat 'n swart man verlei het. In reaksie hierop het die gehoor verskrik uitgestap. Die opvoering word as die eerste voorval beskou waar 'n swart man 'n wit vrou op die verhoog gesoen het. In 1999 ontvang Prinsloo saam met Patrick Mynhardt die Erepenning vir Toneelkuns van die Suid-Afrikaanse Akademie vir Wetenskap en Kuns.

Van die rolprente waarin sy gespeel het sluit in:


</doc>
<doc id="58691" url="https://af.wikipedia.org/wiki?curid=58691" title="Don Lamprecht">
Don Lamprecht

Don Lamprecht (5 Maart 1940 - 21 April 2009) was 'n Suid-Afrikaanse verhoog- en radio-akteur, asook 'n stemkunstenaar. Hy was onder meer bekend vir sy vertolking van die "siener" in PG du Plessis se Siener in die suburbs, en as die stem van "Flip die sprinkaan" in die kinderreeks "Maja die By".

Lamprecht is op 21 April 2009 weens nier- en blaaskanker oorlede.

Verhoogstukke waarin hy gespeel het:

Die rolprente waarin hy gespeel het:


</doc>
<doc id="58693" url="https://af.wikipedia.org/wiki?curid=58693" title="Rosetta, KwaZulu-Natal">
Rosetta, KwaZulu-Natal

Rosetta is 'n nedersetting in KwaZulu-Natal, Suid-Afrika en is geleë op die oewers van die Mooirivier, 15 km suid van die dorpie Mooirivier. Daar is heelwat geleenthede vir forel- en swartbaarshengel in strome wes van die dorp.




</doc>
<doc id="58694" url="https://af.wikipedia.org/wiki?curid=58694" title="Lidgetton">
Lidgetton

Lidgetton is 'n klein nedersetting en spoorweghalte in KwaZulu-Natal, Suid-Afrika. Die dorpie lê in die vallei van die Leeurivier, 5 km noord van Dargle. Die dorpie is vernoem na John Lidgett wat met 'n immigrasieskema sowat 100 nuwe setlaars na die gebied gebring het in die laat 19de eeu.




</doc>
<doc id="58695" url="https://af.wikipedia.org/wiki?curid=58695" title="Bisi">
Bisi

Bisi is 'n klein nedersetting in KwaZulu-Natal, Suid-Afrika. Die dorpie is op die R56-hoofweg en noord van Harding. Die dorp is in 1884 uitgelê maar was reeds voor dit 'n belangrike handelspos. Die naam beteken glo "groot dorp".




</doc>
<doc id="58696" url="https://af.wikipedia.org/wiki?curid=58696" title="Weza">
Weza

Weza is 'n klein nedersetting in die uMuziwabantu Munisipaliteit in KwaZulu-Natal, Suid-Afrika. Die dorpie is suid van die N2 nasionale pad en wes van Harding. Die naam is ontleen van die Wezarivier en beteken "om te laat oorgaan" of "drif". Hier is van die grootste houtplantasies in die land. Die plantasies is ontwikkel rondom die oorblyfsels van inheemse woude. Die eerste aanplantings is in 1923 gedoen


</doc>
<doc id="58697" url="https://af.wikipedia.org/wiki?curid=58697" title="Qachasnek">
Qachasnek

Qachasnek is 'n grenspos in die Oos-Kaap tussen Suid-Afrika en Lesotho en staan so bekend aan weerskante van die grens. Daar is 'n dorpie "Qacha's Nek" 2 km vanaf die grens in Lesotho, op die Malutiberge se plato. Die naaste Suid-Afrikaanse dorp is Matatiele sowat 32 km suid. 



</doc>
<doc id="58699" url="https://af.wikipedia.org/wiki?curid=58699" title="Ramatseliso's Gate">
Ramatseliso's Gate

Ramatseliso's Gate is 'n grenspos in die Oos-Kaap tussen Suid-Afrika en Lesotho en staan so bekend aan weerskante van die grens. Die grenspos is daagliks oop tussen 08:00-16:00. Die naaste dorp is Matatiele sowat 40km suidwes. 



</doc>
<doc id="58701" url="https://af.wikipedia.org/wiki?curid=58701" title="Daniel Lindley">
Daniel Lindley

Daniel Lindley (Ten Mile Creek, Pennsilvanië, 24 Augustus 1801 - Morristown, New Jersey, 3 September 1880) was 'n Amerikaanse sendeling in Suid-Afrika.

Lindley is op 24 Augustus 1801 in Ohio in die Verenigde State gebore as die seun van Jacob en Hannah Lindley. In 1824 gradueer hy aan die Ohio Universiteit in Athens, Ohio en vandaar is hy na die Union-kweekskool in Prince Edward, Virginië. In 1831 kry hy toelating tot die Presbiteriaanse Kerk. Hy trou op 20 November 1834 met Lucy Virginia Allen. Na sy huwelik vertrek hy met behulp van die "American Board of Missions" as sendeling na Suid-Afrika. Saam met ander sendelinge begin hy onder die Matabeles werk. In 1837 vertrek hy na Natal om die evangelie aan die Zoeloes te verkondig. 'n Jaar later word dit egter vir hom ondraaglik – die Zoeloes het al die sendingstasies verwoes - en hy moet skuiling soek op 'n skip wat in die baai voor anker lê.

In 1839 doen hy bearbeiding onder die Voortrekkers in Natal. Die volgende jaar (1840) versoek lede van die Natalse Volksraad om hom as predikant aan te stel. Nadat Lindley dokumente aan 'n gekose Volksraadkommissie voorgelê het, het die Raad in 1841 beslis dat Lindley aangestel sou word. As vergoeding sou hy gratis woon en 'n salaris van £100 kry. Lindley het die aanstelling aanvaar en in die Voortrekkerkerk in Pietermaritzburg begin diens doen.

Lindley het van tyd tot tyd ook Port Natal en Weenen bearbei, terwyl hy in 1842 en 1844 ook nog 'n besoeke aan Potchefstroom en Winburg gebring het. Na die anneksasie van Natal is hy deur die Engelse owerhede besoldig. Die Voortrekkers het hy met ywer bedien maar hy wou graag weer sendingwerk doen.

In 1846 het die aktuarius van die Sinode van die Kaapse Kerke aan die sekretaris van die Kaapse regering meegedeel dat Lindley weer onder die Zoeloes wou arbei en dat hy herhaaldelike versoeke van die gemeenskap in Pietermaritzburg van die hand gewys het om te bly. Van 1847 tot 1858 het Lindley se sendingwerk onder die Zoeloes verrig. Daarna het hy van 1858 tot 1862 in sy geboorteland vertoef, om daarna tot 1873 sy werk in Natal voort te sit.

Hy het in 1873 finaal teruggekeer na Noord-Amerika en het op 3 September 1880 gesterf in Morristown, New Jersey op 79-jarige leeftyd. Hy is in die Sleepy Hollow-begraafplaas in New York begrawe.

Die dorp Lindley (1875) in die Vrystaat is na hom genoem.

1 Volgens Diane Gravlee is Lindley in Pennsylvanië gebore.



</doc>
<doc id="58705" url="https://af.wikipedia.org/wiki?curid=58705" title="Phoenix, KwaZulu-Natal">
Phoenix, KwaZulu-Natal

Phoenix is 'n dorp in KwaZulu-Natal, Suid-Afrika, 18 km noord van Durban.

Daniel Lindley het in 1858 'n sendingstasie hier begin. Hier is 'n gedenkteken opgerig wat sy werk huldig. Gudurende 1904 het Mahatma Gandhi sy koerant "Indian Opinion" in Phoenix gedruk waar hy 'n Gemeenskapplaas vir Indiërs gestig het. Tydens apartheid was Phoenix 'n woon- en handelsgebied vir Indiërs en selfs nog tydens die sensus van 2011 het hulle meer as 85 persent van die bevolking uitgemaak, amper agt persentasiepunte minder as in die 2001-sensus.




</doc>
<doc id="58706" url="https://af.wikipedia.org/wiki?curid=58706" title="Barrington">
Barrington

Barrington is 'n bosboustasie op die Sewepassepad in die Wes-Kaap, Suid-Afrika en is 5 km wes van Karatara.



</doc>
<doc id="58707" url="https://af.wikipedia.org/wiki?curid=58707" title="Stella Blakemore">
Stella Blakemore

Stella Blakemore (13 April 1906 – Mei 1991) was 'n populêre Suid-Afrikaanse skrywer wat Afrikaanse jeugboeke geskryf het. Sy is veral bekend vir haar 'koshuis'-reekse en sy is onder meer die skrywer van die gewilde Maasdorp-reeks en Keurboslaan-reeks, laasgenoemde onder die skuinaam Theunis Krogh. Sy publiseer ook as Stella Owen, Annelise Bierman en Dien Grimbeek.

Stella Blakemore is op 13 April 1906 in ’n tent in ’n hensoppersnedersetting naby Lindley in die Vrystaat gebore. Haar pa speel op pad om die dokter vir die bevalling te gaan haal gou eers ’n potjie kaart en die dokter daag derhalwe op nadat Stella reeds gebore is. Kort na haar geboorte moet hulle in groot haas ook die tent ontruim wanneer dit aan die brand raak. Haar ma was Emma Krogh, ’n musiekonderwyseres, en haar pa kaptein Percy Blakemore, ’n voormalige offisier in die Britse leër. Haar ouers trou gedurende die Anglo-Boereoorlog, waarna haar ma in groot mate deur haar familie verwerp word. Haar oupa was Theunis Johannes Krogh, ondersekretaris van die Republikeinse administrasie van Binnelandse Sake van president Paul Kruger. Percy Blakemore verlaat sy vrou en kind wanneer Stella baie jonk is, om beroepskaartspeler in Engeland te word. Haar ma is een van die heel eerste aktrises in ’n rolprent in Suid-Afrika, wanneer sy die heldin vertolk in "The Great Kimberley Diamond Robbery", vervaardig deur R.C.E. Nissen vir Rufe Naylor’s Springbok Film Company, wat op 11 Desember 1911 vir die eerste keer in Johannesburg vertoon is in die Tivoli-teater in die middag en die Orpheum-teater in die aand. Stella is van jongs af op kosskool in Natal, maar in teenstelling met die wêreld wat sy in haar boeke skets, hou sy nie positiewe herinneringe van hierdie ervaring oor nie.

Na haar skoolopleiding studeer sy verder in Durban, Pretoria en Johannesburg en verwerf dan ’n klavier- en sanglisensiaat aan die London Royal Academy of Music. Sy studeer daarna opera aan die Dresden Operaskool in Duitsland onder leiding van Felix Petrenz, waar sy ook in verskeie operas optree, insluitende "Faust", "Fra Diavolo" en "Die Zauberflote". Sy studeer ook aan die konservatorium vir sang onder professor Klüge. Terwyl sy in Duitsland is, begin sy skryf en haar eerste werk is die toneelstukkie "Die goue sleutel". In Januarie 1930 keer sy vir ses maande terug na Suid-Afrika vir ’n reeks konserte, waarna sy teruggaan Europa toe. In 1933 trou sy in Londen met die Wallieser David Owen, ’n siviele ingenieur. Wanneer sy in 1934 ’n miskraam het, is sy vir ’n lang ruk siek. Na haar herstel keer sy in Mei 1935 terug na Suid-Afrika en neem gesamentlike beheer van haar moeder se musiekskool in Pretoria, naamlik Blakemore Studios. Haar man neem terselfdertyd ’n posisie in Swaziland op. Hy werk vir die Britse Koloniale Diens en word derhalwe vir periodes regoor Afrika gestuur. Stella is in hierdie tyd aktief betrokke by die kultuurlewe in Pretoria en woon die kunswedstryde, eisteddfods en musiekfeeste getrou by.

Stella ervaar ’n verdere miskraam en in 1945 en weer in 1946 neem die egpaar daarna kinders aan van die Armstrong-Benin Tehuis in Pretoria, wat hulle onderskeidelik Peter en Salene noem. Die egpaar verhuis in 1947 na Kumasi in Ghana en woon ook in Nigerië, waarna hulle na Londen trek. Hulle koop in 1954 ’n eeue-oue huis in Warrenpoint in Noord-Ierland, wat hulle permanente vesting word, alhoewel hulle weens haar man se werkomstandighede steeds baie reis. Ander lande waarin hulle bly is die Ivoorkus, Italië en Duitsland. Sy is ’n lid van die Royal Commonwealth Society en van die Women’s Institute in Ierland, laasgenoemde ’n vereniging van Katolieke en Protestantse vroue. Hoewel sy graag meer permanent sou wou terugkeer na Suid-Afrika, is dit nie moontlik nie weens haar man se werk en haar eie swak gesondheid. Sy besoek Suid-Afrika egter in 1974 en weer ’n paar keer daarna. In Mei 1991 is sy na ’n beroerte-aanval in Ierland oorlede.

Sy verwerf veral bekendheid onder haar eie naam met haar reeks oor die meisies van Maasdorp, asook die Keurboslaan-reeks vir seuns, wat sy onder haar oupa, Theunis Krogh, se naam skryf. Hierdie reekse het ’n onuitwisbare indruk gemaak op die jeug van die tyd en beleef dan ook vele herdrukke. Die gewildheid daarvan geskied ten spyte van die paternalisme en stereotipe karakters en situasies waarmee die boeke geklee word, vermoedelik omdat die geromantiseerde en geïdealiseerde subkultuur daarin die verlangens en ideale van jong lesers aanspreek. Dit is onmiskenbaar verstrooiingslektuur, maar die waarde daarvan om jong Afrikaanse lesers aan die lees te kry, kan nie oorskat word nie. Dit is kosskoolverhale in navolging van die tradisionele Engelse kosskoolverhale soos onder andere die "Nancy Drew"-reeks.

In die "Maasdorp"-reeks is die rabbedoe Kobie Malan die hoofkarakter. Sy is lid van die groot Malan-gesin wat in Oranjezicht aan die voet van Tafelberg in Kaapstad woon. Saam met haar vriendinne (veral die Drie Musketiers) beleef sy verskeie avonture in die koshuis van Maasdorp Meisieskool.

"Die meisies van Maasdorp" stel vir Kobie en die ander karakters, wat vir hope opwinding in die reeks sorg, aan die leser voor. Elsabe van den Heever, wat deur haar ouderwetse tante grootgemaak is, moet haar eie plek in die skool tussen die onnutsige Maasdorpers vind. "Die jongste meisie in Maasdorpskool" is die bedorwe klein Breggie Landsberg, wat haar streke met byna rampspoedige gevolge uithaal. Kobie met haar goue krulle veroorsaak ook gereeld vir die onderwyseresse hoofbrekens.

In "Kobie regeer" neem Kobie haar twee susters onder hande.

In "Kobie en die wonderkind" ontmoet die Maasdorpers die brose Carla Willemse, wat as die violiste Olga Willowitch internasionale roem verwerf het. Op vyftienjarige leeftyd is sy bekend met konsertverhoë, terwyl sy van ’n normale kindertyd niks weet nie. Kobie Malan, self ’n begaafde pianiste, neem haar onder haar vlerk en sodra sy uitvind wie hierdie nuweling is, begin dinge gebeur. "Kobie en die wonderkind" word in Nederlands vertaal as "Kobie en het wonderkind".

"Allegra op Maasdorp" is die verhaal van ’n pragtige maar nukkerige weeskind wat onder ongelukkige omstandighede haar vorige skool verlaat het. Kobie, Breggie en Heloise maak ’n opwindende verskil aan haar lewe.

"Maasdorp se drie musketiers" volg op die kattekwaad wat in "Allegra op Maasdorp" beskryf word. Heloise se ma verbied haar om ooit weer iets met Breggie te doen te hê. Kobie het ’n briljante plan: Breggie en Heloise mag maats bly, op voorwaarde dat die voorbeeldige, onberispelike Daniela altyd teenwoordig is. ’n Onheilige alliansie is die onvermydelike gevolg.

"Ontgroening op Maasdorp" begin met ’n krisis, want Matrone het onverwags bedank en haar bloedjong opvolger, juffrou Hoedemann, se streng en ongenaakbare houding maak haar ongewild by die leerlinge en vererger sake aansienlik. Bieks, die nuwe hoofmeisie, slaag nie daarin om na behore orde te handhaaf nie en die skoolgebou word byna deur ’n brand vernietig. Een van die leerlinge word beskuldig dat sy die brand laat ontstaan het, terwyl ’n ander een byna daarin omkom. Wanneer sake dreig om in algehele chaos te ontaard, toon die Maasdorpers egter hul staal.

In "Nukke op Maasdorp" neem die leser afskeid van Kobie Malan, nou mevrou De Villiers, die skoolhoof Elsabe van den Heever, die goedige Maria Teubes, en al die Malan-niggies, vriendinne en bekendes. Magda Vorster is nou hoofmeisie, met Lalage Engelbrecht as haar regterhand.

Die "Keurboslaan"-reeks is die manlike teenvoeter vir die "Maasdorp"-reeks, maar albei reekse word gretig deur albei geslagte gelees. Hierin is die jong doktor Roelof Serfontein die hoofkarakter, wat ’n sukkelende privaat skooltjie uitbou tot die eksklusiewe Keurboslaan Seunskool.

Doktor Serfontein is "Die hoof van Keurboslaan". Hy het te kampe met die berugte Jan Fiskaal, ’n gemaskerde ruiter in swart wat Keurboslaan op horings neem en roof en plunder en verwoesting saai. Met behulp van kaptein Alwyn slaag doktor Serfontein om hom te ontmasker. Flip Venter is ’n nuwe seun wat uit die stad wegvlug en onder ’n vals naam op Keurboslaan aanland, waar hy ’n persoonlikheidsverandering ondergaan.

"Nuwelinge op Keurboslaan" beskryf die nuwe kinders wat Keurboslaan lok, uit vooraanstaande huise maar ook verstotenes wat nêrens anders tuis is nie. Wentzel Elzenach is ’n weeskind wat liggaamlik en geestelik verwaarloos is en besonder baie aandag nodig het; Tonie Wilke is ook ’n weeskind, maar sy spontaneïteit maak hom gou baie gewild; die twee Spauldings kan vlot Engels, Duits en Russies praat maar glad nie Afrikaans nie; terwyl Tessa die hoof se eie niggie is wat dinge hier kom deurmekaarkrap.

"Raaisels op Keurboslaan" vertel van verskeie mense met hulle eie agendas. Dora Jonkers was jare gelede verloof aan die hoof en voer nou ’n vete teen hom, maar dan word haar seuntjie Gawie ontvoer. Die beroemde rolprentster Robert Markham los heelwat probleme vir die Keurboslaners op. Olga Betts leef in die skadu van haar ongelukkige verlede, terwyl die kreupel Greaves mense koelbloedig afpers.

In "Kaptein Richard" is Richard Serfontein, die hoof se oudste seun, die hoofprefek van Keurboslaanskool. Dis nie ’n maklike taak nie, omdat hy as die hoof se seun in geen enkele opsig deur die seuns as onregverdig bestempel wil word nie. Hy is die skakel tussen die seuns en die hoof en nie tussen die skool en sy pa nie. Soms is die hoof, in sy soeke na onpartydigheid, selfs tot ’n mate onredelik. Die hoof is hierdie keer verantwoordelik vir ’n stap wat dit vir Richard baie moeilik maak om skoolsake in die regte koers te stuur. Dr. Serfontein het naamlik besluit om vier seuns tot die skool toe te laat wat weens wangedrag deur die owerheid in ’n spesiale inrigting geplaas is. Die hoof is oortuig dat die seuns in die regte atmosfeer en onder goeie toesig tot waardige burgers van die land gemaak kan word. Die seuns en ook hul onderwysers is egter baie bang dat die eksperiment nadelig kan wees vir die goeie naam van die skool. Kaptein Richard word met die moeilike taak belas om die regte verhouding tussen die nuwelinge en die ander te handhaaf.

"Misverstand op Keurboslaan" het ’n hele aantal misverstande as tema. Doktor Serfontein se sekretaresse hoor ’n vertroulike stukkie inligting, maar die persoon aan wie sy dit vertel, interpreteer dit verkeerd en gou versprei die gerug dat hy nie veel langer gaan leef nie. By die huis kom daar verwydering tussen doktor Serfontein en sy gesin wanneer die geskiedkundige boek wat hy skryf hom so besig hou dat hy hulle verwaarloos. Sy seun Josef wil hom help, maar hulle kan mekaar nie vind nie en na ’n aantal flaters besluit Josef om Keurboslaan te verlaat. Die hoof tree egter nou beslissend op.

In "Kultuur op Keurboslaan" het dr. Roelof Serfontein hom so verdiep in ’n groot geskiedkundige werk wat hy skryf dat hy glad nie meer bewus is van wat om hom aangaan nie. Vir Keurboslaan, waar hy die onmisbare spil is om wie alles draai, het dit byna rampspoedige gevolge. Die toestand ontwikkel tot ’n ware krisis toe die seuns stad toe moet gaan om aan die jaarlikse kultuurfees deel te neem en op hulle eerste nag daar in ontstellende gebeurtenisse betrokke is.

Die "Ongenooide gaste op Keurboslaan" is ’n groep hippies wat kamp opslaan in die berge net buite die dorp en hulle het nie ’n goeie invloed op die dorpsbewoners nie. Die leerling Loggenberg se jonger broer is egter by hierdie groep en hulle weduwee-moeder, wat as assistente by een van die koshuise aangestel is, voorsien hulle elke aand stilletjies van kos. Dinge word op ’n spits gedryf wanneer daar een aand op Richard Serfontein en sy vriendin Amanda geskiet word.

Die "Blourand"-reeks jeugboeke speel af binne ’n eksklusiewe plattelandse meisieskool, met soortgelyke intriges as in die skrywer se ander reekse.

In "Drie klontjies op Blourand" skryf drie vindingryke weeskinders byvoorbeeld wederregtelik by hierdie eksklusiewe skool in, wat almal se kaarte deurmekaar krap.

Sy skryf die "Rissies"-reeks onder die skuilnaam Dien Grimbeek. Die vier Rissik-rooikopmeisies se ma is oorlede en hulle word deur hulle ouma op die plaas versorg, waar hulle hoofsaaklik in speuravonture betrokke raak.

In "Die Rissies en die bure" klim hulle maat Hennie Duvenage ongedeerd op hulle buurman, mnr. Borcherd, se vragmotor. Hy hou nooit stil nie, maar kom heeltemal bewusteloos van ’n lelike wond by die polisiestasie aan. Niemand kan dit begryp nie, maar voordat die geheim uitkom word die Rissies en mnr. Borcherd kwaaivriende met almal

Sy skryf ook ’n paar enkel jeugromans. "Elfie, Apie en Carolus" is die verhaal van ’n weeskind wat by ’n sirkus beland en deur Jobo die nar ondersteun word. In "Stryd om Peta" is Delareyskool ’n eksklusiewe meisieskool op die platteland en Peta is ’n dogter van die onderdorp wat nie die voorreg het om hierdie skool by te woon nie. Sy maak dan vriende met een van die leerlinge by die skool. "Vorm II op Delarey" is ’n vervolg hierop. Ander skuilname wat sy gebruik is Stella Owen en Annelise Bierman. As Stella Owen skryf sy "Katrientjie" (wat ook in Zoeloe vertaal word) en "Verpleegsters is altyd die ergstes" en as Annelise Bierman skryf sy "Die swaard".

Van haar verskyn ook die kindertoneelstukkies "Die goue sleutel", "Eerste April" en "’n Wedstryd in droomland" en die operette in een bedryf vir kinders, "Die toweruur".

’n Engelse drama, "Blind birds" wen in 1932 die eerste dramakompetisie uitgeskryf deur die Krugersdorp Munisipale Drama en Operavereniging.













</doc>
<doc id="58708" url="https://af.wikipedia.org/wiki?curid=58708" title="Phoenix">
Phoenix

Phoenix kan verwys na:


</doc>
<doc id="58711" url="https://af.wikipedia.org/wiki?curid=58711" title="Stormsvlei">
Stormsvlei

Stormsvlei in die Overberg lê op die suidelike oewer van die Riviersonderend en op die N2 nasionale pad, 20 km oos van die dorp Riviersonderend en 40 km wes van Swellendam. Ook lê die gehug op die R317, 20 km van Bonnievale en 50 km van Bredasdorp.

In 1732 is reeds weiregte hier toegeken, maar dit is blykbaar nie benut nie. Vyftig jaar later is hierdie plaas bekend as Avontuur toegeken aan Christiaan Andreas Storm en is die plaas na hom vernoem. In 1841 kom die plaas in die hande van die neefs Laurence en William Twentyman. Hulle is goeie sakemanne en ontwikkel hier op die kruising van die roete van die Kaap na die oostelike distrikte van die Kaapkolonie en van die roete van die binneland (via Kogmanskloof, Ashton en Bonnievale) na die see by Agulhas ‘n gewilde oorstaanplek. In sy fleur het Stormsvlei ‘n hotel met ‘n kroeg gehad. Daar was ‘n wamaker en ‘n smid, stalle, ‘n meul en selfs ‘n poskantoor, ‘n polisiekantoor en ‘n gevangenis. Slegs die kerkie bestaan nog. Die ou herehuis is nou ‘n gastehuis.




</doc>
<doc id="58712" url="https://af.wikipedia.org/wiki?curid=58712" title="Skuilnaam">
Skuilnaam

'n Skuilnaam of pseudoniem is 'n uitgedinkte vals naam wat 'n skrywer of kunstenaar gebruik om sy werk te publiseer of bekend te stel. Die skuilnaam word ook soms in Frans aangedui as die: "nom de plume".

Skuilname word gebruik om ongewenste publieke aandag van die kunstenaar af weg te hou en 'n duidelike skeiding tussen die werk en die kunstenaar se persoonlike lewe te bewerkstellig. Dit kan ook gebruik word om die bepaalde kunstenaar se identiteit, geslag of ras weg te steek. In vroeë tye, veral tydens die Victoriaanse tydperk, kon vroue ook nie self boeke skryf nie, en is die boeke dikwels onder 'n manlike skuilnaam gepubliseer.












</doc>
<doc id="58715" url="https://af.wikipedia.org/wiki?curid=58715" title="Klein-Brakrivier">
Klein-Brakrivier

Klein-Brakrivier is die naam van 'n rivier en 'n vakansieoord langs dieselfde rivier in die Wes-Kaap, Suid-Afrika.

Die rivier is deel van Suid-Afrika se kode K-dreineerstelsel. Dit word onder andere deur die Moordkuilrivier gevoed. Dit mond uiteindelik in die Indiese Oseaan uit langs die gelyknamige vakansieoord. Die Knysnaseeperdjie kom voor in die riviermonding.

Die oord is 15 km oos van Mosselbaai langs die N2 nasionale pad geleë. Die gelyknamige rivier mond hier in die Indiese Oseaan uit.




</doc>
<doc id="58716" url="https://af.wikipedia.org/wiki?curid=58716" title="HMS Arniston">
HMS Arniston

Die stranding van die troepeskip Arniston op 30 Mei 1815 by Waenhuiskrans was een van die grootste en aakligste skeepsrampe aan die Suid-Afrikaanse kus. Slegs 6 van die 379 opvarendes het oorleef.

Hierdie seilskip van 1500 ton is in 1794 aan die Teems gebou en was die eiendom van Borradailes van Londen, maar is tydens die Napoleontiese Oorloë deur die Britse Vloot oorgeneem. 

Op 4 April 1815 het die skip onder kapt. George Simpson met 379 mense (bemanning, siek, gewonde en invalide soldate, enkele hoë lui, vroue en kinders) die hawe van Point de Galle, aan die suidweskus van Sri Lanka (Ceylon) en 119 km suid van Colombo, verlaat. Dit het deel van 'n konvooi van 8 skepe gevorm weens die oorlogsgevaar.

Weens swak weer word die Arniston se seile beskadig en verloor sy plek in die konvooi. Op 30 Mei is daar 'n sterk suidewind en 'n kwaai misbank. Die navigator sien Kaap Agulhas en Markusbaai (tussen Waenhuiskrans en Skipskop) vir die Kaap die Goeie Hoop en Tafelbaai aan. 'n Fout wat ook al deur verskeie ander loodse gemaak is te wyte aan onakkurate kaarte, swak waarnemings en dikwels 'n mate van agterlosigheid. Verkeerdelik is daar 'n koers noordwes na St. Helena ingeslaan.

Sterk wind en 'n sterk seestroom laat die ankertoue breek en die skip dryf 2½ km van die strand op die rotse. Pogings om die skip ligter te maak deur die kanonne oor boord te gooi was vrugteloos. Die maste breek in die stormwind en die skip word heeltemal verpletter. Op die strand het die lyke erg vermink deur die wrakstukke en skerp rotse uitgespoel.

Die ses oorlewendes stap 4½ dae ooswaarts omdat hulle vermoed dat hulle wes van Kaapstad is. By die mond van die Breederivier en Kaap Infanta draai hulle terug na die wrak waar hulle na twee weke toevallig deur twee boere gevind is.

Die raad van ondersoek na die ramp het die kaptein geblameer vir nalatigheid en onkunde. 'n Gedenksteen is deur die ouers van die kinders wat omgekom het op Waenhuiskrans opgerig.

In 1982 het marine-argeoloë die oorblysels van die wrak 4 km wes van Waenshuiskrans opgespoor. Restante kan besigtig word in die skeepswrakmuseum op Bredasdorp.



</doc>
<doc id="58717" url="https://af.wikipedia.org/wiki?curid=58717" title="Oran">
Oran

Oran (Arabies: "وهران") is die tweede grootste stad in Algerië en hoofstad van die Oran-provinsie. Die stad het 'n bevolking van sowat 675 000 en ongeveer 1 miljoen mense in die metropolitaanse gebied.


</doc>
<doc id="58718" url="https://af.wikipedia.org/wiki?curid=58718" title="Provinsies van Algerië">
Provinsies van Algerië

Algerië is onderverdeel in 48 provinsies (wilaya). Sedert die land se onafhanklikheid is die bestuurlike indeling verskeie kere gewysig. Die indeling sedert 1983 is as volg:


</doc>
<doc id="58719" url="https://af.wikipedia.org/wiki?curid=58719" title="Jagiellonia Białystok">
Jagiellonia Białystok

Jagiellonia Białystok is 'n Poolse sokkerklub in die stad Białystok. Die klub is in 1920 gestig. Hulle klubkleure is geel-rooi.

Poolse sokkerkampioen
Poolse Cup (1)
2de plek (1)
Poolse Supercup (1)



</doc>
<doc id="58721" url="https://af.wikipedia.org/wiki?curid=58721" title="Senkaku-eilande">
Senkaku-eilande

Die is 'n groep van onbewoonde eilande in die Oos-Chinese See. Hulle word ook genoem die Diaoyudao-eilande (釣魚島) en Diaoyutai-eilande (釣魚台群島).

Die groep van eilande en die rotse is oos van die vasteland van China, noordoos van Taiwan, wes van Okinawa en noord van die suidwestelike einde van die Ryukyu-eilande gelêe. Dit is sowat 200 km van Taiwan en sowat 300 km van Okinawa afgelêe.

Beheer oor hierdie eilande en die rotse word betwis. Die geskil se probleme is kompleks.

Die Japannese regering beskryf die eilande as deel van Japan.

Die eilande word ook beskryf as deel van China, Daar is konflikte in die posisies van die Volksrepubliek China en die Republiek China.

Die Verenigde State het die eilande van 1945 tot 1972 beset, toe hulle teruggekeer het na Japan. Die amptelike posisie van die VSA is neutraal in 'n geskil tussen Japan, China en Taiwan.



</doc>
<doc id="58723" url="https://af.wikipedia.org/wiki?curid=58723" title="Gewone kluisenaarskrap">
Gewone kluisenaarskrap

Die Gewone kluisenaarskrap ("Diogenes brevirostris") is 'n vals krap wat aan die suid- en ooskus van Suid-Afrika voorkom. Die krap woon in leë skulpe vir beskerming en is dus nie 'n ware krap nie. Sy liggaam is aangepas hiervoor, dit is verdraai en sommige van die bene ontbreek of is onontwikkel. Die krap se liggaam is ligwit, oortrek met hare en stekels. Die linker knyper is vergroot en gestekeld. Die krap kom voor in sandbanke of sanderige poele. Dit word 2cm groot.



</doc>
<doc id="58724" url="https://af.wikipedia.org/wiki?curid=58724" title="Gewone kuskrap">
Gewone kuskrap

Die Gewone kuskrap ("Cyclograpsus punctatus") is 'n krap wat aan die hele kuslyn van Suid-Afrika voorkom. Dit het 'n blink, gladde liggaam en die karapaks (beenagtige skild wat die bokant van die liggaam bedek) is swart, bruin of groen en gewoonlik donkerder aan die voorkant. Die pote en knypers is bruin tot rooi en gevlek met donkerder kolle. Dit kom voor in die rotsagtige tussengetysone. Dit kruip weg onder klippe of skeure hoog op die strand en aas snags gedurende laagwater. Die krap word 3cm breed.



</doc>
<doc id="58725" url="https://af.wikipedia.org/wiki?curid=58725" title="Natalse rotskrap">
Natalse rotskrap

Die Natalse rotskrap ("Grapsus grapsus tenuicrustatus") is 'n krap wat aan die ooskus en verder noord aan die kuslyn van Suid-Afrika voorkom. Dit het 'n swart tot donkergroen liggaam met rooibruin en geel pote. Die knypers is donkerrooi. Die karapaks het fyn, dwars groefies. Die mannetjies ontwikkel helder kleure gedurende die paarseisoen. Die krap bly in die rotsagtige tussengetysone en word 5 cm breed.



</doc>
<doc id="58726" url="https://af.wikipedia.org/wiki?curid=58726" title="Tjokka">
Tjokka

Die Tjokka ("Loligo vulgaris reynaudii") is 'n pylinkvis wat aan die wes- en suidkus van Suid-Afrika voorkom. Tjokka is slanker as 'n pylinkvis met driehoekige vinne wat nie langs die hele lyf strek nie. Die kop het agt kort arms en twee lang tentakels. Dit kom voor in die diepsee. Dit vreet klein vissies en vorm groot skole. Dit broei in die somer in baaie langs die suidkus. Die vleis word kommersieel as "kalamari" verkoop. 



</doc>
<doc id="58727" url="https://af.wikipedia.org/wiki?curid=58727" title="Eric Rosenthal">
Eric Rosenthal

Eric Rosenthal (10 Julie 1905, Nuweland, Kaapstad – 1983) was 'n Suid-Afrikaanse historikus en outeur. Hy het sy graad in die regte verwerf aan die Universiteit van die Witwatersrand en word 'n prokureur. Hy word later 'n joernalis en outeur van korporatiewe geskiedenis.

Hy was lid van die "Three Wise Men" op Springbokradio se vasvraprogram "Test the Team". Hy was die oudste van twee kinders. Sy ouers was Richard Rosenthal en Hedwig de Beer. Hy het gedurende sy skoolloopbaan onder andere Parktown Preparatory School in Johannesburg en St. John's College bygewoon. Rosenthal trou op 18 Desember 1934 met Jenny Bradley in Westcliff, Johannesburg. Ná sy aftrede vestig hy hom in Vishoek naby Kaapstad.

Verskeie van sy boeke, soos die "Encyclopaedia of Southern Africa" is na Afrikaans vertaal (sien Ensiklopedie van Suidelike Afrika).


</doc>
<doc id="58729" url="https://af.wikipedia.org/wiki?curid=58729" title="Arnt Leonard Thesen">
Arnt Leonard Thesen

Arnt Leonard Thesen (1816 - 1875) en sy familie het in 1869 uit Noorweë in Suid-Afrika aangekom met 'n skoener, die "Albatros". Na die noodlot hulle getref het, het hulle in Knysna gevestig geraak; hulle eindbestemming was aanvanklik Nieu-Seeland. Hy het 'n maatskappy "Thesen & Co" gestig en gou welvarend geraak deur sy houtverwerkings en skeepsbou bedrywighede. Die houtverwerkingsaanleg was op Thesen-eiland in die strandmeer gevestig. Hy het ook 'n skeepredey bedryf wat in 1921 aan die Houston-redery verkoop het. Gedurende die Tweede Wêreldoorlog het die skeepbou-aanleg 34m motorbote en 600 ander kleiner vaartuie vir die Britse Vloot gebou. Die seiljagte "Voortrekker" en "Albatros II" is ook hier gebou. Beide het deelgeneem aan die Kaap-na-Rio seiljag vaart. Die "Albatros II" het in 1971 die wedvaart op voorgee gewen onder beheer van John Goodwin. Die maatskappy "Thesen & Co" is in 1974 verkoop aan 'n Johannesburgse maatskappy. Sy dogter, Blanka, was Francis William Reitz, president van die Oranje-Vrystaat se eerste vrou.



</doc>
<doc id="58730" url="https://af.wikipedia.org/wiki?curid=58730" title="Skoener">
Skoener

'n Skoener is 'n vinnige seilskip van Amerikaanse oorsprong. Hierdie soort skip het aan die begin van die agttiende eeu ontstaan.


</doc>
<doc id="58733" url="https://af.wikipedia.org/wiki?curid=58733" title="Victor Smith">
Victor Smith

Victor Charleton Smith (1913–2001) het as baanbreker-vlieënier bekend geword toe hy in 1932 in 'n enkelsitplek-dubbeldekkervliegtuig met 'n oop stuurkajuit van Kaapstad na Londen gevlieg het.

Victor Smith is in 1913 in Ficksburg gebore en voltooi sy skoolopleiding aan Kingswood Kollege op Grahamstad. Sy pa was 'n skoenfabrikant met fabrieke op Ficksburg en George en het oor 'n vliegtuig beskik om sy fabrieke te besoek. Victor is in 1927 beïndruk deur Charles Lindbergh se solovlug oor die Atlantiese Oseaan. As seun bou hy reeds sy eie vliegtuig in 'n slaapkamer van sy ouerhuis en later in sy vader se skoenfabriek op George. So bou hy besondere kennis en ervaring op as vlieënier, oor lugvaartingenieurswese, aerodinamika en vliegtuigontwerp. Smith geniet lugakrobatiek en ontwikkel so 'n besondere behendigheid met vliegtuie. In 1930 kry hy in Port Elizabeth formele vliegonderrig in 'n Cirrus Moth. Die volgende jaar neem hy George Bernard Shaw vir Shaw se eerste vlug. Smith is 'n vlieënier vir 46 jaar en bou meer as 7 000 vliegure op. In die jare doen hy 21 gedwonge landings weens masjienprobleme sonder om ooit 'n vliegtuig te verloor.

In 1932 op 19-jarige ouderdom doen hy in sy Gipsy Moth 'n aanslag op die rekord van 8½ dag vir die afstand van 10 500 km van Kaapstad na Londen. Duisend kilometer noord van Moçâmedes (Angola) beland hy in 'n tropiese storm. Hy doen 'n noodlanding in die Sahara en word vriendelik ontvang deur die andersins vyandige Toearegs. Hy sit sy reis voort en beleef nog 'n gedwonge landing in Engeland naby sy beoogde eindpunt.

Die volgende jaar probeer hy om Amy Mollison se rekord van 4 dae en 7 uur van Londen na Kaapstad te verbeter. Sterk wind veroorsaak dat sy brandstof opraak en doen 'n noodlanding op die plaas Kwaggaskop op die Knersvlakte naby Vanrhynsdorp. In 1998 is 'n monument ter ere van Smith daar opgerig.

In 1936 doen hy weer 'n aanslag op 'n rekord. Die keer was die roete van Portsmouth na Johannesburg. Hy het die vlug voltooi, maar 'n olielek het 'n goeie prestasie verhinder.

Smith se betrokkenheid by die vliegkuns het die masjiene van vliegtuie meer betroubaar gemaak.
Sy drie mislukte rekordpogings het bygedra tot die ontsluiting van onbekende dele van die Afrika-vasteland.

Na die Tweede Wêreldoorlog begin Smith sy eie ingenieursbedryf wat spesialiseer in pyplyne en waterdigting. Hy tree einde 1964 af, maar bly nog vlieg. Vroeg in Januarie 2001 is hy in Wildernis oorlede.



</doc>
<doc id="58734" url="https://af.wikipedia.org/wiki?curid=58734" title="Museumdorp Düppel">
Museumdorp Düppel

Die Museumdorp Düppel (Duits: "Museumsdorf Düppel") is 'n opelugmuseum wat in 1975 naby die natuurbewaringsgebied Krummes Fenn in die destydse Berlynse distrik Zehlendorf (tans Steglitz-Zehlendorf) gestig is. Die museum, wat deel uitmaak van die "Stiftung Stadtmuseum Berlin" (Stigting Stadsmuseum Berlyn), is 'n poging om 'n hele dorp met sy natuurlike omgewing, soos dit in die middeleeue sowat 800 jaar gelede bestaan het, te rekonstrueer.

Argeologiese vondse dui daarop dat die eerste bewoners hulle omstreeks 1170 in die gebied van die huidige stadsbuurt Düppel gevestig het - net veertien jaar nadat die Mark Brandenburg, 'n oorspronklik Slawiese streek, deur die Askaniër Albrecht die Beer verower is. Heel waarskynlik het daar in die nabyheid reeds 'n ouer Slawiese dorp bestaan. Die datering van argeologiese vondse laat navorsers vermoed dat die nedersetting in die eerste helfte van die 13de eeu deur 'n gemengde Slawies-Duitse bevolking bewoon is. Die twee etniese groepe het blykbaar vreedsaam naas mekaar geleef, onderling getrou en uiteindelik met mekaar versmelt.

Omstreeks 1230 was daar altesaam 16 plase in die dorp wat vir verdedigingsdoeleindes hoefystervormig rondom 'n groot dorpsplein, wat deur die gemeenskap as weiveld gebruik is, gebou is. Die dorp het later 'n "Wüstung" geword nadat die bevolking die nedersetting verlaat het. Die dorp is deur argeoloë opgegrawe, gerekonstrueer en tans gedurende die somermaande toeganklik vir besoekers.



</doc>
<doc id="58738" url="https://af.wikipedia.org/wiki?curid=58738" title="Haarlem, Wes-Kaap">
Haarlem, Wes-Kaap

Haarlem in die Langkloof lê oos van Uniondale en 16 km oos van Avontuur op die R62 provinsiale pad in die rigting van Joubertina en Port Elizabeth. Dit is langs die Jordaanrivier geleë wat van die suide uit die Langkloofberge vloei met die Kougaberge in die noorde.

J.C. Taute het in 1856 probeer om 'n dorp vir blankes daar te stig. In 1860 koop die Berlynse Sendinggenootskap dit en plaas eerw. Friedrich Prietsch in beheer. 'n Poging om die naam na Anhalt-Schmidt te verander, misluk.

Die grond was 3vk. km groot. Dit is wyd uitgelê vir die verwagte toeloop van bewoners. Met die Kaapkolonie se sensus in 1891 was daar maar 550 inwoners. Tans staan die inwonertal op nagenoeg 1 500 en is daar 'n paar dosyn huise. In die apartheidsjare was dit 'n groepsgebied vir Kleurlinge.

Die besondere Lutherse kerk is in 1880 gebou op die inisiatief van eerw. Heinrich Howe en eerw. Christoph Markötter.




</doc>
<doc id="58739" url="https://af.wikipedia.org/wiki?curid=58739" title="Louterwater">
Louterwater

Louterwater is 'n nedersetting in die Oos-Kaap, Suid-Afrika. Die dorpie is op die R62 hoofpad geleë.

Die dorp het rondom die smalspoorlyn ontwikkel. Op 'n nabygeleë plaas met dieselfde naam is die landgoed van die familie Rademeyer. Hulle is afstammelinge van die kommandant JI Rademeyer wat homself gedurende die Sesde Grensoorlog (1834-1835) onderskei het. Hulle het hulle weg oopgeveg uit 'n hinderlaag wat self sir Benjamin D'Urban beïndruk het.

Die hoofkantoor van Langkloof Koöperatiewe Vereniging (Lanco) is hier gevestig. Hulle verpak, verkoel en versprei vrugte. Hulle beheer ook die verspreiding van misstowwe en landbouchemikalieë.




</doc>
<doc id="58741" url="https://af.wikipedia.org/wiki?curid=58741" title="Krakeelrivier">
Krakeelrivier

Krakeelrivier is 'n nedersetting langs die rivier met dieselfde naam in die Oos-Kaap, Suid-Afrika langs die R62 provinsiale pad. Die nedersetting is geleë aan die noordelike hange van Formosapiek in die Tsitsikammaberge waar die Krakeelrivier ook ontspring. Bykans al die huise in die dorpie is langs die rivier gebou. Baie van die mense in die omgewing het die van, Strijdom. Hulle is nasate van Matthijs Strijdom wat die eerste leningsplaas hier in 1770 verkry het. Die naam van die rivier is afgelei van die Nederlandse woord "Krakeel" wat baklei beteken. Dit is 'n verbeeldingryke beskrywing van wat die water maak waar die twee riviere saamvloei - die Krakeel is 'n sytak van die Kougarivier. Die vader van JG Strijdom, die eerste minister van die Unie van Suid-Afrika (1954 - 1958), is hier gebore.




</doc>
<doc id="58744" url="https://af.wikipedia.org/wiki?curid=58744" title="Blouvlagstrand">
Blouvlagstrand

'n Blouvlagstrand is 'n sertifikasie deur die "Foundation for Environmental Education" (FEE) dat 'n strand of mariene gebied aan hulle hoogste standaarde voldoen. 

Enkele van die kriteria waaraan 'n blouvlagstrand moet voldoen:

Suid-Afrika het 58 strande met Blouvlagstatus. Teen 2010 is aan meer as 3 450 strande in 41 lande die predikaat Blouvlagstrand verleen. Dit is 'n internasionale toekenning aan strande wat hoë standaarde handhaaf wat betref watergehalte, kleedkamers, netheid, strandwagte, omgewingsopvoeding en bestuur. In die bemarking van 'n strandoord as 'n toeristebestemming is die Blouvlagstatus van groot belang.

By die volgende strande in Suid-Afrika wapper die blou vlag van die Stigting vir Omgewingsopvoeding:







</doc>
<doc id="58745" url="https://af.wikipedia.org/wiki?curid=58745" title="Salem, Oos-Kaap">
Salem, Oos-Kaap

Salem is 'n nedersetting in die Oos-Kaap, Suid-Afrika en is 26 km suid van Grahamstad geleë.

Die dorpie is in 1820 deur Hezekiah Shepton en sy groep van 344 setlaars gestig en vernoem deur eerwaarde William Shaw. Die eerste kerk is in 1822 gebou en in 1832 vervang deur 'n gebou wat vandag as die laerskool dien.




</doc>
<doc id="58746" url="https://af.wikipedia.org/wiki?curid=58746" title="Kidd's Beach">
Kidd's Beach

Kidd's Beach is 'n oord aan die Indiese Oseaan in die Oos-Kaap, Suid-Afrika. Die dorpie is 30 km suidwes van Oos-Londen, en val onder bestuur van die Buffalo City Metropolitaanse Munisipaliteit. 

Die dorpie is vernoem na Charles Kidd, die burgemeester van King William's Town in die 1860's. In daardie jare was die oord 'n gewilde vakansiebestemming.




</doc>
<doc id="58747" url="https://af.wikipedia.org/wiki?curid=58747" title="Boekverbranding in Nazi-Duitsland">
Boekverbranding in Nazi-Duitsland

Die boekverbranding was ’n veldtog wat deur die owerhede van Nazi-Duitsland van stapel gestuur is om alle boeke in Duitsland te verbrand wat nie met die Nazi-ideologie ooreengestem het nie.

Op 6 April 1933 het die Hoofkantoor van die Pers en Propaganda van die Duitse Studentevereniging (Deutsche Studentenschaft) ’n landwye "veldtog teen die Onduitse Gees" van stapel gestuur, wat oplaas die klimaks van die letterkundige “reiniging” ("Säuberung") met vuur uitgemaak het. 
Die studente het die hierdie optrede beskryf as 'n reaksie teen ’n wêreldwye Joodse smeerveldtog teen Duitsland en 'n bevestiging van die tradisionele Duitse waardes.

Op 10 Mei 1933 het die studente meer as 25 000 "onduitse" boeke verbrand, wat ’n era van staatsensuur en kultuurbeheer ingelui het. Nasionalistiese studente het op die aand van 10 Mei in die meeste universiteitstede in fakkelparades "teen die onduitse gees" opgeruk. Hierdie ritueel het die hooggeplaasde Nazi-amptenare, professore, rektore en studenteleiers genoop om die deelnemers en toeskouers aan of toe te spreek te spreek. In Berlyn het ongeveer 40 000 mense op die Opernplatz Joseph Goebbels se toespraak aangehoor: "Nee vir dekadensie en morele korrupsie! Ja vir beskaafdheid en moraliteit in die gesin en die staat!"
Van die skrywers wie se boeke die studenteleiers daardie aand verbrand het was bekende sosialiste soos Bertolt Brecht en Augustus Bebel, die stigter van die konsep van kommunisme, Karl Marx, kritiese "bourgeois" skrywers soos die Oostenrykse dramaturg Arthur Schnitzler, en "buitelandse invloede" onder meer die Amerikaanse skrywers Ernest Hemingway, Jack London en Helen Keller, Engelse skrywer H.G. Wells en Joodse skrywers soos Franz Werfel, Max Brod en Stefan Zweig. Opvallend onder diegene wie se werke verbrand is, is die geskrifte van die negentiende-eeuse Duits-Joodse digter, Heinrich Heine, wat in sy 1820-1821 toneelspel, Almansor, die bekende vermaning neergepen het: 
"Dort, wo man Bücher verbrennt, verbrennt man am Ende auch Menschen." 


</doc>
<doc id="58749" url="https://af.wikipedia.org/wiki?curid=58749" title="Rubjerg Knudevuurtoring">
Rubjerg Knudevuurtoring

Rubjerg Knudevuurtoring ("Rubjerg Knude Fyr") is aan die kus van die Noordsee in Rubjerg geleë, in die Jutlandmunisipaliteit van Hjørring in Noord-Denemarke. Dit het op 27 Desember 1900 inwerking getree. Die aanbou van die vuurtoring het in 1899 begin.

Die vuurtoring is bo-op Lønstrup Klint (Krans), 60 meter bo seespieël, opgerig. Tot 1908 is hy aangevuur deur gas wat van 'n nabygeleë gasfabriek afkomstig was. .

Lopende sandduine en stranderosie is 'n ernstige probleem. Die kus erodeer teen gemiddeld 1,5 meter per jaar, wat die duidelikste opgemerk kan word by die nabygeleë Mårupkerk. Toe die kerk in ongeveer 1250 gebou is, was dit 1 kilometer van die kus geleë, maar is in 2008 gesloop om te voorkom dat die huis van gebed in die see sal stort.

Die vuurtoring het in 1 Augustus 1968 gesluit. Vir 'n klompie jare is die geboue gebruik as 'n museum en koffiehuis ingespan, maar die lopende sand het oplaas veroorsaak dat dit in 2002 ontruim moes word. Teen 2009 was die kleiner geboue erg onder die druk van die sand beskadig en is later verwyder.




</doc>
<doc id="58750" url="https://af.wikipedia.org/wiki?curid=58750" title="Hoeko">
Hoeko

Hoeko is 'n baie klein nedersetting net noord van Ladismith in die Wes-Kaap, Suid-Afrika aan die voet van die Swartberg. In die vrugbare vallei word sagtevrugte veral appelkose gekweek. Die nedersetting is bekend daarvoor dat C.J. Langenhoven hier gebore is. 



</doc>
<doc id="58752" url="https://af.wikipedia.org/wiki?curid=58752" title="Vleesbaai">
Vleesbaai

Vleesbaai is 'n vakansieoord en aftreedorp geleë aan die Indiese Oseaankus suidwes van Mosselbaai in die Wes-Kaap, Suid-Afrika. Die dorp en baai het sy naam gekry in 1601 toe twee Hollandse skepe vleis geruil het met die plaaslike Khoikhoi stamme.

Hoewel die inheemse Khoi (ook bekend as Hottentotte) die suidelike deel van Afrika bewoon het lank voor dit deur die Europese seevaarders ontdek is, staan Vleesbaai, soos meeste ander Suid-Afrikaanse kusdorpe, vandag bekend onder die naam wat dit deur die Europese ontdekkingsreisigers genoem is. Die eerste Europeër wat die baai van Vleesbaai aanskou het, was die Portugese ontdekkingsreisiger Bartolomeus Dias in 1488. Dias het in die baai aangekom tydens sy ontdekking van die suidelike kus van die Afrika-kontinent op die roete na die Ooste, tydens die stigting van die spesery-roete.

Maar dit was meer 'n eeu later, lank ná die Bartolomeus Dias-ekspedisies, wat Vleesbaai gedoop is deur 'n ander ontdekkingsreisiger, die Nederlander Paulus van Caerden. Dit was ná slegte windtoestande op 14 Julie 1601 Van Caerden gedwing het om skuiling te soek in die beskermde baai. Hy het verbaas ontdek dat heelwat inboorlinge aan land bereid was om hul vetgemaakte vee vir skrootmetaal en ander westerse artikels en snuisterye te verhandel. Hy noem dit toe "Vleys Baeye", die Ou Nederlandse woord vir Vleesbaai, direk in Afrikaans vertaal as "Baai van vleis". Van Caerden was ook verantwoordelik vir die benaming van naburige nedersettings in die omgewing, insluitend "Visbaai" na die weste, en "Mosselbaai" ongeveer 30 km oos van Vleesbaai.

Volgens Jodocus Hondius haal Pieter Both (1601) aan betreffende Vleesbaai se naamherkoms en geografie:

Vleesbaai is 'n kusvakansiedorp wat bestaan uit ongeveer 500 erwe van verskillende groottes en beheer deur drie maatskappye en drie huiseienaarsverenigings.

Die huise in Vleesbaai word grootliks besit deur geografies diverse Suid-Afrikaners, wat hul wonings gebruik as vakansie-akkommodasie, maar daar is 'n aantal permanente inwoners, veral afgetredenes wat dit hul permanente woning gemaak het. As gevolg hiervan, wissel Vleesbaai se besettingsgetal, met die vakansieseisoen besonder besig. Die Kerstyd, die tradisionele Suid-Afrikaanse somervakansie, en Paasfees is die tyd wanneer Vleesbaai sy hoogste besettingsvlakke bereik.

Vleesbaai bly relatief rustig in vergelyking met ander vakansiedorpe in die streek – dit is grootliks te danke aan die private huiseienaarskap, en lok dus 'n beperkte aantal besoekers en gaste, selfs tydens die besige tye.

Die plaaslike winkel is die enigste besigheid in Vleesbaai, waar 'n mens al die noodsaaklike kruideniersware, visvanggoed en brandstof kan koop. Die klein winkel se verskeidenheid is redelik beperk, en vir groter inkopies moet inwoners die kort rit na die nabygeleë Mosselbaai onderneem. Verder het die plaaslike winkel ook nie 'n dranklisensie nie, dus word geen alkoholiese drank in Vleesbaai verkoop nie.

Oorkant die pad van die winkel is die kerksaal, waar eredienste op Sondae gehou word, sowel as feeste en talle ander gemeenskapsgebeure tydens die piekseisoen. Vleesbaai is omhein en toegang word beheer deur 'n bemande hek. Parkering binne-in die dorp, veral langs die strand, is baie beperk en nie-inwoners en ander verkeervolumes word deur die personeel by die ingangshek gemonitor. Toegang tot die winkel en kerksaal is oop vir die publiek en voetgangerbesoekers is welkom om toegang na die strand te verkry via die hoofhek.



</doc>
<doc id="58757" url="https://af.wikipedia.org/wiki?curid=58757" title="Constantine, Algerië">
Constantine, Algerië

Constantine (Arabies: "قسنطينة") is die hoofstad van die Constantine-provinsie, in noordoostelike Algerië. Die stad het 'n bevolking van sowat 448 374 en ongeveer 1 miljoen mense in die metropolitaanse gebied.


</doc>
<doc id="58759" url="https://af.wikipedia.org/wiki?curid=58759" title="Cuatro Torres Business Area">
Cuatro Torres Business Area

Die Cuatro Torres Business Area (CTBA) is 'n kompleks van wolkekrabbers in die Spaanse hoofstad Madrid wat in 2008 voltooi is.

Die kompleks behels vier geboue - die Torre Caja Madrid, die Torre de Cristal, die Torre Sacyr Vallehermoso en die Torre Espacio wat naas ruim kantoorruimtes - waaronder die hoofkwartier van die Spaanse spaarbank "Caja Madrid" - gedeeltelik oor addisionele woonstelle.

Die sakegebied het op 'n voormalige oefenterrein ontstaan wat deur die sokkerklubb Real Madrid in 2001 verkoop is. Die oorspronklike naam van die kompleks, Madrid Arena, is nog voor sy voltooiing gewysig na "Cuatro Torres Business Area".


</doc>
<doc id="58761" url="https://af.wikipedia.org/wiki?curid=58761" title="Sinai">
Sinai

Sinai (Arabies: سيناء) is 'n skiereiland in Egipte en behoort tot Asië. Dit het 'n oppervlakte van 61 000 km² en lê tussen die Middellandse See in die noorde en die Rooisee in die suide. In die weste is die Suezkanaal en die Golf van Suez, in die ooste is die Golf van Akaba en die grens tot Israel geleë. Sinai is veral bekend vir die Sinaiberg, waar Moses volgens die Bybel die Tien Gebooie van God ontvang het, en die Sint-Katarinaklooster, wat tussen 548 en 565 gestig is. Die Sinaiberg is 'n heilige plek vir Jode, Christene en Moslems.

Belangrike hawestede sluit in Taba in Egipte en Eilat in Israel. Sharm El Sheikh is die bekendste vakansieoord van Sinai.


</doc>
<doc id="58768" url="https://af.wikipedia.org/wiki?curid=58768" title="Gouda, Wes-Kaap">
Gouda, Wes-Kaap

Gouda is 'n nedersetting in die Wes-Kaap, Suid-Afrika. Hierdie dorpie is by die westelike ingang van die Nuwekloofpas tussen Wellington en Tulbagh. Die dorpie is op die plaas Gouda ontwikkel. Die naam het niks met kaas te doen nie maar is 'n Khoikhoi woord wat 'bok- of heuningkloof' beteken. Die Voëlvleidam is 6 km suid van Gouda.



</doc>
<doc id="58769" url="https://af.wikipedia.org/wiki?curid=58769" title="Langebaanweg">
Langebaanweg

Langebaanweg is 'n dorpie en spoorwegstasie aan die spoorlyn vanaf Kaapstad na Saldanha in die Wes-Kaap. Die Lugmagbasis Langebaanweg en 'n vliegskool van die Suid-Afrikaanse Lugmag is hier geleë. Daar is ook 'n fossielperseel by Langebaanweg en een by Elandsfontein. 




</doc>
<doc id="58770" url="https://af.wikipedia.org/wiki?curid=58770" title="Dwarskersbos">
Dwarskersbos

Dwarskersbos is 'n vissersdorpie en vakansieoord aan die Atlantiese Oseaan net noord van Laaiplek in die Wes-Kaap, Suid-Afrika. Die naam is ontleen aan die kersbos wat volop in die gebied voorkom.





</doc>
<doc id="58771" url="https://af.wikipedia.org/wiki?curid=58771" title="Strandfontein, Weskusdistrik">
Strandfontein, Weskusdistrik

Strandfontein is 'n vissersdorpie en vakansieoord aan die Atlantiese Oseaan in die Wes-Kaap, Suid-Afrika. Die dorpie is noord van Doringbaai en is die noordelikste dorp van die tradisionele Weskus. Die Sishen-Saldanha Spoorlyn draai hier ooswaarts, die binneland in deur die Sandveld.




</doc>
<doc id="58775" url="https://af.wikipedia.org/wiki?curid=58775" title="Warm Bokkeveld">
Warm Bokkeveld

Die Warm Bokkeveld is 'n vrugbare vallei in die berge van die Wes-Kaap, Suid-Afrika. Die area word begrens deur die Hexrivierberge in die suide, die Witzenberge en die Skurweberge in die weste en die Gydo- en Waboomberge in die noorde. Alle paaie bereik die vallei deur bergpasse: die Gydopas, die Michellspas, die Karoopoort en die Theronsbergpas. Die Breederivier ontspring in die vallei. 

Dorpe in die vallei:




</doc>
<doc id="58778" url="https://af.wikipedia.org/wiki?curid=58778" title="Wickford">
Wickford

Wickford is dorp in die Engelse graafskap Essex met sowat 32 duisend inwoners. Die dorp lê ongeveer 50 km (30 myl) oos van die land se hoofstad, Londen. saam met Basildon, Billericay, Laindon en Pitsea maak dit deel uit van die "borough" Basildon.


</doc>
<doc id="58781" url="https://af.wikipedia.org/wiki?curid=58781" title="Kegonwaterval">
Kegonwaterval

Die Kegonwaterval (华 厳 滝, "Kegon no Taki") is 'n waterval in die Japanse Nasionale Park Nikko naby die stad Nikko, in die Prefekture Tochigi.

Die waterval, geleë aan die Chūzenji-meer, behoort met 'n hoogte van 97 meter tot die drie hoogste watervalle van Japan. Agter en eenkant van die Kegonwaterval bevind hulle nog twaalf kleiner watervalle. Veral in die herfs is die watervalle so gewild as toeriste-aantreklikheid dat die verkeer op die pad van Nikko na Chūzenji hooguit nog stapvoets kan ry.

Die Kegonwaterval is berug om die vele selfmoorden die daar, veral deur jeugdiges, word gepleeg.



</doc>
<doc id="58782" url="https://af.wikipedia.org/wiki?curid=58782" title="Mårupkerk">
Mårupkerk

Die Mårupkerk (Deens: " Mårup Kirke ") was 'n kerk in die Romaanse styl wat in Noord-Jutland, Denemarke, geleë was. Die kerk is gebou op Lønstrup Klint, 'n krans aan die Noordsee naby die dorp Lønstrup in die Hjørring-munisipaliteit. Die gebied is berug vir sy windverwaaide landskap, voortdurende lopende sandduine en stranderosie. Ná honderde jare van erosie het die Noordsee gevaarlik genader, wat uiteindelik daartoe gelei het dat die kerk in 2008 afgebreek moes word om te voorkom dat hy in die see sou stort. Die mure staan nog op die terrein, tesame met die anker van 'n Britse fregat wat aan die kus in 1808 gestrand het.

Mårupkerk was rondom 1250 in die laat Romaanse styl aangebou. Dit was 'n eenvoudige baksteenstruktuur wat so eie aan Jutland se dorpkerke is. ’n Toring is in die 18de eeu gesloop en 'n vrystaande kloktoring is van hout opgerig. Die kerk het geboë pilare, waarvan party vandag nog gesien kan word.

Op 6 Desember 1808 het die HMS Crescent, 'n Britse fregat op pad na Gotenburg, Swede, gestrand terwyl dit voorrade aan die Britse vloot tydens die Napoleontiese Oorloë gebring het. Meer as 200 matrose is in ’n massagraf begrawe; sewe offisiere en 55 seemanne het oorleef. Twee addisionele Britse skepe het ook aan Denemarke se weskus gestrand en die Britte het 'n gedenksteen wat die afgestorwenes vereer in 1895 opgerig.

Die kerk is in die middel van die gemeente, omtrent 1 kilometer vanaf die kus, gebou. Dit was tot 1926 in gebruik, voordat 'n nuwe kerk in die nabygeleë Lønstrup opgerig is. Die ou gebou is deur die Deense Nasionale Museum, wat in 1952 die besit daarvan oorgeneem het, in stand gehou. In 1998 is 'n uitgebreide argeologiese ondersoek op die plek uitgevoer. Die kerk het tot 2005 bewaringstatus geniet, voordat dit van so 'n aard beëindig is dat die gebou gesloop sou word. Die laaste erediens is in Paasfees 2008 gehou.

Lønstrup Klint is aardkundiggesproke uniek en verloor weens erosie gemiddeld 1,5 meter per jaar oor die afgelope 300 jaar heen.Terwyl erosie voortgegaan het om die kerk te bedreig, het lopende duine die Rubjerg Knudevuurtoring, 'n kort entjie daarvandaan na die suide se kant toe, onder sand begrawe. Die vuurtoring was net vir ’n paar dekades in werking, terwyl die aangrensende geboue in museums omskep is. ’n Paar jaar later is die plek ontruim.

Swaar storms van die laat 20ste en vroeë 21ste eeu het die kus so laat agteruitgaan dat die een hoek van die kerk beskadig is. Teen die middel van die 2000’s was slegs 9 meter van die kerk. Daar was vurige debatte oor wat gedoen moes word: moes die natuur sy loop neem, of moes ’n plan van optrede daargestel word om die kerk te probeer red? Deense maatskappye het probeer om die kus teen sanderosie te beskerm. In Augustus 2007, ná vier jaar van bespreking, het die Deense Nasionale Museum, in die lig van die aansienlike koste en plaaslike openbare weerstand, besluit om die kerk te skuif na 'n opelug museum. Aan die einde van November 2007 het die owerhede wat verantwoordelik was vir die kultuur en die beskerming van grond besluit om die kerk te sloop. In die najaar van 2008 is die dak en die binnekant van die kerk verwyder en gestoor; die mure is agtergelaat, waar hulle sal bly totdat hulle in die see val. Teen September 2011 is daar nog nie besluit waar of wanneer die kerk herbou sal word nie.



</doc>
<doc id="58784" url="https://af.wikipedia.org/wiki?curid=58784" title="Verkeer van Denemarke">
Verkeer van Denemarke

Hierdie artikel handel oor riglyne omtrent die verkeer van Denemarke.

In Denemarke ry alle voertuie aan die regterbaan. Motors en motorfietse moet regdeur die dag hul dompligte (maar nie hul parkeerligte nie) aangeskakel hou. In ’n motor moet alle insittendes ’n sitplekgordel dra. Op die deurpad (en “indien nodig” op ander paaie) moet die flikkerlig gebruik word voordat daar van baan verwissel word.

Tensy padpredikante anders aandui, is die spoedbeperking in dorpe 50 km/h, buitekant dorpe en stede 80 km/h en 130 km/h op die snelbaan (soos deur die padtekens aangetoon). Vragmotors, busse en voertuie met sleepwaens word verbied om vinniger as 70 km/h buitekant dorpe en stede te ry, met die uitsondering van deurpaaie waar 80 km/h toegelaat word.

Rybewys: 

Persone wat skaatsplanke en rolskaatse gebruik, word kragtens die wet as voetgangers beskou en moet daarom die sypaadjie gebruik. Dit is verbode om met fietse op die sypaadjie te ry, hoewel dit algemeen voorkom. Sodra fietse in die kruispad reguit vorentoe beweeg kan hulle in die regterkant van die regsdraai-baan of in die regterkant van die baan ry. Motors moet wag totdat die fietse verbygesteek het voordat hulle mag regs draai.
Voetgangers wat die sebraoorgang wil oorsteek geniet voorrang.

Denemarke verkeer in ’n gunstige posisie om onvoorspelbare en wisselvallige energiebronne, soos windkrag, in hul kragnetwerk te integreer. In die lig hiervan poog Denemarke daarin om ’n vervoersektor op die been te bring wat op intelligente batterystelsels (V2G) en inpropvoertuie gefokus is. 



</doc>
<doc id="58787" url="https://af.wikipedia.org/wiki?curid=58787" title="Ongewenste vreemdeling">
Ongewenste vreemdeling

Ongewenste Vreemdeling is 'n Afrikaanse rolprent wat in 1974 vrygestel is. Die film is gebaseer op 'n radiovervolgverhaal van C.F. Beyers-Boshoff. Jans Rautenbach was die regisseur en Emil Nofal die vervaardiger. Dit is in Knysna en die Wilderness in die Wes-Kaap geskiet.

Die rolprent is 'n romantiese drama. Dit dra 'n ouderdomsperk van 10 vir geweld.


Gerhard Steenberg is moordenaar op parool. Hy reis na Duiwelsvallei, 'n plek waar selfs die duiwel lig moet loop. Hy meng in die eienaardige lewens van die Duiwelsvallei-mense in. Aanvanklik gaan dit goed, maar dan steek moord, jaloesie, bloedwraak en verraad kop uit. Gerhard raak verstrengel in 'n liefdesdriehoek. Selfs nie die selfmoord van sy meisie dryf die ongewenste vreemdeling uit die vallei nie. Slegs bloed, sy eie, dié van sy gewese vrou en sy beste vriend Bergsma, sal hom Duiwelsvallei laat verlaat.



</doc>
<doc id="58788" url="https://af.wikipedia.org/wiki?curid=58788" title="Dulcie van den Bergh">
Dulcie van den Bergh

Dulcie Van den Bergh (Magdeld Magdalena Smit) (23 August 1928 - 8 November 1997) was 'n Suid-Afrikaanse aktrise. Gebore as Dulcie Smit. Sy was bekend vir haar TV-rolle as "Stienie" in Agter Elke Man en die ouma in Orkney Snork Nie. Sy het ook in verskeie rolprente gespeel en was veral 'n bekende stem op Afrikaanse Radio. Sy was getroud met die akteur, Gert van den Bergh (Gert Nicolaas; gebore 8 Oktober 1920,oorlede 16 Otober 1968) , tot sy dood in 1968. Sy sterf op 8 November 1997 op die ouderdom van 69-jaar aan kolon- en lewerkanker. Haar ouers was Stephanus Johannes (Gebore 1 Mei 1894) en Anna Elizabeth (Née Venter)(gebore 25 Augustus 1889; oorlede 8 Oktober 1967) 

Dulcie en Gert het vier kinders. hul seun, Regardt van den Bergh is 'n bekende akteur, rolprentregisseur en draaiboekskrywer. Linda van den Berg, skrywer, Dirk van den Berg (oorlede), en Liesl van den Berg. 



</doc>
<doc id="58790" url="https://af.wikipedia.org/wiki?curid=58790" title="Fort Brown">
Fort Brown

Fort Brown was 'n militêre basis van die Verenigde State van Amerika in Texas gedurende die laaste helfte van die 19de eeu en die eerste helfte van die 20ste eeu.

Dit fort is in 1845 gebou en was toe as "Fort Texas" bekend. Dit het die volgende jaar 'n belangrike rol in die Meksikaans-Amerikaanse Oorlog gespeel.

Fort Brown is op 1 Februarie 1946 buite diens gestel.


</doc>
<doc id="58792" url="https://af.wikipedia.org/wiki?curid=58792" title="L'Agulhas">
L'Agulhas

L’Agulhas (Portugees vir "Die Naald") is ’n kusdorpie in die Wes-Kaapprovinsie van Suid-Afrika en die suidelikste nedersetting op die Afrika-vasteland. Dit is net noordoos van Kaap Agulhas, die suidelikste punt van Afrika, geleë, waar die Indiese en Atlantiese Oseaan amptelik bymekaarkom.

Vroeë Portugese seevaarders wat om hierdie gevaarlike punt gevaar het, het dit "L'Agulhas" genoem, wat "Die Naald" beteken (met verwysing na die ru, skerp rotse van die kuslyn en omrede die kompas geen werklike afwyking tussen die Ware Noord en Magnetiese Noord op hierdie plek getoon het nie).

L'Agulhas kry sy ryke erfenis van die skipbreukelinge van verskillende nasionaliteite wat hul in hierdie afgesonderde gebied kom vestig het. Die winderige en ruwe pragkusvlakte vorm ook deel van die Agulhas Nasionale Park wat meer as 8 500 blomspesies het. Die kuslyn het ook 'n ryke seelewe, wat ook die broeiplek is van skaars voëlsoorte soos die swarttobie.

Hier kan die besoeker die vuurtoringmuseum en aandenkingswinkel besigtig. Die koppie agter die vuurtoring bied 'n uitsig waar die twee oseane ontmoet, skepe verbyvaar en die Suidelike noorkapper in die lente en vroeë somer rondbaljaar.

Die eintlike mees suidelike punt van Afrika is 1 km wes van die vuurtoring en is gebaken deur 'n eenvoudige klipstapel. Oos van hierdie punt is vywers wat duisende jare gelde deur die bewoners gebou is. Hierdie vywers is gemaak deur "damme" al rondom die vlakwater te bou sodat die visse tydens laaggety vasgekeer word. Party hiervan het die eeue deurstaan en word selfs vandag nog gebruik. Die ontdekking van kliphaard, potwerk en skulpafvalhope is waardevolle geskiedkundige nalatenskap van die Strandlopers. In die koppie staan 'n bouvallige Britse fort, terwyl die seepoel in Georgestraat as die "Soldategat" bekend staan.

Die seewater is baie vlak en L'Agulhas is bekend as 'n goeie hengelplek. L'Agulhas bied ook etlike voetslaanpaaie, asook gety- en rotspoele om in te swem.

Die Kaap Agulhasvuurtoring is die tweede oudste in die land en is aan die suidelike deel van die dorp opgerig. Die vuurtoring is na die Pharos van Alexandrië ontwerp.

Regonder Spookdraai (aan die begin van die dorp) aan die kus, is daar 'n historiese waterkrip. Langsaan is 'n tweetalige bronsplaat opgerig met die volgende Afrikaanse bewoording:

Agulhas se munisipale raad het in 1976 'n wapen by die Buro vir Heraldiek geregistreer: "In silwer, ses golwende versmalde dwarsbalke van blou, 'n omgekeerde uitgeskulpte punt van groen belaai met 'n voorstelling van die Agulhas-vuurtoring, uitstralend, op 'n los grond, alles van natuurlike kleur". Die helmteken was 'n antieke kompas, en die wapenspreuk "Ne plus ultra". Die wapen is in 1991 op die naam van die L'Agulhas Plaaslke Raad herregistreer.



</doc>
<doc id="58794" url="https://af.wikipedia.org/wiki?curid=58794" title="Frank Abagnale jr.">
Frank Abagnale jr.

Frank William Abagnale jr. (* 27 April 1948) was 'n Amerikaanse bedrieër wat in die sestigerjare vyf jaar lank aktief was. Deesdae is hy die baas van Abagnale & Associates, 'n bedrogkonsultasieburo.

Abagnele het in in Bronxville, New York, grootgeword as die derde van vier kinders. Hy het in sy jeug 'n Katolieke skool bygewoon. Sy ouers is in 1964 geskei en dit was vir hom so traumaties dat hy van die huis af weggeloop het.

Sy eerste oortreding was die uitskryf van tjeks terwyl daar nie genoeg geld in sy rekening was nie. Dit het net vir 'n kort tydperk gewerk voordat die bank daarop aangedring het dat hy geld in sy rekening inbetaal. Hy het toe ’n paar identiteite aangeneem en verskeie rekeninge by verskillende banke oopgemaak. 

Ná 'n tyd het hy agtergekom dit is makliker om vals tjeks te druk en hulle te wissel. Hy het die banke uit altesaam 2,5 miljoen dollar gekul.

Om gratis oor die wêreld heen te vlieg het Abagnale hom voorgedoen as ’n fiktiewe Pan Am-vlieënier, Frank Williams. Hy het die lugdiens gebel en gesê hy is een van hul vlieëniers, maar het sy uniform verloor. Hy het dan met ’n vals ID-dokument ’n nuwe uniform gekry. Pan Am het geskat dat hy tussen die ouderdomme van 16 en 18 meer as ’n miljoen lugmyle (1 600 000 km) op meer as 250 vlugte gevlieg en 26 lande besoek het. As vlieënier het hy gratis by hotelle gebly – die maatskappy het die rekening vir alles gekry, van sy verblyf tot sy kos. 

Later het Abagnale hom as ’n kinderarts voorgedoen. Deur bevriend te raak met 'n regte dokter het hy 'n bestuursposisie in 'n hospitaal gekry. Daar is hy amper afgedank omdat hy byna 'n baba laat verstik het, want hy het nie verstaan wat die suster vir hom sê nie. Hy het toe ander vir hom die werk laat doen. Ná 11 maande by die hospitaal het hy 'n ander "werk" gekry en bedank.

Abagnale is uiteindelik in Frankryk gevang. Nadat hy daar en in Swede verhoor is, is hy aan Amerika uitgelewer, waar hy tot twaalf jaar gevangenisstraf gevonnis is.

Nadat hy vyf jaar uitgedien het, het die Amerikaanse regering Abagnale vrygelaat onder die voorwaarde dat hy die regering sou help met die bestryding van bedrog. Ná sy vrylating het hy verskillende poste beklee, maar is in die meeste gevalle afgedank sodra sy misdaadagtergrond ontdek is. Ontevrede met sy situasie, het Abagnale op 'n dag by 'n bank ingestap met 'n voorstel. Hy het aangebied om die bankpersoneel voorligting te gee oor allerhande bankbedrogtegnieke. As sy voorligting nie waardevol was nie, was hulle hom niks verskuldig nie. As hulle dit wel waardevol gevind het, moes hulle hom $500 betaal en sy dienste by ander banke aanbeveel. Dit was 'n groot sukses.

Later het hy Abagnale & Associates gestig wat raad en voorligting oor bedrogbestryding gegee het. Die sukses van sy besigheid het hom genoeg geld in die sak gebring om al sy skuld uit die verlede te vereffen en 'n multimiljoenêr te word.

In 2002 is sy lewensverhaal deur die regisseur Steven Spielberg verfilm met die titel "Catch Me If You Can", met musiek deur John Williams. Sy rol is vertolk deur Leonardo DiCaprio. Die rol van sy pa (Frank Abagnale sr.) is vertolk deur Christopher Walken en dié van sy ma (Paula Abagnale) deur Nathalie Baye. Een van die FBI-agente wat sy saak ondersoek het, is in die rolprent die fiktiewe agent Carl Hanratty (Tom Hanks).

Abagnale self het 'n klein rolletje in die film vertolk as 'n polisie-agent.

In April 2011 is 'n Broadway-musiekspel oor sy verhaal gemaak. Dit is al vir vier Tony-pryse benoem.



</doc>
<doc id="58796" url="https://af.wikipedia.org/wiki?curid=58796" title="Kathleen McGowan">
Kathleen McGowan

Kathleen McGowan is 'n Amerikaanse skryfster wat met haar romanreeks "The Magdalene Line" internasionale sukses behaal het. Haar boeke is al in vyftien tale vertaal.

McGowan, 'n boorling van Hollywood, Kalifornië, het op die ouderdom van 21 as verslaggeefster na Noord-Ierland gegaan en in die volgende jare reise na die vasteland van Europa en die Nabye Ooste onderneem. Ná haar terugkeer na die Verenigde State was sy onder meer as hoofredakteur vir die "Irish News" en die "Walt Disney Corporation" werksaam. Sy het haarself daarnaas ook as draaiboekskryfster bekwaam en is tans besig met 'n dokumentêr oor haar reise. 

McGowan woon met haar eggenoot, die Ierse sanger en liedjieskrywer Peter McGowan, en hulle drie seuns in Los Angeles.

"The Magdalene Line" is 'n romanreeks waarin fiktiewe en historiese vroulike karakters figureer wat volgens McGowan in die geskiedenis valslik uitgebeeld of selfs uitgewis is. 

Kathleen McGowan het in 1989 met die navorsing en skryfwerk vir haar eerste roman "The Expected One" begin het. Sy het die boek in 2005 self gepubliseer en 2 500 eksemplare verkoop. Die roman is op 25 Julie 2006 deur die Amerikaanse uitgewery "Simon & Schuster" se etiket "Touchstone" geherpubliseer. 

"The Book of Love" is die tweede roman in die reeks wat in 2009 verskyn het en oor die lewe van Sint Mathilda van Canossa handel. Een jaar later het die derde roman, "The Poet Prince", oor die lewe van Lorenzo de Medici gevolg.

Maureen Paschal, 'n jong Amerikaanse joernalis wat beweerde historiese of Christelike raaisels oplos, is die fiktiewe sentrale karakter in alle romans. Ander fiktiewe romanfigure is Berenger Sinclair en Tamara Wisdom, net soos die raaiselagtige karakter Destino.

"The Source of Miracles" is 'n selfhelpboek wat op Christelike gebede baseer en vir die leser die moontlikheid bied om sy lewe in sewe stappe te verander. Dié proses baseer op die sesblarige roos wat in die sentrum van die doolhof in die katedraal van Chartres, Frankryk uitgebeeld is.






</doc>
<doc id="58797" url="https://af.wikipedia.org/wiki?curid=58797" title="Beheervraat">
Beheervraat

'n Beheervraat is 'n neerhalende term vir 'n persoon wat poog om te dikteer hoe alles rondom hom gedoen moet word. Die woord is vir die eerste keer in die laat 1960's geformuleer — 'n era toe spanning met beheergevegte geassosieer is by persone wat poog om ander mense se optrede te beïnvloed.

Beheervrate wil tot elke prys in beheer van ’n situasie wees. Hulle is meestal perfeksioniste wat wil hê dat alles nét reg moet wees. Hulle stel gewoonlik nie belang in ander se menings nie, behalwe as daar met die beheervraat saamgestem word. So 'n persoon kan byvoorbeeld vergaderings oorneem, die heel tyd in werknemers se nekke afblaas, of konstant sy lewensgenoot kritiseer en afbreek.

Persone wat hieraan lei voel normaalweg onderliggend angstig en onseker van hulleself. Dit manifesteer as die persoon voel dat hy nie in beheer van sy lewe is nie, en dan oorkompenseer deur alles rondom hom te probeer beheer.


</doc>
<doc id="58798" url="https://af.wikipedia.org/wiki?curid=58798" title="Gouda">
Gouda

Gouda kan na een van die volgende verwys:



</doc>
<doc id="58799" url="https://af.wikipedia.org/wiki?curid=58799" title="Haarlem">
Haarlem

Haarlem kan na een van die volgende verwys:



</doc>
<doc id="58801" url="https://af.wikipedia.org/wiki?curid=58801" title="Buffeljagsrivier">
Buffeljagsrivier

Buffeljagsrivier kan verwys na die gelyknamige dorp, rivier of dam:

Buffeljagsrivier is 'n nedersetting aan die N2 nasionale pad 12 km ten ooste van Swellendam in die rigting van Heidelberg. Op die dorpie is 'n kerk, skool, spoorwegstasie, garage, winkel en restaurant, 'n vrugtepakstoor en 'n gevangenis. Die belangrikste landbougewasse van die Buffeljagsvallei is koring, perskes, druiwe en lusern.

Die rivier is 'n oostelike sytak van die Breederivier. Byna die helfte van sy opvanggebied lê aan die noordekant van die Langeberge. Die Tradouwrivier ontspring in die Warmwaterberge, loop verby Barrydale en gaan dan saam met die Tradouwpas op die R324 in die Tradouwskloof deur die Langeberge. Net suid van die poort sluit die Grootvadersbosch- en Rietkuilrivier van oos by die Tradouw aan. Van hieraf staan die rivier bekend as die Buffelsjagsrivier. Effens stroomaf lê eers die dorpie Suurbraak en dan die VOC-veepos Oude Post. Van hier draai die rivier weswaarts ewewydig aan die Langeberge en volg dit die geologiese Worcester-fout. Tien kilometer verby Suurbraak draai die rivier suid om net suid van die Bontebok Nasionale Park by die Breederivier aan te sluit.

Na 'n reuse vloed in 1939 is in 1942 'n besproeiingsraad gestig om die kanale en keerwalle in die rivier gesamentlik en sentraal te beheer. Na die reuse vloed van 1962 het die owerhede die Buffeljagsdam op die plaas Eenzaamheid laat bou. Die opvanggebied van die dam is 23 500 ha met 'n maksimum jaarlikse afloop van 95 000 megaliter. Die dam het 'n maksimum opgaarvermoë van 4 800 megaliter en het as dit vol is 'n wateroppervlakte van 124.8ha. Die walhoogte is 24 m. 'n Oppervlakte van 1 431 ha kan vanuit die dam besproei word. Watersport word op die dam beoefen.




</doc>
<doc id="58803" url="https://af.wikipedia.org/wiki?curid=58803" title="Die Kelders">
Die Kelders

Die Kelders is 'n vakansie dorpie aan die Atlantiese Oseaan in die Wes-Kaap, Suid-Afrika. Die dorpie is net noord van Gansbaai. Die dorpie ontleen sy naam aan die grotte onder die rotswand waardeur 'n ondergrondse stroom vloei.



</doc>
<doc id="58804" url="https://af.wikipedia.org/wiki?curid=58804" title="Pearly Beach">
Pearly Beach

Pearly Beach is 'n vakansiedorpie aan die Atlantiese Oseaan in die Wes-Kaap, Suid-Afrika. Die dorpie is suidoos van Gansbaai. Die dorpie het sy naam gekry van die skitterwit sand van die strand. Ongeveer 8 km van die kus is Geysereiland en Dyereiland. Pikkewyne en seeleeus kom voor op beide eilande.




</doc>
<doc id="58805" url="https://af.wikipedia.org/wiki?curid=58805" title="Struisbaai">
Struisbaai

Struisbaai is 'n vakansiedorpie aan die Indiese Oseaan in die Wes-Kaap, Suid-Afrika. Dis net noordoos van L'Agulhas geleë. Die dorpie se naam is 'n afkorting van Vogelstruisbaai. Die strand by Struisbaai is 14 km lank en gewild onder die swemmers, hengelaars, branderplankryers en seilplankryers.

Struisbaai se plaaslike raad het in 1992 'n wapen by die Buro vir Heraldiek geregistreer : "Slangsnitsgewys gedeel, in die skildhoof na links en in die skildvoet na regs, silwer en blou, regs 'n regopgeplaaste swart volstruisveer met 'n rooi skag". Die helmteken was 'n seilskip op 'n blou muurkroon, en die wapenspreuk "In concilio concilium".

Op 23 Augustus 1673 het die "Zoetendaal" by Struisbaai gestrand. Die Nederlandse Oos-Indiëvaarder "Schoonenberg" het op pad van Batavia na Nederland in die vroeë oggendure van 20 November 1722 hier op die rotse geloop.




</doc>
<doc id="58807" url="https://af.wikipedia.org/wiki?curid=58807" title="Noetzie">
Noetzie

Noetzie is 'n strandoordjie net ten ooste van Knysna. 'n Kenmerk daarvan is die aantal strandhuise in 'n boustyl wat kastele naboots. Dit lê tussen die Pezula-gholfbaan en die Sinclair-natuurreservaat. Vanaf die N2-hoofweg lei 'n pad vir 5 km suid tot by 'n parkeerterrein op die rand. Van daar lei steil trappe en 'n voetpad na die lagune, strand en visvangplekke. Weens die moeilike bereikbaarheid word die strand nooit oorstroom met besoekers nie.

Die kasteelagtige vakansiehuise se geskiedenis strek terug tot 1913 toe H S Henderson enkele erwe langs die strand gekoop het. Die eerste strandhuis is in 1932 voltooi en het 'n watertoring in die styl van 'n burgtoring ingesluit wat die gebou baie op 'n kasteel laat lyk het. So is later ook kantele bygevoeg. Aangrensende strandhuise is in dieselfde styl ontwerp.

Die kompleks word oorheers deur Pezula, 'n strandhuis met 'n indrukwekkende hoektoring. Sy naam is afgelei van die Shona-term vir "hoog bowe". Pezula het enkele jare lank as vakansiehuis vir Garfield Todd, 'n gewese eerste minister van Rhodesië, gedien, maar is in 1970 weer deur die vorige eienaars, die Henderson-familie, teruggekoop.



</doc>
<doc id="58808" url="https://af.wikipedia.org/wiki?curid=58808" title="St. Francisbaai">
St. Francisbaai

St. Francisbaai is 'n vakansiedorp aan die Indiese Oseaan in die Oos-Kaap, Suid-Afrika. Die dorp het sy naam reeds in 1575 gekry toe die Portugese ontdekkingsreisiger Manuel Perestrelo die baai na die beskermheilige van die matrose vernoem het. Die Kromrivier mond langs die dorp uit.





</doc>
<doc id="58816" url="https://af.wikipedia.org/wiki?curid=58816" title="Tise">
Tise

Tise is ’n plek in die Deense Noord-Jutlandstreek van die Brønderslev-munisipaliteit. Daar bly 252 inwoners (2008).


</doc>
<doc id="58817" url="https://af.wikipedia.org/wiki?curid=58817" title="Tødsø">
Tødsø

Tødsø is ’n plek in die Deense Noord-Jutlandstreek van die Morsø-munisipaliteit. Daar bly 232 inwoners (2008).


</doc>
<doc id="58818" url="https://af.wikipedia.org/wiki?curid=58818" title="Tolne">
Tolne

Tolne is ’n plek in die Deense Noord-Jutlandstreek van die Hjørring-munisipaliteit. Daar bly 232 inwoners (2008).


</doc>
<doc id="58819" url="https://af.wikipedia.org/wiki?curid=58819" title="Tornby">
Tornby

Tornby is ’n plek in die Deense Noord-Jutlandstreek van die Hjørring-munisipaliteit. Daar bly 986 inwoners (2008).


</doc>
<doc id="58820" url="https://af.wikipedia.org/wiki?curid=58820" title="Tranum">
Tranum

Tranum is ’n plek in die Deense Noord-Jutlandstreek van die Jammerbugt-munisipaliteit. Daar bly 461 inwoners (2008).


</doc>
<doc id="58821" url="https://af.wikipedia.org/wiki?curid=58821" title="Tversted">
Tversted

Tversted is ’n plek in die Deense Noord-Jutlandstreek van die Hjørring-munisipaliteit. Daar bly 585 inwoners (2008).


</doc>
<doc id="58822" url="https://af.wikipedia.org/wiki?curid=58822" title="Tylstrup">
Tylstrup

Tylstrup is ’n plek in die Deense Noord-Jutlandstreek van die Aalborg-munisipaliteit. Daar bly 1292 inwoners (2008).


</doc>
<doc id="58823" url="https://af.wikipedia.org/wiki?curid=58823" title="Uggerby">
Uggerby

Uggerby is ’n plek in die Deense Noord-Jutlandstreek van die Hjørring-munisipaliteit. Volgens die 2008-sensus woon daar 237 mense.


</doc>
<doc id="58824" url="https://af.wikipedia.org/wiki?curid=58824" title="Uggerhalne">
Uggerhalne

Uggerhalne is ’n plek in die Deense Noord-Jutlandstreek van die Aalborg-munisipaliteit. Daar bly 260 inwoners (2008).


</doc>
<doc id="58825" url="https://af.wikipedia.org/wiki?curid=58825" title="Ullits">
Ullits

Ullits is ’n plek in die Deense Noord-Jutlandstreek van die Vesthimmerland-munisipaliteit. Daar bly 324 inwoners (2008).


</doc>
<doc id="58826" url="https://af.wikipedia.org/wiki?curid=58826" title="Ulsted">
Ulsted

Ulsted is ’n plek in die Deense Noord-Jutlandstreek van die Aalborg-munisipaliteit. Daar bly 1074 inwoners (2012).

Die naam is waarskynlik afgelei van die mansnaam "Ulv" (Wolf) of "Ulf". Die dorpsnaam kan moontlik ook afkomstig wees uit die bewering dat Ulsted die laaste plek in Denemarke is waar wolwe verdryf is (verskeie ander plekke voer ook dieselfde aan). Die laaste wolf is in die 1700's verdryf. Daar is steeds op die heuwel naby die kerk 'n graf wat as wolfval gebruik is. Die wolf kan op al die dorp se bakens gesien word. In 1941 is daar 'n beeld van 'n wolf opgerig.

Ulsted lê noord van die Limfjord in Vendsyssel se suidoostelike deel. Tot die munisipale hervorming in 1970 bly Ulsted met sy randgebied (Ulsted Parogie) 'n onafhanklike munisipaliteit, waarna die dorp deel geword het van Hals Munisipaliteit. Sedert 2007, Aalborg Munisipalteit. Voorheen was die kerklike lewe naas die parogiekerk gekenmerk deur 'n sterk leekmansgebaseerde arbeid verbind met die Indre Mission van die Sendinghuis en privaatwonings. Vandag is die sendinghuis verkoop.

In 1899 kry Ulsted spoorverbinding deur die Sæbyspoorlyn met Nørresundby in die suidooste en met Sæby/Frederikshavn in die noorde. Dit het ontwikkeling aangespoor. Die nuwe stasie is 'n klein stukkie van die ou dorpie rondom die dam en daar was 'n nuwe gebou in die rigting van die stasie opgerig. Op die tydstip was Ulsted hoofsaaklik gekenmerk deur landbou. Aan die einde van die 19de en vroeë 20ste eeu bly 'n toenemende aantal mense in die landbou werksaam, insluitend deur verbouing op die voormalige heideland in die oostelike deel van die munisipaliteit en deur die totstandkoming van kleinboere.

In Ulsted was daar in die 1900's 'n groot aantal winkels en ambagsondernemings.

Na 1950 kom landboumeganisering en later struktuurverandering, sodat baie klein plaaseiendomme begin saamsmelt het. Dit het gelei tot 'n groot afname in die aantal mense wat in diens van die landbou was. Terselfdertyd is daar baie winkels gesluit nadat die eienaars begin aftree het. So vandag bestaan die dorpsake uit 'n paar kruidenierswarewinkels en 'n paar groot spesialiteitswinkels. Hierdie veranderinge het daartoe gelei dat minder mense in die landbou en die bestuur van plaaslike ondernemings doenig was. Tergelykertyd met die ontvolking van die plase het meer inwoners verstedelik, sodat die gemeente sy bevolkingstal behou het. Die bevolking word vandag gekenmerk deur baie afgetredenes en baie wat buite Ulsted werk, nie alleen in Aalborg nie. Die baie veranderinge het daartoe gelei dat die spoorlyn in 1967 gesluit is, asook die melkery. Die gebou is gesloop.
Vandag staan Ulsted Mølle nog, as teken van die ondernemings en ingenieurswese van vroeër. Maar die dorp bevat ook voorbeelde van moderne tegnologie. Op die randgebied van die dorp is Denemarke se tweede grootste sonkragaanleg opgerig, wat 'n groot bydrae tot dorpsverwarming lewer.

In die afgelope paar jaar is die wolfbeeld in die aanleg in Jyllens Dam deur 'n verskeidenheid kunswerke uit Ulsted se kontrei aangevul. Dit is geskenk deur die Sparekassen (Bank) en deur Marius Andersen. Van hierdie beelde sluit in:


Die voormalige minister Frank Jensen, die huidige sosiaaldemokratiese oorburgemeester in Kopenhagen, is in Ulsted gebore.



</doc>
<doc id="58827" url="https://af.wikipedia.org/wiki?curid=58827" title="Vadum">
Vadum

Vadum is ’n plek in die Deense Noord-Jutlandstreek van die Aalborg-munisipaliteit. Daar bly 2274 inwoners (2011). Dit is geleë een kilometer noord van die Aalborg-lughawe.


</doc>
<doc id="58828" url="https://af.wikipedia.org/wiki?curid=58828" title="Valsgård">
Valsgård

Valsgård is ’n plek in die Deense Noord-Jutlandstreek van die Mariagerfjord-munisipaliteit. Daar bly 978 inwoners (2008).


</doc>
<doc id="58829" url="https://af.wikipedia.org/wiki?curid=58829" title="Valsted">
Valsted

Valsted is 'n plek in die Deense Noord-Jutlandstreek van die Aalborg-munisipaliteit. Daar bly 235 inwoners (2007).


</doc>
<doc id="58830" url="https://af.wikipedia.org/wiki?curid=58830" title="Vårst">
Vårst

Vårst is ’n plek in die Deense Noord-Jutlandstreek van die Aalborg-munisipaliteit. Daar bly 432 inwoners (2008)


</doc>
<doc id="58831" url="https://af.wikipedia.org/wiki?curid=58831" title="Spitsbergen">
Spitsbergen

Spitsbergen is die grootste eiland van die Noorse eilandgroep Svalbard met 'n oppervlakte van 39 044 km² en 'n bevolking van 2 698. Dit is ook die grootste eiland van Noorweë, die wêreld se 36ste grootste eiland en die enigste een van die argipel, wat permanent bewoon is. Die eiland vorm die westelike deel van die argipel en grens aan die Arktiese Oseaan in die noorde, aan die Groenlandsee in die weste en aan die Noorse See in die suide.

Totdat die Spitsbergenverdrag in 1920 onderteken is, is die hele argipel in Noors Spitsbergen of Westspitsbergen genoem en sedertdien is die amptelike naam daarvan Svalbard.

Die hoofstad en grootste stad is Longyearbyen en die hoogste bergspits is die Newtontoppen met 'n hoogte van 1 1713 m.




</doc>
<doc id="58832" url="https://af.wikipedia.org/wiki?curid=58832" title="Thisted">
Thisted

Thisted is ’n plek in die Deense Noord-Jutlandstreek van die Thisted-munisipaliteit. Daar bly 13 005 inwoners (2011). Thisted is geleë in die Thy-streek op Vendsyssel-Thy en het ’n hawe by aan die Limfjord. Die plaaslike sokkerklub is Thisted FC.


</doc>
<doc id="58834" url="https://af.wikipedia.org/wiki?curid=58834" title="Thorshøj">
Thorshøj

Thorshøj is ’n plek in die Deense Noord-Jutlandstreek van die Frederikshavn-munisipaliteit. Daar bly 299 inwoners (2008).


</doc>
<doc id="58835" url="https://af.wikipedia.org/wiki?curid=58835" title="Guldbæk">
Guldbæk

Guldbæk is ’n plek in die Deense Noord-Jutlandstreek in die Rebild-munisipaliteit. Dit het 210 inwoners (2011).


</doc>
<doc id="58836" url="https://af.wikipedia.org/wiki?curid=58836" title="Gudumholm">
Gudumholm

Gudumholm is ’n plek in die Deense Noord-Jutlandstreek in die Jammerburgt-munisipaliteit. Dit het 771 inwoners (2011).


</doc>
<doc id="58837" url="https://af.wikipedia.org/wiki?curid=58837" title="Gøttrup">
Gøttrup

Gøttrup is ’n plek in die Deense Noord-Jutlandstreek in die Jammerburgt-munisipaliteit. Dit het 981 inwoners (2008).


</doc>
<doc id="58838" url="https://af.wikipedia.org/wiki?curid=58838" title="Godthåb (Aalborg)">
Godthåb (Aalborg)

Godthåb (Aalborg) is ’n plek in die Deense Noord-Jutlandstreek in die Aalborg-munisipaliteit. Dit het 1664 inwoners in 2006 gehad.


</doc>
<doc id="58839" url="https://af.wikipedia.org/wiki?curid=58839" title="Gjøl">
Gjøl

Gjøl is ’n plek in die Deense Noord-Jutlandstreek in die Jammerburgt-munisipaliteit. Dit het 981 inwoners (2008).


</doc>
<doc id="58840" url="https://af.wikipedia.org/wiki?curid=58840" title="Gistrup">
Gistrup

Gistrup is ’n plek in die Deense Noord-Jutlandstreek in die Aalborg-munisipaliteit. Dit is ’n voorstad van Aalborg en het 3573 inwoners (2011).


</doc>
<doc id="58841" url="https://af.wikipedia.org/wiki?curid=58841" title="Gedsted">
Gedsted

Gedsted is ’n plek in die Deense Noord-Jutlandstreek in die Vesthimmerland-munisipaliteit. Dit het 981 inwoners (2008).


</doc>
<doc id="58842" url="https://af.wikipedia.org/wiki?curid=58842" title="Gandrup">
Gandrup

Gandrup is ’n plek in die Deense Noord-Jutlandstreek in die Aalborg-munisipaliteit. Dit het 1534 inwoners (2008).


</doc>
<doc id="58843" url="https://af.wikipedia.org/wiki?curid=58843" title="Gærum">
Gærum

Gærum is ’n plek in die Deense Noord-Jutlandstreek in die Frederikshavn-munisipaliteit. Dit het 684 inwoners (2008).


</doc>
<doc id="58844" url="https://af.wikipedia.org/wiki?curid=58844" title="Tårs (Hjørring)">
Tårs (Hjørring)

Tårs is ’n plek in die Deense Noord-Jutlandstreek in die Hjørring-munisipaliteit. Dit het 1952 inwoners (2008).


</doc>
<doc id="58845" url="https://af.wikipedia.org/wiki?curid=58845" title="Terndrup">
Terndrup

Terndrup is ’n plek in die Deense Noord-Jutlandstreek in die Rebild-munisipaliteit. Tot 2007 was dit die hoofdorp van die voormalige Skørping-munisipaliteit. Terndrup is bereikbaar deur Weg 507, wat langs die oostekant van die dorp verbyloop.


</doc>
<doc id="58846" url="https://af.wikipedia.org/wiki?curid=58846" title="Vrå">
Vrå

Vrå is ’n plek in die Deense Noord-Jutlandstreek in die Hjørring-munisipaliteit. Dit het 2382 inwoners (2008).


</doc>
<doc id="58847" url="https://af.wikipedia.org/wiki?curid=58847" title="Pevensey">
Pevensey

Pevensey is 'n klein nedersetting in die KwaZulu-Natal, Suid-Afrika. Die nedersetting is 15 km oos van Underberg en is vernoem na Pevensey in Sussex, Engeland.




</doc>
<doc id="58850" url="https://af.wikipedia.org/wiki?curid=58850" title="Tamatiebredie">
Tamatiebredie

Tamatiebredie is 'n eg Suid-Afrikaanse gereg wat gewoonlik van skaapvleis gemaak word en as hoofgereg bedien word. Dit word vir 'n lang tyd gekook, maar 'n drukkoker kan gebruik word om die tyd te verkort. Dit bevat bestanddele soos kaneel, kardemom, gemmer en naeltjies sowel as brandrissies.

Die gereg is oorspronklik van Nederlandse oorsprong, maar die woord "bredie" is van Maleisiese oorsprong. Dit is vir die eerste in die Kaap deur Maleiers gekook. Meestal deur slawe wat na die kolonie gebring is. Die woord bredie verwys na oosterse spinasie. In tamatiebredie word tamaties natuurlik as 'n plaasvervanger vir spinasie gebruik. Pampoen, groenbone en waterblommetjies word ook soms gebruik.




</doc>
<doc id="58852" url="https://af.wikipedia.org/wiki?curid=58852" title="Mtonjaneni">
Mtonjaneni

Mtonjaneni is 'n nedersetting in KwaZulu-Natal, Suid-Afrika. Dit kyk uit oor die Mkhumbanerivier ("rivier van die leegte"). Die dorpie is naby Melmoth en is baie belangrik vir die Zoeloegemeenskap. Hulle glo die Zoeloevolk se oorsprong is by die dorp. Volgens oorlewering het Zulu kaNtombhela die Zoeloenasie hier begin; hy is 'n voorvader van Shaka.




</doc>
<doc id="58853" url="https://af.wikipedia.org/wiki?curid=58853" title="Senzangakhona kaJama">
Senzangakhona kaJama

Senzangakhona kaJama (ongeveer 1762–1816) was 'n Zoeloekoning. Hy volg sy pa, Jama kaNdaba op. Hy is veral bekend as die vader van Shaka Zulu. Sy naam is afgelei van die Zoeloe woord wat beteken: "hy wat optree met goeie rede".

Senzangakhona het ten minste sestien vroue gehad by wie hy veertien seuns gehad het. Dogters is nie getel nie.

Sy derde vrou, Nandi kaBhebhe eLangeni (Nandi, die dogter van Bhebhe, vanaf die Langeni-distrik), het sy eerste seun, Shaka uit die eg gebaar. Die verhouding was potensieel bloedskande, want Senzangakhona se ma was 'n vrou wat vanaf eLangeni afkomstig was. Nandi kon daarom nie as die hoofvrou erken word nie.

Een van sy ander vroue het geboorte geskenk aan "Sigujana", wat Senzangakhona sou opvolg. Sigujana is egter dood voor Shaka teruggekeer het om as die koning gekroon te word.

Sy sesde vrou, "Mpikase kaMlilela Ngobese", baar Dingaan, wat die koningskap oorgeneem het nadat hy sy halfbroer Shaka in 1828 (by die hedendaagse Stanger) om die lewe gebring het.

Sy negende vrou, "Songiya kaNgotsha Hlabisa", baar Mpande, wat oorneem toe Dingaan in 1840 vermoor is. Mpande was die enigste seun wat vir hom kleinseuns kon gee, deur die intervensie van Ndlela kaSompisi. Mpande se seun Cetshwayo was in alle aspekte die laaste groot Zoeloekoning gewees.



</doc>
<doc id="58857" url="https://af.wikipedia.org/wiki?curid=58857" title="Amersfoort">
Amersfoort

Amersfoort is 'n naam van 'n dorp, ingesluit:



</doc>
<doc id="58860" url="https://af.wikipedia.org/wiki?curid=58860" title="Charl Cilliers">
Charl Cilliers

Charl Cilliers is 'n nedersetting in Mpumalanga, Suid-Afrika en is 30 km noord van Standerton. Die dorpie was eers as Van Tondershoek bekend. Toe 'n nuwe NG Kerk gemeente hier gestig is in 1917, is die naam verander na Charl Cilliers, die geestelike leier van die Voortrekkers.




</doc>
<doc id="58862" url="https://af.wikipedia.org/wiki?curid=58862" title="SK Rostof">
SK Rostof

SK Rostof (Russies: Футбольный клуб "Ростов") is 'n Russiese sokkerklub in die stad Rostof aan die Don. Dit is in 1930 gestig.



</doc>
<doc id="58863" url="https://af.wikipedia.org/wiki?curid=58863" title="Bundesautobahn 10">
Bundesautobahn 10

Die Bundesautobahn 10 (afkorting: BAB 10, dikwels ook kort Autobahn 10 of A 10 genoem) 
is 'n federale snelweg wat rondom die Duitse hoofstad Berlyn loop. Die grootste deel van die snelweg is in die aangrensende deelstaat Brandenburg geleë, maar aangesien 'n seksie van die snelweg deur die noordelike stadsgebied van Berlyn loop het dit die bynaam "Berliner Ring" gekry. Die BAB 10-snelweg is met 196 kilometer tans die langste ringpad ter wêreld. 


</doc>
<doc id="58867" url="https://af.wikipedia.org/wiki?curid=58867" title="Blida">
Blida

Blida (Arabies: "البليدة") is 'n stad in Algerië, ongeveer 45 km suidwes van Algiers en die hoofstad van die Blida-provinsie. Met sowat 265 duisend inwoners (2005) is Blida een van die grootste stede in die land.


</doc>
<doc id="58868" url="https://af.wikipedia.org/wiki?curid=58868" title="Paraná (deelstaat)">
Paraná (deelstaat)

Paraná (uitgespreek [paɾaˈna]) is een van die 26 state in Brasilië. Paraná se hoofstad en grootste stad, Curitiba, het 'n bevolking van 1 746 896 in 2010 gehad.


</doc>
<doc id="58871" url="https://af.wikipedia.org/wiki?curid=58871" title="De Hoop-natuurreservaat">
De Hoop-natuurreservaat

Die De Hoop-natuurreservaat is in die Overbergstreek in die Wes-Kaap, Suid-Afrika. Die reservaat is 30 km oos van Bredasdorp. Dit sluit 50 km van die kuslyn van die Indiese Oseaan in en strek ook 5 km see in op die Agulhasbank. Die reservaat sluit ongerepte duine, fynbos en vleiland in. Daar is sewe ekostelsels met 1 400 plant-, 40 soogdier-, 11 reptiel-, 6 amfibiese en 200 voëlspesies. Daar is ook 'n broeikolonie kransaasvoëls in die kranse van die Potberg.





</doc>
<doc id="58872" url="https://af.wikipedia.org/wiki?curid=58872" title="Skaap">
Skaap

'n Skaap ("Ovis aries") is 'n ewehoewige soogdier wat deur die mens makgemaak is om onder andere wol en vleis te lewer.

Dit is 'n herkouer uit die familie "Bovidae" (herkouers met hol horings), nou verwant aan die bok. 'n Manlike dier word 'n "ram" genoem, die vroulike 'n "ooi" en 'n kleintjie 'n "lam" (mv. "lammers").

By wolskape (bv. die Merino), word die wol eenkeer per jaar afgeskeer met 'n handskêr of 'n meganiese skêr. Daarna word die wol op 'n tafel gesorteer en geklas en in bale verskeep na die wêreld se wolmarkte.

Vleisskape en lammers (bv. dorper, dormer, Döhne-merino) word vir hul smaaklike vleis geproduseer; byna die hele geslagde dier is eetbaar en die vel het ook verskeie gebruike, bv. as kledingstukke en vloermatjies.

Skape (genus "Ovis") is holhoringsoogdiere (familie "Bovidae") wat van die ander holhorings, byvoorbeeld bokke, onderskei kan word op grond van hul gedrag, inwendige bou en die aanwesigheid van sekere kliere naamlik 'n klier voor die oog en tussen die tone. 

Hulle is herkouers van middelmatige grootte met sterk gedraaide horings. By wilde skape is die horings van die ooi altyd kleiner as die van die ram, of hulle ontbreek heeltemal. Indien die ooi wel horings het, is dit na agter gebuig en nie spiraalvormig nie. Voedsel bestaan hoofsaaklik uit gras en lae kruidgewasse, en word met die beweeglike bolip teen die tandelose bokaak gedruk en dan met die snytande van die onderkaak afgesny. 

Soos by beeste is die snytande omring deur elastiese weefsel en daarom effens beweeglik. Anders as beeste kan skape baie kort gras as weiding benut en gevolglik aard hulle goed op plekke waar ander herkouers nie sal aard nie.

Wilde skape is baie aanpasbaar, maar verkies hoogliggende dele. Die diere leef in kuddes, waarvan die samestelling en grootte deur die seisoen bepaal word. Na die bronstyd aan die einde van die herfs sonder die ramme hulle in klein groepies af, terwyl dragtige ooie die kudde gedurende die lente vir ongeveer 5 maande verlaat (dratyd). 

Na die geboorte van die lammers (een of twee) voeg die ooie en lammers hulle weer by die kudde en die ramme keer gedurende die najaar terug. Gevegte onder die ramme kom dikwels voor, en hoewel die geklap van hulle horings tydens so 'n geveg van ver af hoorbaar is, word hulle selde beseer.

Van die ongeveer 11 subspesies wat tot die wilde skaap ("Ovis ammon") behoort is die moeflon ("Ovis ammon musimon") die bekendste wilde verteenwoordiger. Die skaap word soms ook as ŉ afsonderlike spesie ("Ovis musimon") beskou. Die moeflon het in die 17e eeu amper uitgesterf en vandag word die getal op ongeveer 20 000 geskat. 

Eienaars van jagplase het die moeflon van Korsika en Sardinië na Europa ingevoer omdat hierdie diere minder skade aan boombas aanrig as ander diere. Die ciprus-moeflon loop egter gevaar om uit te sterf. Die steppeskaap (urial) en die argali met sy indrukwekkende horings word as die stamouers van die oudste mak skape beskou. Die dikhoringskaap ("Ovis canadensis") is groter as die gewone skaap en onder hierdie soort tel die sogenaamde bighorns van Noord-Amerika en die sneeuskape van Siberië. 

Die maanhaarskaap ("Ammotragus lervia") word eintlik as 'n bok beskou vanweë die stertvorm, beenstelsel en die verdeling van die kliere in die liggaam. Hierdie soort kom oorspronklik uit die woestyngebergte van Noord-Afrika maar is daar so uitgeroei dat die maanhaarskaap in die toekoms net in Noord Amerika wild sal voorkom nadat die soort skaap in 1950 ingevoer is. 

Die blouskaap ("Pseudois nahoor") lyk na 'n skaap en 'n bok en word gevolglik as tussenvorm beskou. Hierdie dier word in die Himalayagebied op ŉ hoogte van tussen 3 000 en 5 500 m aangetref. Die muskusos ("Ovibos" "moschatus") lyk nie baie na 'n skaap nie, maar is tog daaraan verwant, soos vasgestel is uit bloedondersoeke. Hierdie groot dier (tussen 200 en 300 kg) is afkomstig uit die Noordpoolgebied, van Alaska tot in Groenland, vandaar die lang hare en verdedigingstaktiek. 

As gevaar dreig, vorm die muskusosse 'n front met die koppe naby mekaar en hulle wyk geen duim nie; dit maak hulle egter 'n maklike prooi vir pelsjagters. Om lewendige diere vir dieretuine te bekom, moes die beskermende kring volwasse diere geskiet word sodat die jonger diere in die hande gekry kon word. Beskermende maatreëls is getref en die muskusos is na onder meer Spitsbergen en Noord-Skandinawië uitgevoer. 

Daar word selfs in Alaska geprobeer om hierdie diere mak te maak sodat die bevolking 'n bestaan uit die kosbare wol van die muskusos kan maak. Skape is waarskynlik al in 6000 v.C. mak gemaak. Omdat die mak skaap ontstaan het uit plaaslike vorme van die wilde skaap, kon sterk uiteenlopende rasse vir vleis- of wolproduksie geteel word. Die skaap is 'n waardevolle dier, veral vanweë sy vermoë om goed te aard in gebiede wat ongeskik is vir ander diere.

Skape word volgens verskillende groepe ingedeel, byvoorbeeld vetstertskape soos die Afrikaner; vetstuitskape, byvoorbeeld die swartkop- Persiese skaap en Van Rooy; pelsskape, met die karakoelskaap as die vernaamste verteenwoordiger; skape wat hoofsaaklik vir wol geteel word, byvoorbeeld die merino; vleisrasse, byvoorbeeld die Dorper, die Suffolk, die Duitse merinovleisskaap en die Dorset Horn; melkskape, soos die Fries, wat veral in Europa en Asië voorkom: en dubbeldoelrasse, wat vir wol en vleis geteel word, waaronder die Corriedale, die Romney Marsh en die LeteIIe gereken word. 

Hierdie ras is klaarblyklik deur die Khoi en Koranas na die Kaap gebring. Kenmerkend vir die skape was hare in plaas van wol, 'n goeie vleisgehalte en groot sterte. Gedurende die tweede helfte van die 19e eeu het die boere hulle daarop toegelê om hierdie ras deur teling te verbeter; later is daar ook na die Blinkhaar-Afrikaner verwys. Hierdie skaap is redelik groot, met 'n lang nek en bene en groot ore. Die stert weeg tot 8 kg. Die Afrikanerskaap word hoofsaaklik in die droë Noordwes-Kaap geteel. 

In 1919 het sen. J.C. van Rooy van Bethulie die Van Rooy-skaap begin teel deur die ronderib-Afrikaner met Rambouillet-ooie te kruis. In ŉ stadium het hy die swartkop-Persiese skaap ook gebruik, maar omdat die kruising 'n kleiner skaap gelewer het, is die proefneming laat vaar. Na ongeveer 40 jaar het telers daarin geslaag om 'n groot, sterk skaap met 'n beter verdeling van vet as die ronderib-Afrikaner te teel.

Die Van Rooy-skaap word veral in Noordwes-Kaap aangetref, waar die dier besonder goed aard. Hierdie skaap is bedek met hare, met 'n bietjie wol agter en op die sye. Die ore is redelik groot en die stert moet rond wees. Uitgegroeide ramme weeg tussen 68 en 73 kg, terwyl ooie 'n gemiddelde massa van 45 kg het. 

Die groep vetstuitskape waartoe die swartkop- Persiese skaap behoort, is wyd oor Asië en Afrika versprei en sluit ŉ aantal verskillende soorte in. Die groep waartoe die Suid-Afrikaanse vetstuitskape behoort, kom hoofsaaklik uit Somalië en Arabië. Die invoer van hierdie ras na Suid-Afrika was bloot toevallig toe 'n seilskip met 'n ram en 3 Persiese ooie in omstreeks 1870 hier aangedoen het. 

Eers teen die begin van die 20e eeu het die swartkop-Persiese skaap oral in Suid-Afrika versprei geraak, en omdat die getalle van hierdie ras nog beperk was, is tot R20 vir ŉ skaap betaal - 'n baie hoe prys in daardie dae. Kenmerkend vir die swartkop-Persiese skaap is die swart kop en nek, die wit lyf en ledemate, en die stewige stert sander enige sigbare wol. Hierdie ras word veral in die droër dele van Suid-Afrika aangetref vanweë sy besondere gehardheid en aanpasbaarheid, en sy natuurlike bestandheid teen sekere siektes. 

Een van die ras se belangrikste bydraes was dat dit die grondslag gevorm het vir die ontwikkeling van die Dorper en die uitbouing van die karakoelnywerheid. Die swartkop-Persiese skaap is ook bekend vanweë sy waardevolle vel wat in die leernywerheid gebruik word.

Die karakoelskaap kom aanvanklik uit Asië en is uit die Ooste na Duitsland gebring en van daar in 1907 na Namibië. In 1917 is hierdie ras na Suid-Afrika gebring. Die karakoelskaap aard goed in die droë suidelike deel van Namibië en Noordwes-Kaap. Wanneer dit baie reën, word die lammers nie geslag nie in 'n poging om die kudde op te bou. Gedurende die droë tye kan al die lammers wat gebore word, geslag word. 

In Suid-Afrika word hoofsaaklik swart pelse geproduseer, maar die produksie van grys pelse neem steeds toe. Bruin en wit pelse word ook reeds geproduseer en heelwat aandag word aan die teel en seleksie van ander pelskleure gegee. Die meeste pelsprodusente probeer teenswoordig skape vir watersy en vlakkrul-pelse teel. Voeding het ŉ groot invloed op die dikte van die lammetjie se vel wanneer dit gebore word. In droë jare is die vel dunner en die hare korter, wat verkiesliker is in die handel.

Met die merino as belangrikste ras het Suid-Afrika een van die belangrikste wolprodusente te wêreld geword. Die merino kom oorspronklik van Spanje en die eerste merino's wat in omstreeks die einde van die 18e eeu na Suid-Afrika gebring is, het heelwat anders gelyk as die van vandag. Van 1900 af het die stoettelery baie uitgebrei en van 1928, toe Australië 'n verbod op die uitvoer van hulle merino's geplaas het, was Suid-Afrikaanse telers aangewys op hul eie vernuf en teelmateriaal. 

'n Goeie merino-ooi lewer tussen 7 en 8 kg wol op die ouderdom van 18 maande, terwyl 'n ram tot 14 kg lewer. In 1939 is daar begin met die teel van die Döhne- merino, deur Duitse merinoramme met merino-ooie te kruis. Die Duitse merinovleisskaap is weer 'n dubbeldoelras wat in 1932 ingevoer is, en in die Westelike Provinsie vir proefnemings in verband met die produksie van vetlammers gebruik is. Duitse merinovleisskape is later ook na die Vrystaat ingevoer en het in die droë toestande net so goed aangepas as in die koue, vogtige winterklimaat van die Westelike Provinsie. 

Vanweë sy voortreflike eienskappe is hierdie ras gebruik in die ontwikkeling van 2 nuwe rasse, naamlik die Döhne-merino en die Dormer. Vandag word die merino hoofsaaklik in die bossiewêreld van die Karoo en Suidwes-Vrystaat aangetref.

Uit 'n kruisteling tussen die Dorset Horn en die swartkop-Persiese skaap is 'n nuwe vleisskaap, die Dorper, geteel wat sedert 1950 onder die naam bekend staan. Hierdie ras kan of heeltemal wit wees, of swart koppe hê; die vet moet eweredig oor die liggaam versprei wees en lammers moet vinnig groei ten einde so gou as moontlik die verlangde gewig vir slagdoeleindes te bereik.

Die Dormer is 'n dubbeldoel ras en is na 1940 geteel deur die Dorset Horn met Duitse merino-ooie te kruis. Hierdie ras is hoofsaaklik vir vetlamproduksie in die winterreënvalgebied geteel.

Die Suffolk, uit Engeland, soos die naam aandui, is 'n vleisrasskaap. Hierdie ras word oral in Suid-Afrika aangetref, met die grootste konsentrasie in die Vrystaat. Suffolkskape is bekend vir hulle vroeë volgroeidheid en goeie teeleienskappe.

Die ontwikkeling van die huidige Dorset Horn dateer uit die middel van die 19e eeu. Hierdie ras word omtrent oral ter wêreld aangetref en is veral belangrik in die VSA, Australië en Engeland. Die Dorset Horn is gebruik in die teel van die Dorper en die Dormer. Die horings van die ram me is groot en swaar, maar die ooie se horings is heelwat ligter.

Die Corriedale is ŉ dubbeldoelras wat uit die merino en Lincoln in Nieu-Seeland geteel is. Suid-Afrika het reeds in 1924 hierdie geharde, aanpasbare skaap ingevoer. Soos in ander wêrelddele het die Corriedale ook hier bewys dat hy in die mees veranderlike toestande goed aard. 

T.P. van der Walt van Trompsburg het die Letelle in 1921 begin teel uit merino-ooie en Rambouillet-ramme. Die Letelle is ŉ dubbeldoelras en is een van Suid-Afrika se belangrikste skaapsoorte.

Skape verreis nie so 'n vrugbare landstreek soos beete of perde nie. Hulle wei gewoonlik op kort gras of bossies en kan selfs onder woestyntoestande aangehou word. Daarom is die Karoo so 'n goeie skaapwêreld. Hoewel skape tot 6,5 liter water per dag nodig het, kan die dier die meeste hiervan uit dou en water in die plante verkry.

Sout speel 'n belangrike rol in die skaap se dieet en die dier kan maklik tot 14 gram daarvan per dag opvreet. Sout gee skape eetlus en is noodsaaklik vir sekere fisiologiese funksies in die liggaam.

Die liggaam van die skaap is bedek met miljoene fyn wolvesels wat as die vag bekend staan. Die funksie daarvan is om die dier teen koue te beskerm. In die somer kry 'n skaap met volle vag baie warm, en dit is dus vir die dier 'n groot verligting as die vag in die lente geskeer word. Die wol word dan baie nuttig deur die mens aangewend om die koue af te weer.

Soos alle herkouers loop die skaap op die punte van sy tone. Die gedeelte wat op die grond rus, is nie die voet, soos baie mense dink nie, maar slegs die punte van die tone.

Die tone waarop die skaap loop, twee aan elke poot, word beskerm deur 'n nael, wat die hoef genoem word Soos by die bok, bees, vark, kameel en kameelperd, is die hoewe besonder sterk.





</doc>
<doc id="58881" url="https://af.wikipedia.org/wiki?curid=58881" title="Hoërskool Nelspruit">
Hoërskool Nelspruit

Hoërskool Nelspruit is 'n Afrikaans sekondêre skool wat in Nelspruit (in Mpumalanga) geleë is. Skoliere verwys na hulleself as "Nellies".

Die skool is in 1916 gestig en het bestaan uit beide 'n hoër- en laerskool. Reeds in 1933 het die gedagte ontstaan dat die junior- en seniorleerlinge geskei moet word. Die eerste matriekeindeksamen is in 1948 hier afgelê. Die eerste geboue van die huidige Hoërskool Nelspruit is in 1952 voltooi en in gebruik geneem. Die oorspronklike geboue word nou deur Laerskool Nelspruit gebruik.

"Leerders is vir die twee grade verplig om die volgende vakke te neem:"

"Leerders moet aan die einde van graad 9 'n keuse maak tussen vakpakette wat 7 (of meer) van die volgende vakke insluit:"

"Verpligte vakke"
"Keusevakke"

Hoërskool Nelspruit beskik oor twee koshuise byname Huis Hermann Davin en Huis Mare.



</doc>
<doc id="58882" url="https://af.wikipedia.org/wiki?curid=58882" title="Molinicos">
Molinicos

Molinicos is 'n Spaanse stad en munisipaliteit in die provinsie Albacete, wat deel uitmaak van die outonome gewes Kastilië-La Mancha.



</doc>
<doc id="58883" url="https://af.wikipedia.org/wiki?curid=58883" title="Suiderstrand">
Suiderstrand

Suiderstrand is ’n gehuggie in Agulhas Nasionale Park, Suid-Afrika in die Wes-Kaap. Dit val binne die Kaap Agulhas Plaaslike Munisipaliteit wat ’n deel van die Overberg Distriksmunisipaliteit uitmaak.

Suiderstrand is 'n gemeenskap verbind tot die bestuur van die balans tussen die gesamentlike visie en behoeftes van sy inwoners en die voorskrifte van sy omgewing. Ons sal dit bereik deur te vertrou op individuele diversiteit en aktiewe deelname van alle lede van die gemeenskap in die behoud van Suiderstrand se natuurlike bates, die unieke ligging en plattelandse atmosfeer.

Suiderstrand se visie lui soos volg:




</doc>
<doc id="58889" url="https://af.wikipedia.org/wiki?curid=58889" title="Zahara">
Zahara

Zahara, regte naam Bulelwa Mkutukana (gebore in Phumlani, Oos-Kaap), is 'n Suid-Afrikaanse sangeres. Haar musiek word losweg as "Afrosoul" geklassifiseer, en sy sing in haar moedertaal, Xhosa, asook in Engels. Haar musiek is al beskryf as 'n mengsel van die style wat deur Tracy Chapman, India.Arie en die Nigeriese sangeres Aṣa gepopulariseer is.

Zahara se debuutalbum "Loliwe" is in 2011 uitgereik. Die eerste stapel kopieë is binne 72 uur uitverkoop en negentien dae later het die album die 100 000-verkoopsyfer oorskry. Sy is slegs die tweede kunstenaar om hierdie mylpaal te behaal, ná Brenda Fassie wie se "Memeza" 500 000 kopieë net 'n paar weke ná vrystelling verkoop het.

Sy verower 8 SAMA-toekennings vir haar album "Loliwe" by die 19de Suid-Afrikaanse Musiekpryse in 2013.

Zahara is in die Phumlani informele nedersetting buite Oos-Londen in die Oos-Kaap gebore. Sy het van kleins af 'n voorliefde vir sang gehad en haar talent is raakgesien toe sy die hoofsanger van die plaaslike Sondagskool-koor in Phumlani geword het.

"Zahara" beteken "bloeiende blom".




</doc>
<doc id="58892" url="https://af.wikipedia.org/wiki?curid=58892" title="Kook en Geniet">
Kook en Geniet

Kook en Geniet is 'n Afrikaanse kookboek wat as 'n gesaghebbende bron van eg Suid-Afrikaanse disse beskou word. Die boek is oorspronklik deur S.J.A. (Ina) de Villiers in 1951 in haar private hoedanigheid uitgegee, nadat die Suid-Afrikaanse uitgewers nie geïnteresseerd was om dit te publiseer nie. Die Engelse vertaling staan bekend as "Cook and Enjoy It" en is in 1961 deur De Villiers uitgegee. Die onderwysdepartement het die boek voorgeskryf vir kookkuns.

"Kook en Geniet" is in 1961 deur die "Central News Agency" (CNA) gepubliseer, en vanaf 1972 en verder deur Human & Rousseau nadat CNA die publisering van boeke gestaak het.

In 1990 verkry Human & Rousseau die regte om die Afrikaanse weergawe te herproduseer en te bemark, wat 'n volledig hersiene uitgawe in 1992 met 'n nuwe voorkoms vir beide die Afrikaanse en Engelse weergawes oplewer. Die nuwe uitgawe poog om die karakter van die oorspronklike boek se meer as 700 resepte, en die basiese beginsels van kook te behou, maar baie resepte word aangepas vir die gebruik van moderne kombuistoerusting, soos mikrogolwe en voedselverwerkers.

Vir die 1992-hersiening is 'n paar resepte opnuut getoets en in 'n makliker om te volg styl herskryf. Hoewel 'n paar resepte geredigeer en vervang is, is gepoog om die oorspronklike karakter van Ina de Villiers se klassieke kookboek te behou.

In 2009 het Human & Rousseau 'n nuwe, bygewerkte en hersiene weergawe van die boek gepubliseer. "Eunice van der Berg", die oorspronklike outeur se dogter, was in beheer van die proses om nuwe lewe in die boek te blaas. Hierdie uitgawe keer terug na 'n formaat wat meer in lyn met die oorspronklike uitgawe is, maar moderne tegnieke en benaderings word ook opgeneem. Onder die veranderinge was 'n afgekorte titel vir die Engelse uitgawe: "Cook and Enjoy".

S.J.A de Villiers is op 20 September 2010 op die ouderdom van 91 oorlede. Sy word oorleef deur 2 dogters en ses kleinkinders.

Daar is in 2005 geskat dat meer as 'n half miljoen Afrikaanse eksemplare verkoop is. Teen die tyd van die skrywer se dood, het verkope in beide tale meer as 'n miljoen oortref, wat dit die suksesvolste Suid-Afrikaanse kookboek ooit maak. Sedert die eerste uitgawe tot die outeur se dood was die boek nooit uit druk nie.

Voorbeelde van resepte uit die boek:



</doc>
<doc id="58896" url="https://af.wikipedia.org/wiki?curid=58896" title="Kaapse pelsrob">
Kaapse pelsrob

Die Kaapse pelsrob ("Arctocephalus pusillus") kom voor aan die wes- en suidkus van Suid-Afrika. Die rob het 'n dik bruin pels terwyl die kleintjies swart is. Die mannetjies is normaalweg 2.5 m groot en weeg 300 kg terwyl die wyfie tot 1.6 m groot word en 60 kg weeg. Die pelsrob teel op eilande of die vasteland en vreet in die see. Die jag van die soogdier word beheer terwyl die jagmetode kontroversieel is.




</doc>
<doc id="58897" url="https://af.wikipedia.org/wiki?curid=58897" title="Vodskov">
Vodskov

Vodskov is ’n plek in die Deense Noord-Jutlandstreek in die Aalborg-munisipaliteit. Dit is 11 km noordoos van Aalborg geleë en het 4 371 inwoners (2007).


</doc>
<doc id="58898" url="https://af.wikipedia.org/wiki?curid=58898" title="Ydby">
Ydby

Ydby is ’n plek in die Deense Noord-Jutlandstreek in die Thisted-munisipaliteit. Dit het 302 inwoners (2008).


</doc>
<doc id="58899" url="https://af.wikipedia.org/wiki?curid=58899" title="Vodstrup">
Vodstrup

Vodstrup is ’n plek in die Deense Noord-Jutlandstreek in die Morsø-munisipaliteit. Dit het 248 inwoners (2008).


</doc>
<doc id="58900" url="https://af.wikipedia.org/wiki?curid=58900" title="Voerså">
Voerså

Voerså is ’n plek in die Deense Noord-Jutlandstreek in die Frederikshavn-munisipaliteit. Volgens die 2008-sensus woon daar 576 mense.


</doc>
<doc id="58901" url="https://af.wikipedia.org/wiki?curid=58901" title="Vognsild">
Vognsild

Vognsild is ’n plek in die Deense Noord-Jutlandstreek in die Vesthimmerland-munisipaliteit. Dit het 265 inwoners (2008).


</doc>
<doc id="58902" url="https://af.wikipedia.org/wiki?curid=58902" title="Vrensted">
Vrensted

Vrensted is ’n plek in die Deense Noord-Jutlandstreek in die Hjørring-munisipaliteit. Dit het 404 inwoners (2008).


</doc>
<doc id="58903" url="https://af.wikipedia.org/wiki?curid=58903" title="Visse (Denemarke)">
Visse (Denemarke)

Visse is ’n plek in die Deense Noord-Jutlandstreek in die Aalborg-munisipaliteit. Dit is ’n landelike gebied ten suide van Aalborg.


</doc>
<doc id="58904" url="https://af.wikipedia.org/wiki?curid=58904" title="Visborg">
Visborg

Visborg is ’n plek in die Deense Noord-Jutlandstreek in die Mariagerfjord-munisipaliteit. Dit het 456 inwoners (2008).


</doc>
<doc id="58905" url="https://af.wikipedia.org/wiki?curid=58905" title="Vindblæs">
Vindblæs

Vindblæs is ’n plek in die Deense Noord-Jutlandstreek in die Vesthimmerland-munisipaliteit. Dit het 223 inwoners (2008).


</doc>
<doc id="58906" url="https://af.wikipedia.org/wiki?curid=58906" title="Vilsund Vest">
Vilsund Vest

Vilsund Vest is ’n plek in die Deense Noord-Jutlandstreek in die Thisted-munisipaliteit. Dit het 435 inwoners (2008).


</doc>
<doc id="58907" url="https://af.wikipedia.org/wiki?curid=58907" title="Vilsted">
Vilsted

Vilsted is ’n plek in die Deense Noord-Jutlandstreek in die Vesthimmerland-munisipaliteit. Dit het 254 inwoners (2008).


</doc>
<doc id="58908" url="https://af.wikipedia.org/wiki?curid=58908" title="Vils">
Vils

Vils is ’n plek in die Deense Noord-Jutlandstreek in die Morsø-munisipaliteit. Dit het 446 inwoners (2008).


</doc>
<doc id="58909" url="https://af.wikipedia.org/wiki?curid=58909" title="Vidstrup">
Vidstrup

Vidstrup is ’n plek in die Deense Noord-Jutlandstreek in die Hjørring-munisipaliteit. Dit het 207 inwoners (2008).


</doc>
<doc id="58910" url="https://af.wikipedia.org/wiki?curid=58910" title="Vestervig">
Vestervig

Vestervig is ’n plek in die Deense Noord-Jutlandstreek in die Thisted-munisipaliteit. Dit het 658 inwoners (2011). Dit het ’n groot kerk, die Vestervig Abdy, wat as katedraal tot 1130 gedien het.


</doc>
<doc id="58911" url="https://af.wikipedia.org/wiki?curid=58911" title="Vesterø Havn">
Vesterø Havn

Vesterø Havn is ’n plek in die Deense Noord-Jutlandstreek in die Læsø-munisipaliteit. Dit het 409 inwoners (2008).


</doc>
<doc id="58912" url="https://af.wikipedia.org/wiki?curid=58912" title="Vester Torup">
Vester Torup

Vester Torup is ’n plek in die Deense Noord-Jutlandstreek in die Jammerbugt-munisipaliteit. Dit het 294 inwoners (2008).


</doc>
<doc id="58913" url="https://af.wikipedia.org/wiki?curid=58913" title="Vester Hornum">
Vester Hornum

Vester Hornum is ’n plek in die Deense Noord-Jutlandstreek in die Vesthimmerland-munisipaliteit. Dit het 550 inwoners (2008).


</doc>
<doc id="58914" url="https://af.wikipedia.org/wiki?curid=58914" title="Vester Hjermitslev">
Vester Hjermitslev

Vester Hjermitslev is ’n plek in die Deense Noord-Jutlandstreek in die Jammerbugt-munisipaliteit. Dit het 472 inwoners (2008).


</doc>
<doc id="58915" url="https://af.wikipedia.org/wiki?curid=58915" title="Vester Hassing">
Vester Hassing

Vester Hassing is ’n plek in die Deense Noord-Jutlandstreek in die Aalborg-munisipaliteit. Dit het 2 420 inwoners. (2007)


</doc>
<doc id="58916" url="https://af.wikipedia.org/wiki?curid=58916" title="Vestbjerg">
Vestbjerg

Vestbjerg is ’n plek in die Deense Noord-Jutlandstreek in die Aalborg-munisipaliteit. Dit het 2 289 inwoners (2008).


</doc>
<doc id="58917" url="https://af.wikipedia.org/wiki?curid=58917" title="Vesløs">
Vesløs

Vesløs is ’n plek in die Deense Noord-Jutlandstreek in die Thisted-munisipaliteit. Dit het 360 inwoners (2008).


</doc>
<doc id="58918" url="https://af.wikipedia.org/wiki?curid=58918" title="Vegger">
Vegger

Vegger is ’n plek in die Deense Noord-Jutlandstreek in die Vesthimmerland-munisipaliteit. Dit het 353 inwoners (2008).


</doc>
<doc id="58919" url="https://af.wikipedia.org/wiki?curid=58919" title="Veddum">
Veddum

Veddum is ’n plek in die Deense Noord-Jutlandstreek in die Mariagerfjord-munisipaliteit. Dit het 478 inwoners (2008).


</doc>
<doc id="58920" url="https://af.wikipedia.org/wiki?curid=58920" title="Vebbestrup">
Vebbestrup

Vebbestrup is ’n plek in die Deense Noord-Jutlandstreek in die Mariagerfjord-munisipaliteit. Dit het 355 inwoners (2008).


</doc>
<doc id="58921" url="https://af.wikipedia.org/wiki?curid=58921" title="Dall Villaby">
Dall Villaby

Dall Villaby is ’n plek in die Deense Noord-Jutlandstreek in die Aalborg-munisipaliteit. Dit het 1 097 inwoners (2007).


</doc>
<doc id="58922" url="https://af.wikipedia.org/wiki?curid=58922" title="Døstrup">
Døstrup

Døstrup is ’n plek in die Deense Noord-Jutlandstreek in die Mariagerfjord-munisipaliteit. Dit het 325 inwoners (2008).


</doc>
<doc id="58923" url="https://af.wikipedia.org/wiki?curid=58923" title="Dronninglund">
Dronninglund

Dronninglund is ’n plek in die Deense Noord-Jutlandstreek in die Vendsysselstreek.

Die oppervlakte beslaan 316,23 km². Die voormalige munisipaliteit het uit 7 672 mans en 7 541 vroue inwoners bestaan (2005). Die Dronninglund-munisipaliteit val sedert 2007 onder die nuutgevormde Brønderslev-munisipaliteit.

Daar bly in Dronninglund 3 196 inwoners (2011). Besienswaardighede sluit die Dronninglund Slot en Dorf Mølle in.


</doc>
<doc id="58924" url="https://af.wikipedia.org/wiki?curid=58924" title="Dorf Mølle">
Dorf Mølle

Dorf Mølle is ’n windmeul en ’n watermeul wat 6 km noord van die Deense dorp, Dronninglund, aan die Vensysselstreek, geleë is. Die tuin met die geboue daar naby word as ’n museum ingespan.



</doc>
<doc id="58925" url="https://af.wikipedia.org/wiki?curid=58925" title="Dybvad">
Dybvad

Dybvad is ’n plek in die Deense Noord-Jutlandstreek in die Frederikshavn-munisipaliteit. Dit het 712 inwoners (2008).


</doc>
<doc id="58926" url="https://af.wikipedia.org/wiki?curid=58926" title="Ingstrup">
Ingstrup

Ingstrup is ’n plek in die Deense Noord-Jutlandstreek in die Jammerbugt-munisipaliteit. Dit het 425 inwoners (2008).


</doc>
<doc id="58927" url="https://af.wikipedia.org/wiki?curid=58927" title="Jerslev">
Jerslev

Jerslev is ’n plek in die Deense Noord-Jutlandstreek in die Brønderslev-munisipaliteit. Dit het 814 inwoners (2008).


</doc>
<doc id="58928" url="https://af.wikipedia.org/wiki?curid=58928" title="Jerup">
Jerup

Jerup is ’n plek in die Deense Noord-Jutlandstreek in die Frederikshavn-munisipaliteit. Dit het 589 inwoners (2008).


</doc>
<doc id="58929" url="https://af.wikipedia.org/wiki?curid=58929" title="Asaa">
Asaa

Asaa/Aså is aan die ooskus van Noord-Jutlandstreek geleë in Aså-Melholt. Dit is 'n dorpie met 1 201 inwoners (2012) en is geleë in die Brønderslev-munisipaliteit.

Asaa is 'n klein vissersdorpie by Kattegat, met 'n kenmerkende eilandhawe aan die einde van 'n 450 meter lange dam (gebou in 1896). Dit is ook 'n gewilde vakansieoord vir kampeerders, watersportgeesdriftiges en somervakansiegangers. Vanaf 1914-1968 het die dorp 'n spoorweg Fjerritslev-Frederikshavn asook 'n spoorverbinding genaamd Asaabanen gehad wat kon loop tot in Dronninglund en daarna verder na Aalborg.

Asaa is ongeveer 7 kilometer van Dronninglund, byna 19 van Hals, 24 van Sæby en 39 van Aalborg.

Die dorpsnaam se herkoms en betekenis is onseker, maar daar is glo 'n verbinding gemaak tussen die Ouddeense "asa" ("gis", "swel") en "å" ("stroom"), as beskrywing van die stroom. Die amptelike spelwyse het die gebruik van "å" aanbeveel, maar "aa" is waarskynlik ook toegelaat. Die dorp se naamskrywe word nie spesifiek vermeld in die spelwoordeboek nie. Brønderslev-munisipaliteit gebruik al twee spelvorme, maar meestal met "aa". Post Danmark (die Deense poswese) het reeds in die 1980's Asaa met 'n dubbel-a gespel.

Asaa is ook bekend onder die naam "die Ooskus se pêrel".


</doc>
<doc id="58930" url="https://af.wikipedia.org/wiki?curid=58930" title="Kås">
Kås

Kås is ’n plek in die Deense Noord-Jutlandstreek in die Jammerbugt-munisipaliteit. Dit het 2049 inwoners (2008).


</doc>
<doc id="58931" url="https://af.wikipedia.org/wiki?curid=58931" title="Deense kroon">
Deense kroon

Die Deense kroon (Deens: "dansk krone", Faroëes: "donsk króna", Groenlands: "Danskinut koruuni") is die geldeenheid van die Koninkryk van Denemarke. Die kroon is aan die Europese Unie se wisselkoersmeganisme gekoppel. In die Deense taal is die meervoud van "krone", "kroner". ’n Kroon bestaan uit 100 øre (øre word beide in die meervoud en enkelvoud so weergegee). Die ISO 4217-kode is DKK; die plaaslike afkorting is “kr.”. Soms word ook DKR of DKr opgemerk, hoewel dit nie amptelik erken word nie. Die geldeenheid staan in Afrikaans bekend as die “Deense kroon” (omrede "krone" letterlik “kroon” beteken in die Deense taal).

Tot met die laat 18de eeu was die kroon sowat 8 mark (rigsdaler) werd. ’n Nuwe kroon-stelsel is in Denemarke in 1873 bekendgestel. Dit het die Deense rigsdaler vervang teen ’n koers van 2 kroner = 1 rigsdaler. Die nuwe kroon-stelsel is as gevolg van die Skandinawiese Monetêre Unie bekend gestel, wat tot met die Eerste Wêreldoorlog sou voortduur. Die lande wat by die aanvang van die stigting betrek is, was Swede en Denemarke, met Noorweë wat eers twee jaar later sou aansluit. Dit het die kroon op ’n goudstandaard geplaas teen ’n koers van 2 480 kroon = 1 kilogram fyngoud.

Hierdie gemeenskaplike “kroon” tussen die drie lande het in Denemarke en Noorweë bekend gestaan as die “krone” en in Swede as die “krona” (albei name beteken “kroon” in Afrikaans). Na die afskaffing van die monetêre unie het nie een van die drie lande hul name verander nie.

Die Skandinawiese Monetêre Unie het in 1914 geëindig toe die goudstandaard afgeskaf is. Denemarke het tot die goudstandaard in 1924 teruggekeer, maar het dit permanent in 1931 verlaat. Tussen 1940 en 1945 wat die kroon gekoppel aan die Duitse Ryksmark. Na die Duitse besetting het ’n Britse pond teen 24 kroon gehandel, wat verminder is tot 19,34 (4,8 kroon / Amerikaanse dollar) daardie selfde jaar in Augustus. Binne die Bretton Woodstelsel het Denemarke se geld gedevalueer tot ’n koers van 6,91 kroon per Amerikaanse dollar. Ná verdere verswakking in 1967 was die koerse 7,5 kroon = 1 dollar en 18 kroon = 1 pond.

Denemarke het by die Maastrichtse Verdrag onderhandel om sy geldeenheid te behou, terwyl die meeste ander lande van die Europese Unie die euro in 1999 aanvaar het. Die referendum omtrent die geldeenheid-kwessie het die voorstel om die euro te aanvaar, verwerp. Die Liberaal-Konserwatiewe regering van Anders Fogh Rasmussen wou aanvanklik nog ’n referendum aanvra in 2004, maar dit is laat vaar toe opnames getoon het dat die euro minder aansien van die burgers geniet het.

Die kroon is gekoppel aan die euro deur die ERM II, die Europese Unie se wisselkoersmeganisme. Voor die bekendstelling van die euro was die kroon gekoppel aan die Duitse mark, met die doel om die kroon van stabiliteit te verseker.

Munte van die kroon word deur die Deense Nasionale Bank uitgereik. Toe die geldeenheid bekendgestel is in die 1870, was dit gemunt in 1, 2, 5, 10 en 25 øre en 1, 2, 10 en 20 kroon. Die 1, 2 en 5 øre was in brons gemunt; die 10 en 25 øre, 1 en 2 kroon in silwer en die 10 en 20 kroon in goud. Die produksie van goue munte is in 1917 gestaak, so ook die silwermunte in 1919. Yster het brons vervang in 1918 en 1919. In 1920 is kopernikkel 10 en 25 øre bekendgestel, gevolg in 1924 deur aluminium-brons ½, 1 en 2 kroonmunte.

In 1941 is ’n 1, 10 en 25 øre van sink uitgegee en 2 en 5 øre van aluminium, waar laasgenoemde die volgende jaar ook in sink uitgegee is. Weens ’n gebrek aan metaal is die ½ kroon se produksie gestaak en die 2 kroon was tydens die Duitse besetting nie geslaan nie. Kopernikkel 10 en 25 øre munte is in 1946 heringestel, gevolg deur aluminiumbrons 2 kroonmunte die daaropvolgende jaar. In 1960 was die 5 kroonmunt uitgegee en die slaan van 2 kroonmuntstukke gestaak. 1 en 2 øre munte is in 1973 onttrek en 10 kroonmunte was in 1979 bekend gestel. 5 en 10 øre munte is in 1989 onttrek en is nie meer geldig nie. Tussen 1989 en 1992 is die 50 øre, 2 en 20 kroonmuntte bekend gestel en in 2008 is die 25 øre ongeldig verklaar.

Die huidige ontwerpe van die Deense banknote sal tussen 2009 en 2011 vervang word. Die nuwe tema is Deense brûe. Die ontwerpproses van die nuwe note is in 2006 deur die Deense Nasionale Bank van stapel gestuur.


</doc>
<doc id="58933" url="https://af.wikipedia.org/wiki?curid=58933" title="Ordbogen.com">
Ordbogen.com

Orbogen.com (Deens: "die woordeboek") is ’n kommersiële aanlynwoordeboek wat deur "Ordbogen A/S" besit word en in Odense, Denemarke, gestasioneer is. Dit is veral geskik vir Deenssprekendes en diegene wat die Deense taal bestudeer.

Dit is ’n kommersiële diens wat gebruikers die geleentheid bied om toegang te kry tot die hele Deense standaardwoordeboek, sowel as vertalende woordeboeke vanuit Deens na Engels, Duits, Sweeds, Frans en Spaans. ’n Mens moet betaal om die volledige woordeboeke te gebruik, maar die webwerf laat twee gratis soektogte per dag toe.

Volgens die Alexa Internetrangering is Ordbogen.com die gewildste aanlynwoordeboek in Denemarke in 2005 en ook die uitgebreidste woordeboek met meer as 110 000 trefwoorde in sy Deense woordeboek soos op November 2006. Ordbogen.com is die 141ste gewildste webwerf wat deur Deense internetgebruikers besoek word, soos weergegee in April 2009.

Den Danske Netordbog ("Die Deense Internetwoordeboek") was ’n eenvoudige woordeboekdiens aan Deenssprekendes wat in 2001 by die Aarhus Besigheidskool se Leksikografiesentrum (Deens: "Center for Leksikografi") op die been gebring is en het vinnig volgens TDC A/S die gewildste aanlynwoordeboek in Denemarke geword.

In Augustus 2003 was Ordbogen die eerste keer as ’n vertalende woordeboek bekend gestel wat die omskrywings van woorde vanuit Deens na Engels weergee en omgekeerd. Die projek is deur Cool Systems ApS (bekend deesdae as Ordbogen ApS) van stapel gestuur deur Jørgen Rohde se woordeboek uit te gee. Op hierdie stadium was die Deense woordeboek en die vertalende woordeboeke van mekaar geskei wat deur verskillende mense en groepe besit en onderhou is.

Omrede dit oorspronklik deur die Deense Ministerie van Kultuur befonds is, was Den Danske Netordbog weens ’n gebrek aan fondse in Augustus 2005 gesluit. Ordbogen.com het kragte saamgespan met die Aarhus Besigheidskool en uiteindelik was Den Danske Netordbog op 1 November 2006 terug op die been – hierdie keer op die Ordbogen webwerf.

In die somergety van 2007 het Ordbogen.com soektogte tussen Deens na Duits en Duits na Deens toeganklik gemaak en in 2008 is ook Sweeds, Frans en Spaans toegevoeg. Die huidige Direkteur en Hoofuitvoerende Beampte van Orbogen.com is Bjarni Norddahl, wat die maatskappy saam met Michael Walther in 2001 gestig het.

Volgens hul eie bronne word Ordbogens gebruik en aangemoedig deur ’n aantal Deense maatskappye en media, soos Amnestie Internasionaal Danmark, GlaxoSmithKline Danmark en die nasionale uitsaaier Danmarks Radio se nuusafdeling wat uitsluitlik Ordbogen.com vir hul vertalingswerk sedert 2005 gebruik het.



</doc>
<doc id="58937" url="https://af.wikipedia.org/wiki?curid=58937" title="Jacob Andersen">
Jacob Andersen

Jacob Andersen (* 1971 in Roskilde) is ’n Deense sanger wat beroemdheid verwerf het toe hy die 2004-talentkompetisie "Stjerne for en aften" (Ster vir ’n aand) gewen het.

In 2007 het Jacob Andersen in die Dansk Melodi Grand Prix deelgeneem, wat die Deense nasionale keuring vir die Eurovision-sangfees is. Hy het die liedjie “Listen to Love” by die halfeindrondte gesing. By die eindrondte op 10 Februarie 2007 het hy 5de geëindig met 12 punte.



</doc>
<doc id="58938" url="https://af.wikipedia.org/wiki?curid=58938" title="Henley on Klip">
Henley on Klip

Henley on Klip is 'n nedersetting in Gauteng, Suid-Afrika. Die dorpie is net noordoos van Meyerton langs die Kliprivier geleë. Die "Bass Lake" in Henley-on-Klip is 'n gewilde bestemming vir skubaduikers.

Die dorp is in 1904 gestig, deur advokaat Horace Kent. Kent is in 1855 in Henley on Thames, Engeland, gebore en het in 1898 na Suid-Afrika gekom. Die gebied waar Henley-on-Klip geleë is, het Kent aan sy tuisdorp herinner. In samewerking met die "Small Farms Company (SFC)" het Kent die grond van 410 morg (346 ha) in 1903 gekoop van ene mnr. C.J. van Der Westhuizen, vir 'n prys van 5000 pond.

In 1904 het die "Small Farms Company" besluit om die Kliprivier op te dam sodat regattas op die rivier gehou kan word. Die konstruksie van 'n keerwal op die rivier het in Januarie 1904 begin, en in Maart 1905 is die wal voltooi.

Die Henley on Klip Hotel is in 1904 gebou en op 24 Mei 1905 vir die publiek geopen. Die Henley-roeiklub en die Henley-gholfbaan is ook in hierdie tyd gebou. Die gholfbaan is aan beide kante van die rivier uitgelê, en spelers moes die rivier per boot oorsteek. Roeibote is beskikbaar gestel, en 'n opsigter is aangestel om die roeibote aan die publiek uit te verhuur.

Op 28 Januarie 1970 het 'n skoolbus op die spoorlyn gaan staan en is deur 'n postrein in stukke geruk. Van die 42 kinders op die bus is 23 dood en 16 ernstig beseer. Twee het ongedeerd daarvan afgekom. Die busbestuurder, ene mnr. Koekemoer, is nie beseer nie. Johan le Roux, 'n matriek leerling by Hoërskool Dr Malan, het ten minste twee kinders deur 'n busvenster gestoot voordat die trein die staande bus getref het en het self in ongeluk gesterf.




</doc>
<doc id="58940" url="https://af.wikipedia.org/wiki?curid=58940" title="Blanco">
Blanco

Blanco is 'n dorpie net noordwes van George in die Wes-Kaap, Suid-Afrika. Die dorpie het ontstaan as "Suid-Stasie" toe die Montagupas gebou is en is langs die N12 nasionale pad aan die voet van die Outeniekwapas. Vandag is dit bekend vir die hops wat hier verbou word.




</doc>
<doc id="58941" url="https://af.wikipedia.org/wiki?curid=58941" title="Lys van Deense koerante">
Lys van Deense koerante

Hier volg ’n lys van koerante in Denemarke:








</doc>
<doc id="58942" url="https://af.wikipedia.org/wiki?curid=58942" title="Dagen">
Dagen

DAGEN (algemeen geskryf as Dagen) was ’n Deense dagblad wat slegs vir 41 uitgawes gepubliseer is, vanaf 22 Oktober 2002 tot 6 Desember 2002. DAGEN was die eerste nuwe koerant in bykans 50 jaar in Denemarke.

Op 6 Desember 2002 het Dagen 34,9 miljoen DKK skuld gehad en is op 13 Desember 2002 bankrot verklaar.

Peter Linck was die stigter van die koerant en die redakteur was Kresten Schultz Jørgenson.

Die koerant het meer mediadekking gehad oor sy bankrotskap as wat dit kon verhoed. Die mediadekking was uitermatig intens. Baie het die koerant se eie leuses gebruik om te spot oor sy bankrotskap; ’n bekende een was "til folk som kan læse, fra folk som ikke kan regne" (Deens: "vir mense wat kan lees, van mense wat nie kan reken nie") as ’n verwysing na die uitermatige hoë skuld wat hy gehad het.

DAGEN het enkele leuses gehad, met die doel om meer aandag te trek as ander eietydse koerante.





</doc>
<doc id="58943" url="https://af.wikipedia.org/wiki?curid=58943" title="Demokraten">
Demokraten

Demokraten ("Die Demokraat") was ’n weekblad wat in Kopenhagen tussen 6 Januarie 1873 en 29 Desember 1873 uitgegee is. Die redakteurs was C. Würtz en W. Rasmussen. 


</doc>
<doc id="58944" url="https://af.wikipedia.org/wiki?curid=58944" title="Kjøbenhavnposten">
Kjøbenhavnposten

Kjøbenhavnposten was ’n Deense koerant wat in 1827 deur A.P. Liunge gestig is.

Een van die Hans Christian Andersen se eerste gedigte, Det døende Barn ("die sterwende kind") is op 27 September 1827 in hierdie koerant gepubliseer. Op 13 Mei 1833 is ’n parodie deur ’n anonieme skrywer oor hierdie werk ook gepubliseer.


</doc>
<doc id="58945" url="https://af.wikipedia.org/wiki?curid=58945" title="The Copenhagen Post">
The Copenhagen Post

The Copenhagen Post is ’n weekblad wat Deense nuus in Engels beide nasionaal en internasionaal aanbied; dit is die enigste Engelstalige koerant wat in Denemarke uitgegee word. Dit is in November 1997 deur San Shepherd gestig en het ’n weeklikse sirkulasie van tussen 12 000 en 15 000. Die huidige hoofredakteur is Kevin McGwin.

Hoewel die weekblad in 1997 gestig is, het die gedrukte weergawe van "The Copenhagen Post" eers in Februarie 1998 die lig gesien. Sedert 2000 is "The Copenhagen Post" deur Ejvind Sandal uitgegee. In 2002 het Jesper Nymark as Hoofuitvoerende Beampte ingetree.

"The Copenhagen Post" is geskoei rondom die redaksionele samewerking met nasionale nuusdiens Ritzaus Bureau en die dagblad Jyllands-Posten, sowel as om daaglikse nuus in Engels aan die Deense Ministerie van Buitelandse Sake, die Europese Kommissie en Jyllands-Posten te lewer.

Die inhoud sal kenmerkend politiek, sakenuus, opvoeding, finansies en algemene nuus insluit. Weekliks sluit die koerant ’n omvattende "In & Out" vermaaklikheidsgids in, wat in Mei 1998 deur Thomas Dalvang Fleurquin (Gidsredakteur 1998-2008) op die been gebring is.

Behalwe dat die weekblad bestel kan word, kan "The Copenhagen Post" ook by koerant-afsetpunte gekoop word of gratis by sekere punte soos die Kopenhaagse Lughawe verkry word. Intekenaars van gedrukte kopieë kan ook ’n wagwoordbeskermde PDF-kopie van die koerant op hul webwerf aflaai.

"The Copenhagen Post"-webwerf is in die lente van 1998 aanlyn gebring tydens ’n kort landswye staking wat die druk van ’n koerant onmoontlik gemaak het. Die argief bied 'n leser die geleentheid om al die artikels wat vir die koerant geskryf was, te lees– ongeag of dit in die gedrukte uitgawe verskyn het of nie. Dit maak www.cphpost.dk die grootste Engelstalige databasis ter wêreld wat onlangse Deense nuus en gebeurtenisse betref.



</doc>
<doc id="58946" url="https://af.wikipedia.org/wiki?curid=58946" title="Ocean View, Kaapstad">
Ocean View, Kaapstad

Ocean View is 'n kleurlingvoorstad in Kaapstad. Volgens die 2011-sensus het Ocean View 'n bevolking van 13 569 gehad.


</doc>
<doc id="58947" url="https://af.wikipedia.org/wiki?curid=58947" title="Grassy Park">
Grassy Park

Grassy Park is 'n voorstad op die Kaapse Vlakte, Kaapstad. Volgens die 2011-sensus het Grassy Park 'n bevolking van 82 200 gehad, van wie 71 847 (88%) Kleurlinge was.



</doc>
<doc id="58948" url="https://af.wikipedia.org/wiki?curid=58948" title="Rhodesfield">
Rhodesfield

Rhodesfield is 'n voorstad van Kemptonpark aan die Oos-Rand. Volgens die 2011-sensus het Rhodesfield 'n bevolking van 5 215 gehad. Daar is ook 'n bogrondse stasie vir die Gautrein gebou bo die bestaande stasie.


</doc>
<doc id="58954" url="https://af.wikipedia.org/wiki?curid=58954" title="Birchleigh">
Birchleigh

Birchleigh is 'n voorstad in noordelike Kemptonpark, in die Oos-Rand. Volgens die 2011-sensus het Birchleigh 'n bevolking van 10 776 gehad.



</doc>
<doc id="58955" url="https://af.wikipedia.org/wiki?curid=58955" title="Van Riebeeckpark">
Van Riebeeckpark

Van Riebeeckpark is 'n voorstad van Kemptonpark aan die Oos-Rand. Volgens die 2011-sensus het Van Riebeeckpark 'n bevolking van 7 431 gehad.



</doc>
<doc id="58957" url="https://af.wikipedia.org/wiki?curid=58957" title="Dieregeluide">
Dieregeluide

Dieregeluide is werkwoorde wat ingespan word om die geluide wat diere maak te beskryf. Die woorde is dikwels 'n nabootsing van die klank wat die diere uiter. Die interpretasie van hierdie geluide verskil egter van taal tot taal. Enkele voorbeelde ter illustrasie:

Van die verskillende geluide sluit in:




</doc>
<doc id="58958" url="https://af.wikipedia.org/wiki?curid=58958" title="Sarel Cilliers">
Sarel Cilliers

Sarel Arnoldus Cilliers (7 September 1801 – 4 Oktober 1871) was 'n Voortrekkerleier. Hy is gebore naby die Klein-Drakenstein en groei op in Graaf-Reinet. Hy sluit tydens die groot trek by A.H. Potgieter aan in 1837. Hy het deelgeneem aan die slag by Vegkop en het hom ook onderskei by die Slag van Bloedrivier. Hy het aan die Voortrekkers se versoek gestalte gegee om 'n Gelofte aan God Drie-enig te maak, dat indien Hy hulle die oorwinning by Bloedrivier sal gee, die dag en datum soos 'n Sabbat herdenk sal word deur al die nageslagte heen. Hy het 'n dankdiens na die oorwinning gehou.

Sarel Arnoldus Cilliers is op 7 September 1801 op die plaas Schoongezicht in die distrik Klein Drakenstein gebore en hy word in die Paarl gedoop. Hy is die vierde van sewe kinders van Charl Cilliers (1 Julie 1765-24 Oktober 1832) en Elizabeth Catharina Louw (10 Februarie 1768-11 April 1834), wat die weduwee was van Andries Carolus du Toit. Sy broers is Jan Daniel (gebore 25 Julie 1795), Petrus Gerhardus (11 Augustus 1799) en Abraham Jacobus (27 September 1805) en sy susters is Sara Margaretha (27 Augustus 1797), Elisabeth Catharina (19 September 1803), Anna Petronella (22 Oktober 1808) en Maria Sarah Magdalena (13 Oktober 1811). Hy het ook ’n halfbroer, Stephanus Johannes du Toit (12 Augustus 1787) en ’n halfsuster, Beatrix Maria du Toit (20 Februarie 1791) uit sy ma se eerste huwelik.

Met die oorgawe van die Kaap in 1806 aan die Engelse verkoop sy ouers die plaas Schoongezicht en koop die aangrensende plase Blaauwkrans en Riviertje in die wyk Agter-Sneeuberg, naby Graaff-Reinet, waar hulle met vee boer. Reeds op vyfjarige ouderdom maak hy dus kennis met die trekkerslewe op ’n ossewa. Op die nuwe plase help hy met die boerdery en ontvang elementêre onderrig in die skryfkuns, terwyl sy vader die kinders soggens en saans uit die Bybel onderrig. Reeds op tienjarige leeftyd kom hy tot bekering.

Op 6 Oktober 1823 trou hy met Anna Francina Viljoen, dogter van Christoffel Viljoen en Aletta Booysen van die plaas Welgevonden in die wyk Winterhoek. Elf kinders word uit die huwelik gebore, naamlik Sarel Johannes (gebore 30 Januarie 1825), Christoffel Petrus (10 Julie 1827), Daniel Abraham (12 Mei 1829), Aletta Johanna (17 November 1831), Petrus Gerhardus (24 September 1833), Johannes Jacobus (13 Junie 1835), Dirk Petrus (14 Junie 1838), Elizabeth Catrina (3 November 1839), Barend Jacobus (4 Desember 1841), Anna Francina (9 Mei 1843) en Sara Magrieta (19 April 1845).

Hy boer saam met sy bruid op Blaauwkrans, maar verkoop die plaas in 1827 en koop die plaas Klippedrift in die wyk Camdeboo, wat hy kort daarna weer verkoop. In 1829 trek hulle na Nieuw-Hantam (vandag Colesberg) waar hulle by sy broer Petrus Gerhardus op Driefontein woon. Weens ’n langdurige droogte verken hy vroeg in 1835 die gebied tussen die Modderrivier en die Renosterrivier, maar verlof om daarheen te verhuis word deur die Kaapse Goewerneur geweier. In 1836 verlaat hy dan die Kaapkolonie saam met die Voortrekkers onder leiding van Andries Hendrik Potgieter. Hy is oortuig dat dit die wil van God is dat die Boere die Christenbeskawing Noordwaarts moet uitbrei en hy bou sy joernaal wat hy in sy laaste lewensjare oor die Groot Trek en die gebeure daarna skryf, op hierdie oortuiging. Deur die styl hiervan is dit duidelik dat hy geen ander boek as die Bybel geken het nie. Sy ideaal was om predikant te word, maar dit is nooit verwesenlik nie. Sy gees soos dit geopenbaar word in sy joernaal is egter deur en deur dié van ’n ortodokse leraar. Hy speel dan ook ’n leidende rol in die geestelike lewe van die Voortrekkers as nie-amptelike leraar van die Potgieter-trek en lei die daaglikse godsdiensoefeninge en die eredienste op Sondag. In Mei 1836 vergesel hy die Potgieter-kommissie op soek na Louis Trichardt. Hy is in Oktober 1836 die hooffiguur in die Slag van Vegkop, waar ongeveer veertig weerbare Voortrekker mans en seuns die nagenoeg vyfduisend Matabele (Ndebele) krygers onder aanvoering van Mzilikazi se aanval afweer. In 1837 vergesel hy ook beide strafekspedisies teen Mzilikazi.

Op 8 Februarie 1837 word hy as een van twee diakens in die eerste kerkraad verkies. Hy volg die Retief-geselskap na Natal. Kort na sy aankoms by die Retieflaer op Doornkop ontstaan ’n ernstige geskil tussen hom en Erasmus Smit, wat reeds op 21 Mei 1837 as leraar van die Trek bevestig is. Op 14 Januarie 1838 wil Cilliers naamlik ’n godsdiensoefening in die laer lei, sonder dat hy vooraf toestemming van die Kerkraad daartoe gekry het. Die diens word afgestel, maar die gebeure skeur die volgelinge van Piet Retief in twee, met kwaaivriendskap wat hierna tussen Cilliers en Smit heers. Na die moord op Piet Retief en sy volgelinge op 6 Februarie 1838 val die Zoeloemagte op 17 Februarie 1838 die Voortrekkerlaers aan. Cilliers speel ’n groot rol om laers te ontset en van laer tot laer te gaan om mense te waarsku. In April 1838 is hy lid van die Strafkommando onder Potgieter en Piet Uys wat op 11 April 1838 tydens die Slag van Italeni verslaan word en in Augustus 1838 is hy lid van die geselskap wat onsuksesvol na die Transoranje en Kaapkolonie gaan om hulp te gaan soek. Intussen is Gert Maritz oorlede en trek Potgieter Transvaal toe, wat die Voortrekkers in Natal leierloos laat. Die aankoms van Andries Pretorius op 22 November 1838 by die hooflaer aan die Klein-Tugela is dus wyd verwelkom. Planne vir die aanslag teen Dingaan word onmiddellik gesmee en Cilliers speel ’n belangrike rol met die geestelike voorbereiding. Hy verwerf veral bekendheid in die geskiedenis as die man wat op 9 Desember 1838 by Wasbank die gelofte aan God aflê wat die Slag van Bloedrivier op 16 Desember 1838 voorafgaan en wat daarna as Geloftedag ’n openbare vakansiedag word. Die bewoording van die gelofte word gegrond op Cilliers se herinneringe op sy sterfbed, waar hy in ’n joernaal sy lewensgeskiedenis en ervarings opskryf.

Na Bloedrivier vestig hy hom op die plaas Welgevonden (tans Colbourn) buite Howick, waar die bome op die plaas hom van ’n goeie inkomste uit hout verseker. Hy word ook verkies tot Natalse Volksraadslid en speel in 1839 as ouderling ’n belangrike rol met die oprigting van die Geloftekerk in Pietermaritzburg. Op sy aandrang word Daniel Lindley op 16 Januarie 1841 deur die Volksraad en kerkraad as Voortrekkerleraar aangestel en word Erasmus Smit tegelykertyd van sy pos onthef. Natal word in 1843 deur Engeland in besit geneem, waarna hy hom aan die politieke lewe onttrek. Die gevolge van die anneksasie van Natal is dat een groep sak en pak terug oor die berg is, ’n tweede hom in die onvermydelike skik en ’n derde groep, waaronder Cilliers, ’n wag-ŉ-bietjie houding op hul plase aanneem. Saam met sy drie seuns werk hy hierna in die houtbosse om van tyd tot tyd die vragte na Pietermaritzburg te neem en daar te verkoop. In 1847 verkoop hy die plaas en vestig hom op die plaas Doornkloof, naby die teenswoordige Lindley in die Vrystaat.

Sy vrou is in 1852 oorlede en word naby die opstal begrawe, waarna hy op 15 Mei 1854 met die weduwee Aletta Elizabeth Loots trou. ’n Seun, Pieter Jacobus Willem, word op 3 Oktober 1857 uit hierdie huwelik gebore. Na die Bloemfontein-konvensie van 1854 wat selfregering toestaan aan die Vrystaters, stel hy ’n grondwet vir die nuwe staat op waarin hy meer blyke gee van diepe vroomheid as van staatmanskap.

Hy bly veral op kerklike gebied besig en neem ywerig deel aan die korrespondensie rondom die vele kerklike twiste wat in hierdie tyd woed. Brandpunte is oor onderwerpe soos liberalisme of ortodoksie, Hollandse of Skotse predikante en aansluiting by die Kaapse Sinode of nie. Hy is eers ouderling in die Winburg-gemeente en na afstigting in 1861 van die Kroonstad-gemeente. In 1862 reis hy as ouderling na die Kaap om die gedenkwaardige afskeidsinode by te woon waarop vir die laaste keer Kaapse, Vrystaatse, Transvaalse en Natalse gemeentes saam verteenwoordig is. By die Sinodesitting word die afgevaardigdes van Transoranje deur die omstrede Loedolf-hofbeslissing sittingsreg ontneem en ’n selfstandige NG Kerk word as gevolg daarvan in 1864 in die Vrystaat gestig. Op hierdie Sinode triomfeer ook die Skotse predikante met ds. Andrew Murray as voorsitter, omdat die mense teësinnig verkies om eerder ortodoks en Engels georiënteer te wees as Hollands en liberaal. Hierdie gebeure was vir Cilliers ’n gevoelige terugslag. In Mei 1865 woon hy die eerste Vrystaatse Sinodesitting by en word onder meer aangestel as lid van die regskommissie. Tydens die Basoetoe-oorloë van die 1860’s is hy weer aktief betrokke en moet ook sy plaas beskerm teen ’n hewige aanval. Die fort wat hy vir die gebeurlikheid van ’n aanval gebou het, is steeds te sien op die plaas. Hy is op 4 Oktober 1871 op sy plaas Doornkloof in die distrik Lindley in die Vrystaat oorlede.

Sy joernaal word in 1876 uitgegee onder die titel "Die Journaal van wijlen den heer Charel Celliers, oud-ouderling der N.G. gemeente Kroonstad Oranje-Vrystaat, sy briewe uit Natal en die Vrystaat, sy werksaamhede as volksraadslid en ouderling". Hierin beskryf hy die Slag van Bloedrivier in groot detail en vertel van al die gebeure tot met die anneksasie van Natal in 1843. Ook gedek is die verdere geskiedenis tot met die slag van Boomplaats in die Vrystaat in 1848, toe ook die Vrystaat deur die Engelse ingepalm word. Weens sy gebrekkige skoolopleiding wemel sy joernaal van spelfoute, taalfoute en stylfoute en deur die styl is dit duidelik dat hy geen ander boek as die Bybel geken het nie. Dit is nogtans ’n opregte uiting van ’n vroom man se gevoelens en ’n belangrike bron van inligting oor die gebeure en taalgebruik van sy tyd. Die oorspronklike bewoording van die gelofte wat op Geloftedag gemaak is, het verlore gegaan. Na aanleiding van Cilliers se herinneringe, rekonstrueer G.B.A. Gerdener dit in sy 1919 biografie van Sarel Cilliers, waarna W.E.G. Louw dit in die sestigerjare soos volg vertaal: “Hier staan ons voor die Heilige God van hemel en aarde om ’n gelofte aan Hom te doen, dat, as Hy ons sal beskerm en ons vyand in ons hand sal gee, ons die dag en datum elke jaar as ’n dankdag soos ’n Sabbat sal deurbring; en dat ons ’n huis tot Sy eer sal oprig waar dit Hom behaag, en dat ons ook aan ons kinders sal sê dat hulle met ons daarin moet deel tot nagedagtenis ook vir die opkomende geslagte. Want die eer van Sy naam sal verheerlik word deur die roem en die eer van oorwinning aan Hom te gee”.

Oorlewering wil dit hê dat Kroonstad vernoem is na ’n perd van hom wat verdrink het in ’n spruit waar die huidige dorp geleë is. Op Geloftedag 1950 is ’n standbeeld van Cilliers deur Coert Steynberg voor die NG Moederkerk in die hoofstraat van Kroonstad onthul. Die Sarel Cilliers Hoërskool in Glencoe in Natal word na hom vernoem, asook die Sarel Cilliers Wawielbrug buite Kroonstad


De Jongh, P.S. "Sarel Cilliers en Erasmus Smit – ’n herwaardering". Tydskrif vir Geesteswetenskappe. Jaargang18 no. 1, Maart/April 1978.


</doc>
<doc id="58960" url="https://af.wikipedia.org/wiki?curid=58960" title="Cilliers">
Cilliers

Cilliers is 'n Afrikaanse van en kan na die volgende persone verwys:




</doc>
<doc id="58961" url="https://af.wikipedia.org/wiki?curid=58961" title="Saamslaap by ouers">
Saamslaap by ouers

Om by ouers te slaap ("co-sleeping" in Engels) is die praktyk waar babas of kleuters baie naby aan hul ouers inslaap, of ’n bed deel, wat net mooi die teenoorgestelde is as om in ’n afsonderlike kamer te slaap. Dit kom algemeen in die res van die wêreld voor, maar maak die minderheid in lande waar wiegies gebruik word uit. Om beddens met kinders te deel vorm ’n onderdeel hiervan en ook waar kinders of kleuters dieselfde bed deel. Daar is teenstrydigheid of dit ’n veilige en gesonde oorweging is as dit met die afsonderlike slaap in ’n eie bedjie mee vergelyk word. Die negatiewe houding hieroor word vererger omdat “saamslaap by ouers” direk gekoppel word aan die idee om ’n bed met jou kind te deel.

Die Amerikaanse Akademie van Kinderkunde moedig wel aan dat ’n kamer gedeel word as ’n veiligheidsmaatreël om wiegiedood te voorkom, maar is teen die idee om ’n bed met klein babatjies te deel gekant.

Buitekant Noord-Amerika, Europa en Australië is dit algemene praktyk om ’n bed met ’n kind te deel en selfs op eersgenoemde vastelande is daar ook ’n minderheid kinders teenwoordig wat een of ander tyd in hul grootwordproses ’n bed met hul ouers gedeel het. Een 2006-opname van kinders tussen 3 tot 10-jarige ouderdom in Indië het getoon dat 93% van die kinders by hul ouers slaap.

Tot met die 19de eeu was die beddelery tussen ouer(s) en kind algemene praktyk, totdat ’n nuwe era aangebreek het waar die kind sy eie kamer en wiegie moes kry. In baie wêrelddele hou die deel van ’n bed ’n praktiese voordeel in: om die kind snags warm te hou. Die deel van beddens is onlangs weer in die Westerse kultuur heringestel deur die praktisyns wat gehegte ouerskap aanmoedig. ’n 2006-opname in Kentucky in die Verenigde State het bevind dat 15% van suigelinge en kleuters tussen 2 weke tot 2 jaar oud ’n bed deel.

Voorstanders voer aan dat beddelery die babas se lewens kan red, gehegdheid tussen ouer en kind aanmoedig, die ouers meer slaap gun (omrede die kind nie sal wakker bly om aandag te soek nie) en borsvoeding aanhelp. Ouer babas kan deur die nag geborsvoed word sonder om hul moeder te wek.

Teenstanders sê weer dat hierdie saamslapery skeidingsangs by die kind kan veroorsaak indien die ouers en kind die een aand as ’n uitsondering nie bymekaar lê nie. Daar is ook die kommer dat die ouer die kind kan versmoor of ’n ongesonde afhanklikheid tussen ouers en kind kweek. Daarby glo hulle ook dat dit met die ouers se eie verhouding kan peuter, omrede kommunikasie en seksuele opwinding teen slapenstyd ingeboet word. Laastens word aangevoer dat die hedendaagse beddegoed nie geskik is vir jong kinders om by hul ouers te slaap nie.

Professionele mense in die gesondheidsorg is skepties oor die tegnieke, doeltreffendheid en etiek rondom saamslapery by ouers. Die Verenigde State se Verbruikerprodukveiligheidskommissie waarsku teen die praktyk daarvan omrede die babatjie kan verwurg of versmoor, maar ander pediaters, voorstanders van borsvoeding en groepe bevraagteken hierdie voorstel.

Een studie toon dat moeders meer slaap inkry deur saam met hul kind te slaap en te borsvoed as op enige ander wyse.

Daar word op gewys dat saamslapery tussen ouers en kind oor vyf miljoen jaar ontwikkel het en dat hierdie moderne neiging om babas snags van hul ouers te skei onnatuurlik is. Dit verander nie alleen die ondervinding wat die kind tydens slapenstyd opdoen nie, maar ook die hoeveelheid kere wat die moeder sal kyk of alles by haar kind in orde is neem af. Dit is hierdie onkonvensionele maniere wat oplaas kan lei tot die verhoogde risiko van die wiegiedood by die kind.

Die streshormone is veel laer by moeders en babas wat bymekaar lê, veral wat betref die kortisolbalans, wat noodsaaklik is vir die gesonde groei van die baba.

By diere is daar bevind dat die kleintjies wat naby hul mamma bly se groeihormone veel hoër was, asook die ensieme wat vir die groei van die brein en hart nodig is.

Die saamslaap by babas bring fisiologiese stabiliteit mee: die omgewings- en liggaamstemperatuur en die hartklop bly reëlmatig, terwyl daar ook minder lang pouses tussen asemhalings is as dié by babas wat alleen slaap.

Langtermyn emosionele gesondheid kan ook so verbeter word. By ’n langtermyn opvolgstudie, van babas wat by hul ouers geslaap en dié wat alleen geslaap het, is bevind dat eersgenoemde gelukkiger en minder angstig was, ’n hoër selfbeeld gehad het, grootliks onwaarskynlik ’n vrees vir slaap gehad het, minder gedragsprobleme getoon het, meer gemaklik met intimiteit omgegaan het en oor die algemeen as volwassenes meer onafhanklik was. Daarby moet genoem word dat die resultate heel anders sal toon indien die saamslaap by ouers eers geskied nadat die kind, wat alleen geslaap het, saans wakker word. Om by jou kind of baba te slaap is die algemene norm, behalwe in sekere Westerse kulture.

Die deel van ’n bed met ’n kind kan gevaarlik wees as die ouer rook en dwelms (insluitend alkohol) gebruik of aan vetsug ly, of die baba nie op sy rug lê nie. Die matras moet stewig wees (dus nie ’n waterbed of rusbank nie) en die gebruik van swaar lakens, dekens en kussings word ten sterkste afgeraai. Jong kinders moenie langs babas jonger as 9 maande slaap nie. ’n Baba moet liefs ook nie alleen op ’n volwassene se bedoppervlakte gelaat word nie, selfs al is dit nie veel gevaarliker as ’n wiegie se oppervlakte nie. Daar is ook die risiko dat die baba met die harde vloer kennis kan maak of tussen die bed en muur of kopstuk kan vassit. Ouers wat in hul slaap rondrol kan hul kind versmoor of doodlê, veral as hulle diep slapers is, oormoeg is en uitgeput en/of aan vetsug ly. Daar word eerder aangeraai dat die kind langs die moeder moet slaap, buitekant die bed op ’n matrassie op die vloer.



</doc>
<doc id="58962" url="https://af.wikipedia.org/wiki?curid=58962" title="Potsdam-Mittelmark">
Potsdam-Mittelmark

Potsdam-Mittelmark is 'n administratiewe distrik in die weste van die Duitse deelstaat Brandenburg. Volgens sy oppervlakte is dit die derde grootste distrik in Duitsland ná Uckermark en Emsland. Potsdam-Mittelmark grens in die noorde aan Havelland, in die ooste aan die selfregerende stad Potsdam (wat ondanks sy naam nie deel uitmaak van die distrik nie), Berlyn en die distrik Teltow-Fläming, in die suide aan die distrikte Wittenberg en Anhalt-Bitterfeld in die deelstaat Sakse-Anhalt, en in die weste aan die distrik Jerichower Land.


</doc>
<doc id="58966" url="https://af.wikipedia.org/wiki?curid=58966" title="Drukkie">
Drukkie

’n Drukkie is ’n vorm van fisieke intimiteit, waar ’n mens gewoonlik jou arms om die ander persoon se nek, rug of middeltjie vou; indien meer as twee mense betrokke is, staan dit bekend as ’n bondeldrukkie/groepdrukkie ("group hug"). Soos met ’n soen, oogkontak of ander gebare val ’n drukkie ook onder nieverbale kommunikasie. Afhangende van die kultuur, konteks of verhouding kan ’n drukkie gemeensaamheid, liefde, geneentheid of vriendskaplikheid uitdruk. Die een mens kan die ander ’n drukkie gee om vertroosting, ondersteuning of samehorigheid te bied. ’n Drukkie kan ook ’n uitdrukking van emosionele warmte wees, wat partykeer uit vreugde of geluk vir iemand anders se onthalwe voortspruit. Soms kan drukkies ook romanties van aard wees.

Anders as sekere ander vorme van fisieke intimiteit, waar twee of meer mense gesamentlik betrokke is, kan ’n drukkie in die openbaar en in die privaatheid gegee word sonder enige veroordeling in baie lande, gelowe en kulture, binne gesinsverband of tussen ouderdoms- en geslagsgroepe. Dit bly oor die algemeen ’n aanduiding dat die persone met mekaar bekend is. ’n Onverwagse drukkie kan moontlik beskou word as ’n binnedring van ’n mens se persoonlike ruimte, maar as dit wederkerig en gemoedelik aanvaar word, is dit ’n teken dat dit verwelkom word. Soms kan ’n mens, veral ’n kind, ’n nie-lewendige voorwerp vertroetel en ’n drukkie gee, soos ’n pop of opgestopte speeldiertjie. Jong kinders sal ook hul ouers ’n drukkie gee sodra hulle onveilig of bedreig deur ’n onbekende persoon voel.

Anders as ’n soen word ’n drukkie nie as ’n soort ritueel of maatskaplike handeling beskou nie. Dit is egter in Spanje en, hierdeur ook, in Latyns-Amerikaanse lande, die norm onder mansvriende om mekaar ’n drukkie (en ’n klap op die rug) te gee as ’n vriendelike begroeting, soos op Nuwejaarsaand. ’n Soortgelyke drukkie, gewoonlik met ’n piksoentjie op die wang, het ook algemeen onder Westerse vroue geword om hul kennisse en vriendinne met vreugde of medelye te begroet. Onlangs het dit algemeen onder party tienermeisies geword om mekaar met ’n drukkie te verwelkom of weg te sien. Die "New York Times" berig in Mei 2009 dat die drukkie in die Verenigde State die gunsteling sosiale groet geword het sodra tieners mekaar ontmoet of verlaat. ’n Aantal skole in die Verenigde State het drukkies summier verban, wat in sommige gevalle tot protesaksies deur studente aanleiding gegee het. In die Rooms-Katolieke Heilige Mis kan die drukkie as plaasvervanging dien vir die soen of bladskud tydens die heilige kus-ritueel. Party kulture vind omhelsing nie plaas om liefde uit te druk nie, soos by die Himba in Namibië.

Om drukkies te gee hou ook gesondheidsvoordele in: een studie het bevind dat drukkies die oksitosienvlakke verhoog en bloeddruk laat daal.

By ’n groot aantal Afrikaanse skole word fisiese kontak verbied, wat handjiesvashou en enige vorm van betasting insluit. Die doel daarvan is om ’n gevryery of seksuele teistering op die skoolgrond stop te sit. Die problematiek ontstaan nou hoe dan bepaal kan word of ’n drukkie, wat tog ook fisiese kontak is, nou vriendskaplik romanties bedoel was en of so ’n kille, onnatuurlik bloedlose skoollewe gesond is, al dan nie.

Hoewel Afrikaanssprekende vroue meestal homososiale (vriende van dieselfde geslag) drukkies sal aanvaar, wissel dit onder Afrikaanssprekende mans.

Deels stam dit van die Noord-Europese “gereserveerdheid” af wat deur die Britse Victoriaanse etiket deur kolonialisme in die volkskultuur afgedruk is hoe ’n man behoort op te tree (maar tog tot ’n mindere ook in Afrikaans deur die Germaanse taalbande in die kultuur neerslag vind, aangesien taal die denkwyses van sy sprekers in ’n sekere mate inherent beïnvloed) en deels word drukkies tussen mans weens homofobie weerhou, soms selfs met hul eie seuns en pa’s.

Aan die ander kant van die munt word daar geleidelik in die moderne volkskultuur meer klem op indiwidualisme en egalitarisme gelê, wat gepaardgaan met vryelike gevoelsuitdrukking en denkwyses. Drukkies, onder Afrikaanssprekende mans, as gevoelsuitdrukking, sal in die toekoms dus langsaam meer veld begin wen.

Patricia McConnell voer aan dat honde minder daarvan hou om ’n drukkie gegee te word as mense en ander aapsoorte, omrede honde dit as ’n baasspeelteken beskou sodra ’n ledemaat van ’n ander dier oor hul ledemate gesit word.


</doc>
<doc id="58967" url="https://af.wikipedia.org/wiki?curid=58967" title="Melktert">
Melktert

'n Melktert is 'n eg Suid-Afrikaanse gereg wat gewoonlik koud as 'n tert bedien word. Dit bestaan uit 'n soet deegkors met 'n romerige vulsel daarin. Die vulsel word van melk, meel, suiker en eiers gemaak. Die verhouding van melk tot eier is hoër as in tradisionele Europese vlaterte of Sjinese eierterte, wat dit 'n ligter tekstuur en 'n sterker melksmaak gee. Sommige resepte vereis dat die vla in die kors gebak word, terwyl ander vereis dat die vulsel apart voorbereid word, en dan voor opdiening in die kors gegiet word. Kaneel word dikwels oor die oppervlak gesprinkel.




</doc>
<doc id="58968" url="https://af.wikipedia.org/wiki?curid=58968" title="Arthur Newton">
Arthur Newton

Arthur Newton (1881 - 1959) was 'n Suid-Afrikaanse langafstand atleet. Hy was die eerste persoon wat die Comrades-maraton vyf keer kon wen met oorwinnings in 1922, 1923, 1924, 1925 en 1927. Hy was in Engeland gebore en emigreer na Suid-Afrika waar hy boer. Hy het bekendheid verwerf nadat hy as vyftigjarige verskeie landlooprekords geslaan het. Later vestig hy hom in die buiteland. Een van sy prestasies was om dwars oor die Amerika te hardloop. Hy is oorlede in 1959.



</doc>
<doc id="58972" url="https://af.wikipedia.org/wiki?curid=58972" title="Chris Koch">
Chris Koch

August Christoffel Koch (1927 - 1986) was 'n Springbok rugbyspeler wat Suid-Afrika in 22 toetse verteenwoordig het. 

Chris is gebore, het skoolgegaan, het geboer en gesterwe in Moorreesburg. Hy het sy skoolloopban in Hoërskool Dirkie Uys voltooi. Sy beroep was 'n boer op die plaas Boontjies Kraal. 

Op sestienjarige ouderdom het Chris reeds vir Moorreesburg dorp se eerste span gespeel as stut, 'n posisie wat hy sy hele loopbaan gespeel het. Hulle bynaam was "Tigers" omrede Jungle Oats 'n fabriek in die dorp gehad het. Op agtienjarige ouderdom speel hy reeds vir die Boland. Tydens sy eerste wedstryd teen die Westelike Provinsie op Nuweland word hy raakgesien deur Danie Craven en word na die Springbok proewe genooi. Sy broer, Willem, is ook na die prowewe genooi. Hy word gekies as 'n Springbok vir die tweede toets teen die 1949 All Blacks, voor sy 22 verjaarsdag. Hy verteenwoordig ook die Springbokke op die 1951-52 toer na Brittanje, Ierland en Frankryk. Hy speel ook teen die 1953 Wallabie span in Suid-Afrika en in al vier toetse teen die 1955 Britse Leeuspan. Hy speel ook in die All-Black toer na Nieu-Seeland van 1956, teen die Franse in Suid-Afrika en speel sy laaste toetse in 1960 teen die All-Blacks, tuis. Hy het vyf toets drieë gedruk in sy internasionale loopbaan. 

Hy sterf op 21 Maart 1986 aan 'n hartaanval in Moorreesburg. 



</doc>
<doc id="58973" url="https://af.wikipedia.org/wiki?curid=58973" title="Potchefstroom Koekoek">
Potchefstroom Koekoek

Die Potchefstroom Koekoek is ’n Suid-Afrikaanse hoenderras wat in die 1960’s aan die Potchefstroomse Landboukollege in die stad van Potchefstroom deur professor Chris Marais ontwikkel is. Dit is uit kruisings tussen die Swart Australorp, en Wit Leghorn, om spesifieke eienskappe van elk te behou en in die proses die ras meer geskik te maak vir Suid-Afrikaanse omstandighede, en die verekleur stem ooreen met die gestreepte Plymouth Rock. Die hoenderras is later deur P.J. Serfontein en J.P. Botha verbeter.

Die ras is as ’n dubbeldoel, vrylopende hoender bestem met uitstekende lê-kwaliteite, asook ’n liggaamstruktuur geskik vir vleisproduksie. Opregte Koekoeke het uitsluitlik ’n swart-en-wit gestreepte (“barred”) vering, heldergeel bene en snawel, en ’n bloedrooi kam. Die kuikens se geslag kan op ’n jong ouderdom reeds bepaal word te danke aan unieke geslagskenmerke. Potchefstroom koekoeke is ook bekend daarvoor dat hulle goed lê, ten spyte van swak kwaliteit of nie-genoegsame voeding.



</doc>
<doc id="58977" url="https://af.wikipedia.org/wiki?curid=58977" title="Michiel van Breda">
Michiel van Breda

Michiel van Breda (* September 1775) was die eerste burgemeester van Kaapstad, 'n lid van die Kaapse Wetgewende Vergadering en is ook bekend as die vader van die merinobedryf. Bredasdorp is amptelik in 1838 deur hom gestig.

Van Breda het die Merinoskaap in die vroeë 1900's op sy plaas Zoetendalsvallei geteel. Hy het onder andere opregte merinoramme van die Saksiese en die Rambouillie-ras ingevoer en so die skaapras in Suid-Afrika versterk. Die Merinoram-standbeeld by die ingang van die Bredasdorp/Napierse Koöperasie is in 1978 opgerig om dié skaapras, waarvoor die gebied so bekend is, te gedenk.



</doc>
<doc id="58986" url="https://af.wikipedia.org/wiki?curid=58986" title="Hennie Muller">
Hennie Muller

Hendrik Scholtz Vosloo Muller (26 Maart 1922 – 26 April 1977) was ’n Springbokrugbyspeler en Suid-Afrika se twee-en-twintigste Springbokkaptein.

Hennie is gebore in Witbank as die jongste van vyf seuns van Stephanus Muller en sy vrou Maria Sophia Hendrika Scholtz Vosloo. Muller se moeder is ’n maand na sy geboorte oorlede en sy vader vyf maande later. Hy en sy broers het uitmekaar gespat en Hennie is deur sy tante, Isobel Fourie en haar man Chris, grootgemaak. Op Laerskool Ficksburg het hy op vleuel gespeel. Daarna het hy aan die Hoërskool Marthinus Wessels in Wakkerstroom die Junior Sertifikaat behaal. Hy was baie vinnig, 10.4 sekondes vir 100 jaarts as ’n veertienjarige, het ook in hoogspring goed gedoen en was vir drie agtereenvolgende jare Victor Ludorum van sy skool. Hy het steeds vleuel maar later ook losskakel gespeel. Toe hy 15 was het hy al vir die dorp se tweede span op heelagter uitgedraf. Hy het skool verlaat in Graad 10 (St. 8) en by die Eastern Rand Proprietary Mine (ERPM-myn) in Boksburg saam met sy broers gaan werk.

Aanvanklik het Muller steeds vleuel gespeel in die junior spanne, maar nadat Jack Kipling, sy afrigter, hom na agsteman verskuif het, het hy in 1942 na die eerstespan opgeskuif. In 1943 het hy vir die eerste keer vir Transvaal uitgedraf. In 1945 verander hy van beroep en gaan werk in Parow in die motorbedryf. Hy 1946 haal hy die span van die Westelike Provinsie. In 1947 was hy terug by ERPM en was weer vir Transvaal beskikbaar. Hy het egter dié jaar ’n skoueroperasie ondergaan en kort na sy herstel het al sy knieligamente tydens ’n wedstryd geskeur. Na drie weke in die hospitaal en nog ses weke in gips oorkom hy die kniebesering.

In 1949 speel hy Springbokproewe en word gekies as die Springbokagsteman om teen die All Blacks in vier toetse te speel. Hy voer in 1950 Transvaal aan wat die Curriebeker vir die derde keer wen. Hy word gekies as onderkaptein vir die toerspan na Brittanje en Frankryk in 1951/52. Nadat Basil Kenyon ’n ernstige oogbesering opgedoen het, het Muller Suid-Afrika in al vyf toetse aangevoer, onder meer teen Skotland op Murrayfield waar Suid-Afrika met 44-0 gewen het.

In 1953 gaan werk hy weer in Kaapstad en speel weer vir die Westelike Provinsie wat hy ook aanvoer. Hy voer ook die Springbokke aan in al vier toetse teen die Wallabies in dié jaar. Dit was ook sy laaste toets. Na sy uittrede was hy nog betrokke as afrigter in die sport.

Vanweë sy besondere spelpatroon as agsteman het Muller die bynaam Windhond gekry. Hoewel hy baie klem op sy spoed laat val het, het hy fiksheid as belangriker beskou. In sy tyd was hy ’n omstrede speler vanweë sy besondere wyse van verdedigende spel. Tydens lynstane het hy baie diep gestaan – regoor die senters, soos die reëls toe nog toegelaat het. Sy teenstanders het hom daarvan beskuldig dat hy die spel versmoor. Hy het egter nooit buite die reëls gespeel nie en eers later is die reëls aangepas om die lengte van die lynstane te beperk. Muller was goed daarin om dié tekortkominge in die reëls te omseil. Hy het die Springbokke in 13 toetse verteenwoordig en in 9 aangevoer. Tydens sy toetsloopbaan het hy drie drieë gedruk, een strafdoel en twee doelskoppe aangeteken sodat sy 16 punte in die na-oorlogse periode die vierde meeste was.

In 1952 is hy bekroon met die Sportman-van-die-jaartoekenning.

Na sy uittrede het Muller op afrigting gekonsentreer en het hy die Westelike Provinsie onder hande gehad. In 1960 was hy Springbokbestuurder teen die All Blacks en Springbokafrigter tydens die toer na Australië en Nieu-Seeland in 1965.

Hy sterf in 1977 terwyl hy besig was met ’n motiveringstoespraak voor leerlinge van die Laerskool Goodwood-Park in Goodwood.




</doc>
<doc id="58988" url="https://af.wikipedia.org/wiki?curid=58988" title="Buvaisar Saitiev">
Buvaisar Saitiev

Buvaisar Saitiev (* 11 Maart 1975 in Khasavyurt, Dagestan ASSR) is 'n Russiese stoeier van Tsjetsjeense afkoms. Hy het reedes nege goue medaljes gewen, onder andere by die 1996-, 2004- en 2008- Olimpiese Speles.

Hy word algemeen beskou as die grootste vryslagstoeier van alle tye.


</doc>
<doc id="58989" url="https://af.wikipedia.org/wiki?curid=58989" title="Boy Louw">
Boy Louw

Matthys Michael Louw (1906 - 1988) was 'n Springbokrugbyspeler.

Boy is gebore in die Wellington distrik, een van veertien kinders waarvan tien seuns was. Hy was in 'n rugbyfamilie gebore: hy en sy broer Fanie en sy oom Japie het vir Suid-Afrika gespeel. Sy neef Cyril en broers Elinor en Japie speel vir Transvaal terwyl sy ander broers, Jan, en P.K. vir die Westelike provinsie gespeel het. 

Toe hy agtien was speel hy vir Paarl Boys High se eerste span en ook vir die Westelike Provinsie. Hy was 22 jaar oud toe hy Suid-Afrika vir die eerste keer verteenwoordig het in 1928 - teen die All Blacks. Op die 1931/32 toer na die Britse Eilande speel hy in negentien van die ses-en-twintig wedstryde. In 1933 speel hy teen die Wallabies in Suid-Afrika en in 1937 weer teen hulle en die All-Blacks in Australasië. Tragies is sy broer, Fanie, dood na 'n wedstryd vir Westelike Provinsie teen Transvaal in 1940 weens hartprobleme. 

Nadat hy uitgetree het as rugbyspeler word hy 'n skeidsregter maar weens 'n kniebesering moet hy ook daarmee ophou. Hy word betrokke by afrigting en was afrigter van die Springbokke in 1960 en 1965. Daarna was hy betrokke by Westelike Provinsie as keurder en bestuurder. 

Boy was 'n bestuurder vir Standard Bank. Hy sterf op 3 Mei 1988 in Belville.



</doc>
<doc id="58990" url="https://af.wikipedia.org/wiki?curid=58990" title="Ter wille van Christine">
Ter wille van Christine

Ter wille van Christine is 'n Afrikaanse rolprent wat in 1975 uitgereik is. Die film het meer geld binne die eerste week ná uitreiking verdien as enige plaaslike fliek tot in daardie stadium.

Die rolprent is 'n omstrede drama. Dit het geen ouderdomsperk nie en kan deur die hele gesin geniet word.


'n NG predikant van Swartruggens raak verlief op ‘n verpleegster. Toe dit bekend word dat die verpleegster 'n lidmaat van die Rooms-Katolieke Kerk is, is dié dominee se kerkraad glad nie geneë met die verhouding nie. Om sake verder deurmekaar te krap raak 'n getroude dokter ook nog verlief op die meisie.



</doc>
<doc id="58991" url="https://af.wikipedia.org/wiki?curid=58991" title="Elmo de Witt">
Elmo de Witt

Elmo de Witt (1935-2011) was 'n Suid-Afrikaanse filmmaker. Hy was bekend in die industrie as "die man met die oog vir talent". Hy was veral bekend vir rolprente soos "Debbie", "Hoor my Lied" en "Grensbasis 13". Hy is in 2011 te Uvongo (KwaZulu-Natal) op die ouderdom van 76 aan longverwante probleme oorlede.

As regisseur:

As vervaardiger:

Draaiboeke:

Redigeerder:

Kinematografie:

As akteur:


</doc>
<doc id="58992" url="https://af.wikipedia.org/wiki?curid=58992" title="Tale van Denemarke">
Tale van Denemarke

Die Koninkryk van Denemarke het slegs een amptelike taal, Deens, die amptelike nasionale taal van die Deense volk, maar daar is ook ’n paar minderheidstale wat in hierdie gebied gepraat word. Hulle is Duits, Faroëes en Groenlands.

Die oorgrote meerderheid Dene praat Engels as tweede taal (86%); dit is 'n verpligte vak wat Deense studente moet neem vanaf Graad 4 in die Folkeskole. In Graad 7 kan 'n derde taal geneem word, gewoonlik Duits of Frans. Die meerderheid kies Duits.

Duits is ’n amptelike minderheidstaal in die Graafskap Suid-Jutland (Suid-Denemarke) wat voor die Vredesverdrag van Versailles aan Duitsland behoort het. Tussen 15 000 en 20 000 etniese Duitsers bly in Suid-Jutland waarvan sowat 8 000 óf die Standaardduits óf die Sleeswykse variant van Platduits of Nedersaksies in hul daaglikse omgang besig.

Sleeswyks verskil baie van Standaardduits en kan nogal moeilik verstaanbaar wees vir ’n Duitser wat Hoogduits besig. Buitekant Suid-Jutland gebruik lede van die St. Pieterskerk in Kopenhagen Duits as hul godsdienstaal, op hul webwerf en die skool wat die kerk bedryf.

Faroëes is ’n Noord-Germaanse taal, soos Deens, wat as die hooftaal op die Faroëreilande, ’n selfregerende gebied binne die koninkryk, gepraat word. Dit word ook deur die Faroërs gepraat wat bly in Denemarke. Faroëes lyk baie op Yslands en ook na die Oudnoorse taal wat in die Skandinawiese gebied meer as ’n millennium tevore gepraat is.

Groenlands is die hooftaal van die 54 000 Inuit wat woonagtig is in Groenland wat, net soos die Faroëreilande, ’n selfregerende gebied binne Denemarke is. Sowat 7 000 mense praat Groenlands op die Deense vasteland.



</doc>
<doc id="58993" url="https://af.wikipedia.org/wiki?curid=58993" title="Kemptonpark-Wes">
Kemptonpark-Wes

Kemptonpark-Wes is 'n voorstad in Kemptonpark, in die Oos-Rand. Volgens die 2001-sensus het Kemptonpark-Wes 'n bevolking van 3 245 gehad. Dit is sedert 2000 deel van die Ekurhuleni Metropolitaanse Munisipaliteit.


</doc>
<doc id="58995" url="https://af.wikipedia.org/wiki?curid=58995" title="Cresslawn">
Cresslawn

Cresslawn is 'n voorstad in suidwestelike Kemptonpark, in die Oos-Rand. Volgens die 2011-sensus het Cresslawn 'n bevolking van 2 308 gehad.


</doc>
<doc id="58996" url="https://af.wikipedia.org/wiki?curid=58996" title="Birchleigh-Noord">
Birchleigh-Noord

Birchleigh-Noord is 'n voorstad in noordelike Kemptonpark, in die Oos-Rand. Volgens die 2001-sensus het Birchleigh-Noord 'n bevolking van 7 491 gehad.



</doc>
<doc id="59000" url="https://af.wikipedia.org/wiki?curid=59000" title="Avril Malan">
Avril Malan

Avril Stéfan Malan (9 April, 1937, Pretoria - ) was 'n Springbokrugbyspeler en -kaptein. Hy het in sestien toetse gespeel, tien daarvan as kaptein. Hy was Suid-Afrika se nege-en-twintigste Springbokkaptein.

Avril het grootgeword en skoolgegaan in Pretoria. Sy pa was prof. Avril Malan en sy broer Magnus Malan, wat indertyd minister van verdediging in die Botha-regering was. Ná skool het hy in Stellenbosch gaan studeer.

Op twintigjarige ouderdom het hy reeds vir die Westelike Provinsie gespeel as slot saam met Jan Pickard. In 1960 speel hy die eerste keer vir die Springbokke, teen die All Blacks. Alhoewel Avril korter as sy direkte teenstanders was, wen hy en Johan Claassen die lynstaanoorlog teen die All Blacks. Avril het ongelooflike veerkrag in sy bene gehad. Hy word as kaptein gekies vir die derde toets – op drie-en-twintigjarige ouderdom! Hy was die jongste Springbokkaptein ooit. Hy neem twee toerspanne na die Britse Eilande, in 1960/61 en 1965. Hy speel nie in 1962 teen die Iere en Britse Leeus nie weens 'n besering. Hy speel teen die Wallabies in 1963 (kaptein in slegs een toets) en was weer kaptein in 1964 in die enigste toets teen Wallis. In 1965 was hy die kaptein van die rampspoedige toer na Ierland en Skotland. Hulle wen nie een wedstryd nie en Avril tree uit rugby – slegs agt-en-twintig jaar oud. Hy werk by die Transvaal-Unie en was die Springbokke se afrigter op die 1969/70-betogertoer na Groot Brittanje en Ierland.



</doc>
<doc id="59006" url="https://af.wikipedia.org/wiki?curid=59006" title="Bremerbrood">
Bremerbrood

Dr. Karl Bremer, minister van gesondheid van 1951 tot 1953, het baie aandag gegee aan die armes in die samelewing. Hy het besef dat baie siektes, soos tuberkulose, teengewerk kan word deur goeie voeding en was daarom 'n voorstander vir die verryking van voedsel. Hy het vroue aangeraai om botter en margarien as mengsel in die verhouding 1:2 te gebruik. Op sy advies het in Julie 1952 'n verrykte bruinbrood in die winkels verskyn. Hierdie brood, in die volksmond as Bremerbrood bekend, was verryk met smaaklose vismeel, grondbonemeel, melkpoeier, kalsium en ander konsentrate. Bremer het gehoop om op die wyse genoeg eiwitte, soute en vette in die dieet van die bevolking te voeg. Ongelukkig was die brood nooit gewild nie.



</doc>
<doc id="59015" url="https://af.wikipedia.org/wiki?curid=59015" title="Carel du Plessis">
Carel du Plessis

Carel du Plessis (24 Junie 1960 - ) was 'n Springbokrugbyspeler en -afrigter en was bekend as "Die prins van vleuels".

Carel het in 'n rugbyfamilie grootgeword. Sy pa, Willie, het vir die Oostelike Provinsie en sy oupa (aan moederskant) vir Westelike Provinsie rugby gespeel. Sy broers Willie en Michael het altwee vir die Springbokke gespeel terwyl sy jonger broer, Jacques vir die Westelike- en Oostelike Provinsie rugby gespeel het. Carel het saam met beide broers in Toetse gespeel maar die drie het nooit saam in een toets gespeel nie. Carel, Willie en Michael het egter saam vir Westelike Provinsie in die Curriebekerfinaal van 1982 teen Noord-Transvaal gespeel. Westelike Provinsie het die wedstryd 24-7 gewen.

Op skool het Carel losskakel gespeel. Hy haal die Suid-Afrikaanse Skolespan as losskakel in 1978. Slegs twee ander spelers van die 1978 Craven Weekspan word Springbokke: Jaco Reinach en Christo Ferreira. Hulle het egter nie die Skolespan gehaal nie. In 1979 speel hy senter vir Stellenbosch se onder twintig span. In 1980 speel hy senter vir Stellenbosch se eerste span en was kaptein van die SA Universiteite se onder twintig span. Hy haal die ook die Westelike Provinsie se span in die jaar, as vleuel. 

Hy word as senter gekies vir die Springbokke van 1981 wat in Nieu-Seeland en Amerika getoer het maar speel nie in een toets nie. Hy speel teen die Jaguars in 1982 en Engeland in 1984. 

Hy speel ook vir 'n Oorsese XV teen die Vyf Nasie-lande in 1986 en druk 'n fantastiese drie en speel ook teen die Kavaliers. In 1987 speel hy vir Transvaal.

Carel speel sy laaste wedstryd in 1989, die Curriebekerfinaal vir die Westelike Provinsie teen Noord Transvaal. In die wedstryd druk hy ook sy laaste drie, wat die wedstryd gelykop laat eindig.

Gedurende 1997 was hy ook die Springbokafrigter.



</doc>
<doc id="59019" url="https://af.wikipedia.org/wiki?curid=59019" title="Danie Gerber">
Danie Gerber

Danie Gerber (14 April 1958 - ) is 'n oud Springbokrugbyspeler.

Gerber was in 1984 die Suid-Afrikaanse Speler van die Jaar en is weer genomineer in 1985 en in 1992. Hy het ook die beste verhouding tussen drieë gedruk en wedstryde gespeel in Springbok-geskiedenis (19 drieë in 24 toetse). In 2007 is Gerber opgeneem in die Internasionale Rugbyheldesaal



</doc>
<doc id="59020" url="https://af.wikipedia.org/wiki?curid=59020" title="Turkse lira">
Turkse lira

Die Turkse lira (Turks: "türk lirası"), of Turkse pond, is die geldeenheid van Turkye en die nie-erkende Turkse Republiek van Noord-Siprus en word deur die Turkse Sentrale Bank uitgereik. Tot in 2008 is die geldeenheid die Nuwe Turkse lira ("yeni türk lirası") genoem; dit het die Turkse lira op 1 Januarie 2005 vervang toe die geldeenheid gedevalueer is. Sedert 1 Januarie 2009 word dit weer die Turkse lira genoem.



</doc>
<doc id="59024" url="https://af.wikipedia.org/wiki?curid=59024" title="H.O. de Villiers">
H.O. de Villiers

H.O. de Villiers (1945 - ) is 'n oud-Springbokrugbyspeler.

In 1965 speel hy vir die Universiteit van Kaapstad se eerste XV. In Junie van daardie jaar haal hy die Westelike Provinsiespan. In 1967 word hy die eerste keer vir die Springbokke gekies teen die Franse en speel in al vier toetse. Weens beserings speel hy nie in 1968 teen die Britse Leeus nie, maar wel teen die Franse. Hy toer saam met die Springbokke op die 1969/70 betogertoer na die Britse Eilande. Weens beserings het hy ook nie teen die 1970 All Blacks uitgedraf nie, wat sy internasionale loopbaan beëindig het. 



</doc>
<doc id="59025" url="https://af.wikipedia.org/wiki?curid=59025" title="Syd Nomis">
Syd Nomis

Syd Nomis (1941–2018) was 'n oud-Springbokrugbyspeler. Hy trek vir die eerste keer die Springboktrui aan op die 1965 Nieu-Seeland toer maar speel in geen toets nie. Hy het in 1967 sy eerste toets gespeel en daarna in vyf-en-twintig agtereenvolgende toetse gespeel. Hy speel sy laaste toets teen Engeland op Ellispark in 1971. Hy het 6 toetsdrieë gedruk. Hy is op 16 Junie 2018 na 'n hartaanval oorlede.



</doc>
<doc id="59027" url="https://af.wikipedia.org/wiki?curid=59027" title="Candice Swanepoel">
Candice Swanepoel

Candice Susan Swanepoel (* 20 Oktober 1988) is ’n Suid-Afrikaanse mannekyn wat bekend is vir haar modelwerk vir "Victoria’s Secret".

Candice Swanepoel is in Mooirivier, KwaZulu-Natal, gebore en is op 15 jarige ouderdom op ’n Durbanse vlooimark as potensiële model raakgesien.Op 16-jarige ouderdom is Candice €5 000 (ZAR40 000) vir ’n dag se werk betaal. Swanepoel het onder andere vir die voorblaaie van Vogue (Griekeland & Italië), ELLE (Duitsland), en Ocean Drive (Verenigde State) en reklame van Nike, Diesel, Guess? en Versus Eyewear geposeer.
Swanepoel het ook die loopplank betree vir Tommy Hilfiger, Dolce & Gabbana, Shiatzy Chen, Sass & Bide, Betsey Johnson, Diane von Fürstenberg en vele ander ontwerpers,sowel as vir Victoria's Secret in 2007 tot 2010. Behalwe haar modelwerk by onderkleremaatskappye se kommersiële advertensies, het sy ook gepryk in die 2010 -"SWIM" modelkatalogus, saam met Lindsay Ellingson, Rosie Huntington-Whiteley en Erin Heatherton. In 2010 het Swanepoel ’n Victoria's Secret Angel geword. Swanepoel het ook Kardashian se 2010-reeks swemdrag gemodelleer. Op 12 Augustus 2010 het Swanepoel amptelik die eerste Victoria's Secret-winkel in West Edmonton Mall, Edmonton, Kanada, geopen. Candice Swanepoel is as nommer 61 in die FHM-tydskrif se “100 Sexiest Women in the World” aangewys en het ook op die voorblad van "Vogue Italia" gepryk.

Swanepoel het ook op No. 10 in Forbes se “The World's Top-Earning Models”-lys geëindig; sy het tussen 2010 en 2011 ’n geraamde $3 miljoen verdien.

Swanepoel praat vlot Afrikaans en Portugeesen gaan met die model Hermann Nicoli uit sedert sy 17 jaar oud is. Hulle is tans verloof.



</doc>
<doc id="59028" url="https://af.wikipedia.org/wiki?curid=59028" title="Ludmilla Radchenko">
Ludmilla Radchenko

Ludmilla Radchenko (Russies: Людмила Радченко) is 'n Russiese model, kunstenares en aktrise wat in Italië en Engelssprekende lande bekend geword het. Sy is op 11 November 1978 in Omsk in die Sowjetunie gebore.

Ludmilla word in Omsk gebore en behaal in 1999 in dié stad haar graad in modeontwerp. Sy word in 1997 gekies as Mej. Sjarme in die Mej. Rusland-kompetisie. Sy doen ook in Moskou en Sint Petersburg ondervinding in die televisiewese op.

Nadat sy in Italië aangeland het, begin sy haar loopbaan in die televisieprogram "Paperissima". Sy tree in 2001 as danseres op in "La sai l’ultima" en die volgende jaar is sy in die televisievasvraprogram "Passaparola" te sien.

In 2003 word sy die aanbieder van "Spicy Tg" op Antenna 3. Intussen verskyn sy ook as ’n model op modeskoue en in 2004 pryk sy op die tydskrif "Fox" se kalender. In 2005 neem sy aan die realiteitsreeks "La Talpa" deel en word in die halfeindronde uitgestem.

In die somer van 2006 speel sy die hoofrol in "On the Road", ’n TV-program wat in Miami verfilm is en op die Italiaanse TV-kanaal Italia 1 uitgesaai is. Die daaropvolgende jaar bied sy "Tuning and fanatics", ’n Diva’s Production-program op SKY, aan. Sy skryf ook vir die realiteitsreeks "Reality Game" en "Sky Vivo" in.

Sy word deur Fapim, 'n venstervervaardiger, vir die 2008-kalender gekies en poseer vir Luca Cattoretti in seker die beroemdste erotiese posisies in die geskiedenis van die internasionale rolprentbedryf. Sy werk ook aan "All Music" in die modeprogram "Modeland", wat deur Jonathan Kashanian aangebied word.

As aktrise tree sy in die televisierolprent "Il viaggio" (2005) op en in twee episodes van die TV-reeks "RIS – Delitti imperfetti", asook in ander kleiner rolle in ander Italiaanse produksies. In 2008 speel sy in die rolprent "A Light of Passion".

Ná "La Talpa" hou sy haar besig met skilderwerk en stal van haar werk in Milaan uit. Sy besluit om haar op kuns toe te spits.

Ná ’n lang studiereis na New York-stad word ’n versameling van haar werke in verskeie galerye en kunsuitstallings ten toon gestel. In 2010 skep sy ’n groot koei vir die “Cow Parade 2010”, ’n internasionale ontwerpuitstalling. Sy neem ook deel aan die Milaanse Triënnale en stal haar werke in ’n solovertoning by die Museum van Eietydse Kuns in Lucca uit. ’n Paar maande ná haar uitstalling by die Teatro alla Scala word sy gekies vir die internasionale skilderkompetisie Gemlucart of Monaco en begin saam met die Opera Gallery werk. In Desember 2010 gee Skira haar eerste katalogus, "Power Pop", uit.

In Februarie 2011 ondersteun die provinsie Milaan Ludmilla se uitstalling by die Huis van Wêreldkultuur. In Mei 2011 stal ’n New Yorkse galery van haar werk uit by die Eating Art Festival; haar werk word ook by die Crown Fine Art Gallery in SoHo uitgestal.






</doc>
<doc id="59029" url="https://af.wikipedia.org/wiki?curid=59029" title="Forbes">
Forbes

Forbes is 'n saketydskrif in die Verenigde State van Amerika. 
"Forbes Magazine" is 'n Amerikaanse sakeblad wat deur B.C. Forbes gestig is, en tans deur sy kleinseun, Steve Forbes gelei word. Die tydskrif is veral bekend vir sy jaarlikse samestelling van 'n lys met die rykste mense ter wêreld (minimum van $ 1 miljard word benodig vir notering). Hulle stel ook elke jaar 'n lys met die 500 grootste besighede ter wêreld saam. Sedert 2004 publiseer hulle 'n lys van die 100 magtigste vroue ter wêreld.

Hulle bring ook jaarliks ander lyste uit, soos byvoorbeeld: "Celebrity 100 List". Bekende mense wat al op nr. 1 was sluit in: Oprah Winfrey, Tom Cruise en Jennifer Aniston.

Die hoogste Suid-Afrikaanse notering vir 2011 is Nicky Oppenheimer & familie op nommer 136.

In 2007 is die hoogste Nederlandse notering op hierdie lys die EU-kommissaris Neelie Kroes, op posisie nommer 59 (in 2006 op 38, en in 2005 op 44).



</doc>
<doc id="59030" url="https://af.wikipedia.org/wiki?curid=59030" title="Sukoró">
Sukoró

Sukoró is ’n dorpie in die Fejér-graafskap van Hongarye.

Sukoró is vandag ’n vakansieoord in Hongarye wat aan die noordelike kus van die Velenceimeer aan die suidelike voet van die Velencei-heuwels geleë is. Sukoró is die eerste keer as “Sukoró” benoem in dokumente uit die jaar 1270. Die oorwinning by Pákozd-Sukoró tydens die Onafhanklikheidsoorlog in 1848 het aan die goeie naam van die dorpie gebou.
Lajos Kossuth het op 28 September ’n oorlogsraadsvergadering gehou in ’n Calvinistiese Kerk in Sukoró om voorbereidings te tref vir die Slag van Pákozd, waarvan die nagedagtenis steeds bewaar word.


</doc>
<doc id="59032" url="https://af.wikipedia.org/wiki?curid=59032" title="John Gainsford">
John Gainsford

John Leslie Gainsford (1938–2015) was 'n Springbokrugbyspeler.

John speel vir Villagers se onder-19A span in 1956 en 1957. In 1958 speel hy vir die Westelike Provinsie. In 1959 word hy gekies vir die Junior Bokke se toer na Argentinië en in 1960 speel hy in sy eerste toets teen Skotland in Suid-Afrika. Hy speel ook die jaar in die toetse teen die All Blacks. Hy gaan ook saam op die suksesvolle 1960/61-toer na die Britse Eilande. In 1962 speel hy ook teen die Britse en Ierse Leeus en in 1963 teen die Wallabies. Hy speel ook teen die besoekende Walliese en Franse spanne van 1964 en gaan op die rampspoedige 1965-toere na Skotland, Ierland en Australasië. Gainsford speel sy laaste toets in 1967 teen die besoekende Franse. Hy het na sy uittrede by die WP se bestuur betrokke geraak.

Hy het agt toets drieë gedruk en het die rekord van 33 toetse tydens sy uittrede gehou. Sy bibliografie is getiteld, "Nice guys come second".

Hy is op 18 November 2015 in Kaapstad aan kanker oorlede.



</doc>
<doc id="59034" url="https://af.wikipedia.org/wiki?curid=59034" title="Pous Leo XIII">
Pous Leo XIII

Pous Leo XIII (2 Maart 1810 – 20 Julie 1903), was die 256ste pous van die Rooms-Katolieke Kerk, hy regeer van 1878–1903 vir 25 jaar 5 maande en 1 dag. Hy was die oudste pous (regeer tot die ouderdom van 93), en sy pontifikaat was die derde langste, na sy onmiddellike voorganger Pous Pius IX, en Pous Johannes Paulus II.

Hy is bekend vir intellektualisme, die ontwikkeling van die sosiale milieu met sy ensikliek Rerum Novarum en sy pogings om die posisie van die kerk te definieer met betrekking tot moderne denke. Hy het Rooms-Katolieke Mariologie beïnvloed en bevorder beide die Rosekrans en die skapulier. Hy het 'n rekord van elf ensiklieke geskrywe oor die Rosekrans, twee nuwe Maria-skapuliere goedgekeur en was die eerste pous om die konsep van Maria as middelares ten volle te deurgrond.

Pous Leo XIII is gebore as Vincenzo Gioacchino Raffaele Luigi Pecci (hy word algemeen Gioacchino Pecci genoem) op 2 Maart 1810 in Carpineto Romano, Kerklike Staat. Die dorpie lê net suid van Rome en was toe deel was van die Franse keiserryk. Hy was die sesde van sewe kinders van graaf Ludovico Pecci en sy vrou Anna Prosperi Buzzi, 'n gesin van lae adel. Hy was die broer van kardinaal Giuseppi Pecci. Hoewel sy lae adelstand hom nie daarvoor kwalifiseer nie, word hy tog opgelei aan die Accademia dei Nobili (Akademie vir die adel). Hy word priester op 31 Desember 1837 nadat hy op 14 Februarie 1837 al aangestel is as persoonlike priester van die pous. Op 27 April 1843 word hy aartsbiskop van Damietta. Hy maak vinnig opgang en op 28 Januarie 1843 word hy nuntius in België. Koning Leopold I van België was die protestante matig gesind. Pecci instigeer die oprigting van die Belgiese Pouslike Kollege in Rome in 1844. Hy kom in konflik met die liberale party in België en meng hom in met die skoolstryd. Koning Leopold versoek die Vatikaan om hom terug te roep in 1846. Pecci word toe aartsbiskop van Perugia op 27 Julie 1846. Hy word bekend vir sy bestryding van die anti-klerikale wetgewing in Italië en die bevordering van die neo-thomisme (die teologie van Thomas van Aquino).

Op 19 Desember 1853 word hy kardinaal met die basiliek San Crisogono in Trastevere as sy titelkerk. Op 20 Februarie 1878 volg hy Pous Pius IX op en word gekroon op 3 Maart 1878. Hy regeer tot sy dood op 20 Julie 1903 en word opgevolg deur Pous Pius X. Die naam ‘Leo’ beteken 'leeu'.


Pous Leo XIII volg Pous Pius IX op 20 Februarie 1878 op. Hy probeer om die kerk en die moderne samelewing nader aan mekaar te bring. Die “Syllabus Errorum” van Pous Pius IX het 'n wig tussen die kerk en die samelewing gedrywe deur verskeie politieke en wetenskaplike beskouinge te veroordeel. Te midde van die demokratisering van die tweede helfte van die 19de eeu het Leo XII egter bly verkondig dat God en die kerk die bron van alle mag moet wees en nie volk en die nasie nie. Hy bestry persvryheid en vryheid van meningsuiting asook die idee dat alle kerke gelyk is. Hy droom van die herstel van die Pouslike Staat en die geestelike leierskap van die Christelike wêreld. Saam met sy staatsekretaris Mariano Rampolla versoen hy die Vatikaan met Otto von Bismarck en beëindig sodoende die “Kulturkampf”. Leo XIII is die eerste pous wat die Franse republiek gesteun het. Die Franse monargiste was nie baie gelukkig daarmee nie. Die pous het ook goeie kontakte gesmee met die nuwe republieke in Suid-Amerika.

Pous Leo XIII lewe as vrywillige gevangene van die Italiaanse staat en hy roep Italiaanse katolieke op om nie aan die Italiaanse verkiesings deel te neem nie. Hy skryf verskeie ensiklieke waarvan “Rerum Novarum” (oor nuwe sake) van 1891 die bekendste is. Hy beskrywe hierin sy sosiale siening van kapitaal en arbeid. In die ensikliek “Aeterni Patris” (Ewige vader) beveel hy aan dat die teologie van Thomas van Aquino beter bestudeer word. In die algemeen bepleit hy katolieke wetenskapsbeoefening veral van die natuurwetenskappe wat in daardie tyd met wantroue bejeën is. Die konserwatiewe “ultramontane” was nie gelukkig daarmee nie. In 1833 open Leo XIII die Vatikaanse argiewe vir enige wetenskaplike ongeag sy of haar geloof met die voorbehoud dat dokumente slegs 75 jaar na hulle ontstaan bekend gemaak mag word.

Leo se toenadering tot die Anglikaanse Kerk het misluk en in sy bul “Apostolicae Curae” verklaar hy hulle priester- en biskopwydings asook die apostoliese suksessie ongeldig. Die Ortodokse Kerke se wydings is wel geldig verklaar. Leo XIII probeer om die verlies van die wêreldlike mag te herstel. Hy strewe konkordate na met verskeie lande en slaag daarin om die aansien van die pousdom aansienlik te verbeter. Hy sterf op 20 Julie 1903 en word opgevolg deur Pous Pius X. Sy grafmonument is gemaak deur Giulio Tadolini en kan gesien word in die basiliek St. Jan van Laterane.

Pous Leo XIII het 147 nuwe kardinale aangestel in 27 konsistories. Weens die omvang van die lys word dit hier gehou.



Pous Leo XIII het 'n groot aantal publikasies die lig laat sien. Die belangrikste ensiklieke word hieronder gegee, maar 'n volledige lys van sy publikasie kan hier gevind word.



Saamgestel en vertaal uit die , , en wikipedia en aangevul uit ander bronne soos aangedui.


</doc>
<doc id="59045" url="https://af.wikipedia.org/wiki?curid=59045" title="Dahme-Spreewald">
Dahme-Spreewald

Dahme-Spreewald (amptelik: "Landkreis Dahme-Spreewald", Neder-Sorbies "Wokrejs Dubja-Błota") is 'n administratiewe distrik in die suidooste van die Duitse deelstaat Brandenburg. Die distrik strek van die suidoostelike stadsgrens van Berlyn tot in die Spreewald en die uitlopers van die Lae Fläming ("Niederer Fläming").

Die distrik Dahme-Spreewald is ingevolge administratiewe hervormings amptelik op 6 Desember 1993 gevorm met die samesmelting van drie kleiner vroeëre distrikte (Königs Wusterhausen, Luckau en Lübben), drie stede (Lieberose, Märkisch Buchholz en Golßen) en tien nedersettings (Blasdorf, Doberburg, Jamlitz, Leeskow, Plattkow, Speichrow, Telz, Trebitz, Ullersdorf en Wernsdorf).

Die internasionale lughawe Berlyn-Schönefeld (tans die snelste groeiende in Duitsland met 12,7 miljoen passasiers in 2018) is hier buite die nedersetting Schönefeld geleë, net soos die nuwe lughawe Berlyn-Brandenburg Internasionale Lughawe wat tans in aanbou is. Die suide van Dahme-Spreewald het 'n sterk agrariese karakter as een van die belangrikste produsente van groente in Duitsland wat onder die internasionaal beskermde handelsmerk "Spreewald" bemark word, terwyl ook toerisme 'n belangrike bron van inkomste geword het, onder meer danksy die groeiende gewildheid van plaasvakansies.

Die belangrikste ekonomiese sektore is lug- en ruimtevaart, logistiek, biotegnologie, metaalverwerking, toerisme en voedselvervaardiging. Die distrik se sowat 14 000 klein en middelgroot ondernemings het in 2017 werk aan 60 900 mense verskaf.


</doc>
<doc id="59046" url="https://af.wikipedia.org/wiki?curid=59046" title="Jannie Engelbrecht">
Jannie Engelbrecht

Jannie Engelbrecht (1938 - ) is 'n oud-Springbokrugbyspeler. Hy het bekendheid verwerf toe hy met 'n gebreekte sleutelbeen twee drieë teen Noord-Transvaal gedruk het.

Hy word gekies vir Westelike Provinsie in 1959 na net twee wedstryde vir die Stellenbosch XV en haal ook die Junior Springbokspan na Argentinië. In 1960 word hy gekies vir die Springbokke teen Skotland. Hy haal die 1960/61 Springbok toerspan na die Britse Eilande en speel in twee toetse teen die 1961 Wallabies. Hy speel in al agt die toetse van 1965 waarvan die Springbokke net een gewen het. Hy speel ook teen die Franse op die 1968 toer en speel in sy laaste toets teen die Wallabies in 1969. Hy het agt toets drieë gedruk. Sy laaste seisoen vir Westelike Provinsie was in 1971 en hy moes noodgedwonge ophou speel weens beserings in 1972. Jannie het daarna betrokke geraak in rugby administrasie.



</doc>
<doc id="59047" url="https://af.wikipedia.org/wiki?curid=59047" title="Zita Pretorius">
Zita Pretorius

Zita Pretorius (* 7 Mei 1992) is 'n Afrikaanse sangeres. 

Pretorius is in 2010, op die ouderdom van 18, aangewys as die algehele wenner van die Opera-afdeling, asook die algehele kampioen by die World Championships of Performing Arts in Los Angeles, waaraan twee-en-vyftig lande deelgeneem het. Daarna het sy saam met Rudi Claase onder die verhoognaam "Rudi en Zita" begin opgetree. Hulle album "Die Engele Sing" is in 2011 uitgereik en het 26 000 eenhede verkoop. In Desember 2011 het die paartjie aangekondig dat hulle paaie skei om op hulle sololoopbane te fokus.

Zita is in 2012 deur Universal Music geteken. Haar soloalbum "Skakerings van Dagbreek" is in September 2012 uitgereik. Sy is benoem vir 'n Ghoema- en Tempo-toekenning (Nuweling van die Jaar). Later in 2012 is 'n projek aangepak deur Universal Musiek vir 'n CD met Corlea Botha, Zita en Marzanne de Beer. Die projek heet De La Creme en die CD se naam is "Dolce Vita". 

In Oktober 2014 is die duetalbum "Burgerd + Zita" uitgereik saam met Burgerd Botha (voormalige lid van die groep Romanz. Die album is vir 'n Tempo-toekenning benoem.














</doc>
<doc id="59049" url="https://af.wikipedia.org/wiki?curid=59049" title="Doug Hopwood">
Doug Hopwood

Douglas John Hopwood (1934 - ) was 'n Springbokrugbyspeler.

Doug het reeds vir die Westelike Provinsie gespeel in 1957 as flank. Hy was ook deel van die Junior Springbok toer na Argentinië in 1959. Hy speel in sy eerste toets in 1960 teen Skotland en die laaste twee toetse teen die All Blacks. Hy is ook deel van die 1960/61 toer na die Britse Eilande. Hy speel ook teen die 1962 Britse Leeus, 1963 Wallabies en Wallis 1964. Hy was ook deel van die rampspoedige 1965 toer na Ierland en Skotland en sluit sy loopbaan af op die toer na Australasië.



</doc>
<doc id="59051" url="https://af.wikipedia.org/wiki?curid=59051" title="Biblioteekkunde">
Biblioteekkunde

Biblioteekkunde is die studie van die logiese ordening en dokumentering van menslike kennis, en die bybehorende beroepe heet Bibliotekaris en Bibliograaf. Die eerste handboek oor die onderwerp het in Duits verskyn (Schrettinger, 1808-1829). Die eerste Amerikaanse skool vir Biblioteekkunde is in 1887 deur Melvil Dewey aan die Columbia Universiteit gestig.

Biblioteekkunde moet onderskei word met argiefwetenskap, wat die studie van die vaslegging van doelgerigte versamelde menslike kennis is.


</doc>
<doc id="59055" url="https://af.wikipedia.org/wiki?curid=59055" title="Deense Bybelgenootskap">
Deense Bybelgenootskap

Die Deense Bybelgenootskap is ’n Deense kerklike instelling (met die Britse Bybelgenootskap as model) wat op 22 Mei 1814deur Ebenezer Henderson gestig en deur die Koninklike Resolusie op 23 Junie (daardie selfde jaar) bekragtig is. Die doelwit van hierdie genootskap is om Bybels uit te gee en te versprei.

Haar Majesteit Koningin Margrethe II is die beskermheer van die Bybelgenootskap.

Die Bybelgenootskap is sowel ’n liefdadigheids- as godsdienstige instelling.

Die Bybelgenootskap se oogmerk is om die Bybel en Bybelmateriaal uit te gee om geld in te samel om die Internasionale Bybelwerk te ondersteun.

Die Bybelgenootskap se bedrywighede dek Denemarke, die Faroëreilande en Groenland.
Die Internasionale Bybelwerk word hoofsaaklik ondersteun deur die samewerking met Die Verenigde Bybelgenootskappe, maar daar is ook ander vaste internasionale vennote, soos die Christelike satellietkanaal SAT-7. Die Bybelgenootskap vorm deel van Isobro, die Uitgewersvereniging en die Deense Raad van Kerke.



</doc>
<doc id="59061" url="https://af.wikipedia.org/wiki?curid=59061" title="Weliki Nowgorod">
Weliki Nowgorod

Weliki Nowgorod (Russies: Вели́кий Но́вгород) is een van Rusland se mees historiese stede en die administratiewe hoofstad van Nowgorod-oblast. Dit is geleë aan die Russiese federale snelweg M10 wat Moskou en Sint Petersburg verbind en aan die Wolchof-rivier. Dit was net bekend as Nowgorod tot in 1999, toe dit sy huidige naam ("die Groot Nowgorod") gekry het na aanleiding van sy Middeleeuse naam, "Meester Nowgorod die Grote". Volgens die 2010-sensus het die stad 218 724 inwoners.

Weliki Nowgorod is in óf die 9de óf die 10de eeu gestig en is een van die oudste stede in Rusland. Dit word onder 859 in die Eerste Sofia-kronieke genoem en onder 862 in die Eerste Nowgorod-kronieke toe dit blykbaar reeds ’n groot sentrum was op die handelsroete tussen die Baltiese streek en Bisantium. In argeologiese opgrawings in die 20ste eeu is egter net artefakte gevind wat dateer van die laat 10de eeu af – die tyd toe Rusland gekersten is en dus sowat ’n eeu nadat die stad na bewering gestig is. Dit lyk dus of teks uit die kronieke wat die stad in die 850's of 860's noem, later bygevoeg is.

Die Skandinawiese naam van die stad, Holmgård (of Holmgarðr of Holmgarðir), word in Noorse sagas genoem asof dit nog vroeër bestaan het, maar daar kan nie hier tussen geskiedenis en legende onderskei word nie. Volgens die legende van die eerste Russiese grootprins, Rjoerik, het die eerste Nore hulle omstreeks 858-860 in die streek gevestig, maar volgens die "Annales Bertiniani" (wat tot in 882 bygewerk is) word ’n Russiese afvaardiging genoem wat Konstantinopel in 838 reeds besoek het.

In 882 het Rjoerik se opvolger, Oleg, Kiëf verower en die staat Kiëf-Roes gestig. Nowgorod se grootte sowel as sy ekonomiese, politieke en kulturele invloed het hom die tweede belangrikste stad in Kiëf-Roes gemaak. Volgens gebruik is die oudste seun en erfgenaam van ’n heersende Kiëfse prins gestuur om oor Nowgorod te regeer, selfs al was hy minderjarig. Anders sou ’n "posadnik", of burgemeester, oor die stad regeer.

In Noorse sagas word die stad genoem as die hoofstad van Gardariki. Vier Noorweegse konings — Olaf I, Olaf II, Magnus I en Harald Hardrada — het in Nowgorod geskuil teen vyande tuis. Net ’n paar dekades na die dood en daaropvolgende heiligverklaring van Olaf II, in 1028, het die stad se inwoners ’n kerk, Sint Olafskerk, ter nagedagtenis van hom opgerig.

Van al hul prinse gedenk die inwoners van Nowgorod die meeste vir Jaroslaf die Wyse, wat die regerende prins was in die tyd van sy vader, Wladimir die Grote. Hy het die eerste geskrewe wette vir die Oos-Slawiërs afgekondig en dit is in die latere wetboek Roesskaja Prawda opgeneem. Hy het ook sekere vryhede en voorregte aan die inwoners gegee. Sy seun, Wladimir, het die Sint Sofiakerk (beter vertaling: die Katedraal van Heilige Wysheid) in Nowgorod laat bou wat vandag nog staan.

In 1136 het die inwoners van Nowgorod hul prins, Wsewolod Mstislawitsj van Nowgorod en Pskof, van die troon gesit. Hierdie datum word beskou as die tradisionele begin van die Republiek van Nowgorod. Oor die volgende twee eeue het die stad ’n hele aantal prinse uitgenooi en ontslaan, maar die amp is nooit afgeskaf nie en ’n paar magtige prinse, soos Aleksander Nefski, het oor die stad regeer ongeag die wense van die inwoners. Die stadstaat het die grootste deel van Europa se noordooste beheer, van grondgebied oos van die hedendaagse Estland tot by die Oeralgebergte, wat dit een van die grootste state in Middeleeuse Europa gemaak het, hoewel ’n groot deel daarvan yl bevolk was.

Een van die belangrikste mense in Nowgorod was die burgemeester ("posadnik"), ’n amptenaar wat gekies is deur ’n vergadering ("wetsje") van die stad se adel (bojare). Die aartsbiskop van Nowgorod was ook ’n belangrike figuur wat die mag met die bojare gedeel het. Die stad se presiese politieke grondwet en die presiese samestelling van die "wetsje" is egter nie bekend nie.

Nowgorod het deur die Middeleeue kultureel vooruitgegaan. ’n Groot aantal dokumente wat op berkebas geskryf is, is opgegrawe en dit kan dui op ’n hoë geletterdheidsyfer. Dit is hier waar die oudste Slawiese boek noord van Macedonië (die Nowgorod-kodeks) geskryf en die oudste inskripsie in ’n Finse taal (Berkebasbrief no. 292) gevind is.

Nowgorod is nooit verower tydens die Mongoolse inval in Kiëf-Roes nie. Die Mongoolse leër het 100 km van die stad af omgedraai, waarskynlik omdat die moerasland om die stad die Mongoolse bevelvoerders afgeskrik het.

Nowgorod het sy onafhanklikheid verloor weens sy onvermoë om sy groot bevolking te voed. Dit was van die Wladimir-Soezdal-streek afhanklik vir graan. Die hoofstede in die gebied, Moskou en Twer, het dié afhanklikheid gebruik om beheer oor Nowgorod te kry. Ivan III het die stad in 1478 eindelik by die Grootprinsdom van Moskou ingelyf. Nowgorod was die derde grootste Russiese stad (met 5 300 huise en 25 000 – 30 000 inwoners in die 1550's) tot met die hongersnood van die 1560's en totdat Iwan die Verskriklike die stad in 1570 laat plunder en duisende inwoners laat vermoor het. Die stad se handelslui en adel is na Moskou, Jaroslawl en elders verban.

Tydens die Tyd van Beroeringe het die inwoners hulle in die somer van 1611 gretig oorgegee aan Sweedse troepe. Die stad is eers ses jaar later weer aan Rusland teruggegee met die Verdrag van Stolbowo en het teen die einde van die eeu in ’n mate sy welvaart teruggekry, toe geboue soos die Katedraal van die Teken en die Wjazjisjtsjski-klooster gebou is. Die bekendste Russiese patriarg, Nikon, het tussen 1648 en 1652 die aartsbisdom van Nowgorod beklee.

In 1727 het Nowgorod die administratiewe hoofstad van die Nowgorod-goewerment van die Russiese Keiserryk geword. Dié administratiewe streek het tot in 1927 bestaan. Tussen 1927 en 1944 was die stad deel van die Leningrad-oblast en daarna het dit die administratiewe hoofstad van die nuwe Nowgorod-oblast geword.

Tydens die Tweede Wêreldoorlog, op 15 Augustus 1941, het die Duitse leër Nowgorod beset. Sy historiese monumente is stelselmatig verwoes. Toe die Sowjetleër die stad op 19 Januarie 1944 bevry, het minder as 40 van die voorheen 2 536 steengeboue nog gestaan. Ná die oorlog is die stad geleidelik gerestoureer. In 1992 is sy belangrikste monumente tot ’n Wêrelderfenisgebied verklaar. In 1999 is die stad amptelik herdoop tot Weliki Nowgorod (letterlik "die Groot Nowgorod") na aanleiding van sy Middeleeuse naam, "Meester Nowgorod die Grote".

Nowgorod is een van die Russiese stede met die meeste en oudste Middeleeuse monumente. Die belangrikste hiervan is die Sint Sofia-katedraal wat tussen 1045 en 1050 laat bou is deur Wladimir Jaroslawitsj, seun van Jaroslaf die Wyse. Wladimir en sy ma, Anna, is in die katedraal begrawe. Dit is die bes bewaarde 11de-eeuse kerk, waarskynlik die oudste gebou in Rusland wat nog gebruik word en die eerste wat die oorspronklike Russiese boustyl verteenwoordig: eenvoudige klipmure en vyf helm-agtige koepels). Dit het beroemde bronshekke gehad wat nou by die westelike ingang te sien is.
In die Nowgorod-kremlin, wat tradisioneel as die "Detinets" bekend is, is die oudste paleis in Rusland (die sogenaamde Kamer van die Fasette, 1433) wat gebruik is as die hoofvergadersaal van die aartsbiskoppe; die oudste Russiese kloktorings (middel 15de eeu en 1673). Onder die nuwer monumente is die koninklike paleis (1771) en die bronsmonument om Rusland se duisendjarige bestaan te vier (1862).

Buite die Kremlin is drie groot kerke wat tydens die bewind van Mstislaf die Grote gebou is. Die Sint Nikolaas-katedraal (1113–'23), met fresko's van Mstislaf se familie, staan in Jaroslafhof, voorheen die stad se hoofplein. Die Joerijef-klooster, een van die oudstes in Rusland (1030), bevat ’n hoë katedraal met drie koepels uit 1119. ’n Soortgelyke katedraal met drie koepels (1117) is te sien in die Antonijef-klooster wat deur Antoni, die stigter, laat bou is.

Nog 50 Middeleeuse kerke word regdeur die stad aangetref. Van hulle is deur die Nazi's opgeblaas en daarna gerestoureer. Talle ander kerke uit die 13de, 14de en 15de eeu staan ook steeds. Nadat Iwan die Grote Nowgorod in 1478 verower het, het die argitektuur aansienlik verander. Moskouse argitekte het daarna kerke ontwerp wat geskoei was op kerke in die Moskouse Kremlin, soos die Verlosserkatedraal van die Choetin-klooster (1515), die Katedraal van Godsmoeder van die Teken (1688) en die Sint Nikolaas-katedraal van die Wjazjisjtsjski-klooster (1685). Daar is egter nog kerke in die tradisionele styl gebou, soos die Kerk van Sint Boris en Sint Gleb (1586).

In Witoslawlitsi aan die Wolchof-rivier en die Mjatsjino-meer, naby die Joerijef-klooster, is in 1964 ’n prentjieagtige museum van houtargitektuur begin. Meer as 20 houtgeboue (kerke, huise en meulens) uit die 14de tot 19de eeu is uit die hele Nowgorod-streek daarheen gebring.

Nowgorod is met Moskou (531 km) en Sint Petersburg (189 km) verbind deur die M10-snelweg. Daar is busse na Sint Petersburg en ander stede. Per spoor is die stad verbind met Moskou, Sint Petersburg, Minsk (Belarus) en groot stede in Noordwes-Rusland soos Pskof en Moermansk. Sedert die middel 1990's is daar nie gereelde vlugte na Nowgorod nie. Die naaste internasionale lughawe is Poelkowo in Sint Petersburg, sowat 180 km noord van die stad.

Die plaaslike vervoer bestaan uit ’n netwerk busse en trems. Die tremstelsel van vyf roetes is in 1995 geopen en is die eerste nuwe tremstelsel in Rusland sedert die verbrokkeling van die Sowjetunie.





</doc>
<doc id="59064" url="https://af.wikipedia.org/wiki?curid=59064" title="Inligtingkunde">
Inligtingkunde

Inligtingkunde is 'n jong tak van die wetenskap wat fokus op die wisselwerking tussen inligting en kommunikasie asook die invloed van inligtingstegnologie. Die uitruil van inligting tussen individue en organisasies word hiermee vanuit verskillende hoeke bekyk, soos tegnies, kognitief, sosiaal en bedryfskundig. So fokus inligtingkunde op die verkryging, strukturering, organisering, oordrag, stoor en verspreiding van inligting, óf binne 'n bedryfskonteks óf in wetenskaplike navorsing.


</doc>
<doc id="59067" url="https://af.wikipedia.org/wiki?curid=59067" title="Johan Claassen">
Johan Claassen

Johan Claassen, gebore as Johannes Theodorus Claassen op 23 September 1929 in die Prins Albert distrik was 'n Springbokrugbyspeler en Suid-Afrika se ses-en-twintigste Springbokkaptein. Hy was ook die Springbokafrigter gedurende 1968 en 1971. Hy sterf op 6 Januarie 2019 in Pretoria.



</doc>
<doc id="59068" url="https://af.wikipedia.org/wiki?curid=59068" title="Stephen Fry">
Stephen Fry

Stephen Perry Fry (14 Julie 1924, Somerset-Wes – 29 Junie 2002, Somerset-Wes) was 'n Springbokrugbyspeler en Suid-Afrika se drie-en-twintigste Springbokkaptein.



</doc>
<doc id="59069" url="https://af.wikipedia.org/wiki?curid=59069" title="Hansie Brewis">
Hansie Brewis

Johannes Daniël Brewis (1920-2007), beter bekend as Hansie Brewis, was 'n Springbokrugbyspeler. Hy was die losskakel in tien toetse, waarvan die Springbokke almal gewen het. Van 1949 tot 1953 is hy as die voorste losskakel in die wêreld beskou. Sy bynaam, "Kiewiet", was hy aan sy skraal bene en ratse voetwerk op die veld te danke.


</doc>
<doc id="59070" url="https://af.wikipedia.org/wiki?curid=59070" title="Waterblommetjiebredie">
Waterblommetjiebredie

Waterblommetjiebredie is 'n eg Suid-Afrikaanse bredie. Dit word van vleis gemaak, tipies van lam- of skaapvleis wat saam met waterblommetjies (blomme van "Aponogeton distachyos") gestoof word. Waterblommetjies word algemeen in die damme en vleie van die Wes-Kaap aangetref. Die blomkoppies van die plant is in die winter tussen Julie en Augustus gereed om gepluk te word. Waterblommetjiebredie word dus meestal in die winter voorberei.

Die gebruik van die waterblommetjies as 'n voedselbron is waarskynlik van die inheemse Khoikhoi-bevolking oorgeneem. Van die mense het in die kombuise van Nederlanders gewerk wat waarskynlik tot die nuwe dis aanleiding gegee het.

'n Ander teorie is dat die vroeë Hollandse setlaars (in Jan van Riebeeck se tyd) uit desperaatheid waterblommetjies as groente (en dus 'n bron van vitamien C) gebruik het, omrede hulle aanvanklike boerdery-inisiatiewe minder suksesvol was. Daar word ook gespekuleer dat die Voortrekkers dit as voedselbron kon geoes het aangesien hulle nie tydens trekke groente kon verbou nie.

Die tipiese bestanddele vir waterblommetjiebredie is:



</doc>
<doc id="59071" url="https://af.wikipedia.org/wiki?curid=59071" title="Rooihartbees">
Rooihartbees

Die rooihartbees ("Alcelaphus buselaphus") is 'n wildsbok wat in Suider-Afrika voorkom.

Die bok is glansend rooibruin van kleur terwyl die bles op die gesig, stert en buitekant van die bene swart is met die agterkante van die boude ligbruin. Albei geslagte het horings. Hulle skouers is hoog met 'n knop daarop en die rug loop skuins af na agter. Die bul is 1,25 m hoog by die skouers wanneer hy volgroei is en weeg dan 150 kg, terwyl die koei sowat 120 kg weeg. 

Die rooihartbees is met 'n skouerhoogte van sowat 130 cm 'n taamlike groot antiloop wat tot 180 kg kan weeg. Kenmerkend vir die dier is die lang, smal gesig en die diep geriffelde horings, waarvan die boonste deel skerp na agter geboë is. Die horings word gewoonlik net langer as 60 cm. Die algemene pelskleur is ligrooibruin en die stert is swart. Die geslagte lyk eners, maar die koeie is effens kleiner as die bulle. 

Die soogdier word met oop vlaktes geassosieer en kom op verskeie tipes droë grasveld voor. Dit is 'n kuddedier en kan 'n snelheid van tot 65 km/h haal. Hulle ruik en hoor baie goed, maar sien swak. Een kalfie word tussen Oktober en Desember na 'n dratyd van ± 8 maande gebore.

Die rooihartbees is 'n groot, rooibruin antiloop wat op die grasvlaktes en yl beboste streke van Suider-Afrika hou. Hy is nie nou verwant aan die basterhartbees ("Damaliscus lunatus") nie. Rooihartbeeste word gewoonlik in klein troppe in oop terrein soos grasvlaktes en yl beboste veld aangetref. 

Hulle vreet hoofsaaklik gras en kan lang tye sonder water bly. Die oop terrein pas die diere goed, aangesien hulle nie aggressief is nie en op hul vaart staatmaak om roofdiere te ontvlug. Volgens raming kan 'n rooihartbees in goeie kondisie sowat 65 km/h hard loop en die pas 'n hele ent volhou. 

Vroeër was rooihartbeeste baie volop in Suid-Afrika, maar is so gejag dat hulle teen 1875 feitlik uitgeroei was. In die Kgalagadi Nasionale Park en enkele ander wildtuine het hul getalle sedertdien egter weer aansienlik toegeneem. 'n Rooihartbeeskoei is 8 maande lank dragtig en 'n enkele kalf word vroeg in die somer gebore.




</doc>
<doc id="59072" url="https://af.wikipedia.org/wiki?curid=59072" title="Soutkop">
Soutkop

Soutkop is 'n sandsteenkoppie net buitekant die dorp Ficksburg in die Vrystaatprovinsie van Suid-Afrika.

Die naam Soutkop kom vanaf die ooreenkoms wat die vorm van die koppie toon met die tipiese vorm van 'n hoop sout. Die onderste gedeelte van Soutkop word gevorm deur die basis, terwyl die boonste gedeelte bestaan uit 'n vertikale krans van wit sandsteen van die Clarens Formasie. Die geografiese naam vir die koppe is butte.

Soutkop is 'n bekende landmerk in die omgewing, wat al vir verskeie doeleindes gebruik is. Vroeërjare is 'n beeld van Soutkop gebruik om die Oos-Vrystaat mee voor te stel tydens die weerberig. Dit vorm ook die kenteken van die Laerskool Ficksburg, met die leuse "Iuncta Iuvant", wat beteken ""Almal Staan Saam"".


</doc>
<doc id="59077" url="https://af.wikipedia.org/wiki?curid=59077" title="Sint Matthéüskerk">
Sint Matthéüskerk

Die Sint Matthéüskerk (Deens: Sankt Matthæus Kirke) is die oudste en grootste kerk in die Vesterbrodistrik van Kopenhagen, Denemarke.

Die sloping van Kopenhagen se vestingwerke was 'n lang en uitgerekte proses. Toe 'n wet in 1868 uiteindelik die eienaarskap van die vesting laat vaar en die versperrings in die gebied net buite hierdie strukture ophef, het nuwe woonbuurtdistrikte buitekant die vier voormalige stadspoorte, wat in 1868–1869 gesloop is, verrys. Dit was ook die geval met Vesterbro buite die voormalige Westelike Stadspoort wat in 'n stampvol en arm werkersklas woonbuurt ontwikkel het.

Die Sint Matthéüskerk is tussen 1879 en 1880 aangebou; die eerste kerk in die daardie gebied. Op daardie tydstip het die gemeente ongeveer 2 000 lidmate gehad. Die argitek was Ludvig Fenger, wat ’n rukkie voor die tyd die Sint Jakobskerk in Østerbro voltooi het.

Tot in die middel van die 1890’s was die Sint Matthéüskerk die enigste kerk in Vesterbro. Teen die aanvang van die 20ste eeu het die bevolking tot ongeveer 7 000 vermeerder.

Nes baie ander Deense geboue uit die betrokke tyd, is die Sint Matthéüskerk deur die Noord-Italiaanse Romaanse baksteenargitektuur geïnspireer.

’n Kenmerkende eienskap van die eksterieur is die baie spitskoppe al langs die dakrand, sowel as op die hoeke van die toring en op die toringspitsbasis.

Die meeste van die interieur, insluitend die orrelkas, is deur Ludvig Fenger ontwerp. Die orrel is in 1880 deur AH Busch & Sønner gemaak. Die altaarstuk is 'n muurskildery wat op die muur agter die preekstoel deur Henrik Olrik geverf is. Die beeld die Bergpredikasie uit.


</doc>
<doc id="59079" url="https://af.wikipedia.org/wiki?curid=59079" title="Meulspruitdam">
Meulspruitdam

Meulspruitdam is 'n dam wat buite die dorp Ficksburg in die Oos-Vrystaat geleë is. Meulspruitdam is 'n lang, smal dam wat etlike kilometers lank is, maar as gevolg van sy ligging tussen twee berge (Imperani aan die ooste) is dit op sy breedste skaars 100 m wyd. Die dam is in die Meulspruit gebou, wat etlike kilometer onder die damwal in die Caledonrivier invloei.

Die dam is in die 1970's gebou, en het 'n betonwal. 

Meulspruitdam dien as die vernaamste watervoorsiening vir die dorp Ficksburg, en het ook 'n vakansieoord op die oostelike oewer van die dam, wat veral tydens die jaarlikse Kersiefees in November baie gewild is.



</doc>
<doc id="59081" url="https://af.wikipedia.org/wiki?curid=59081" title="Glimpen">
Glimpen

'n Glimpen is ’n viltpuntpen wat gebruik word om aandag te vestig op sekere dele van ’n teks deur ’n viewe, deursigtige kleur die papier mee te merk. ’n Tipiese glimpen is geel, wat deur piranien gekleur is. 

Die moderne viltpuntpen is in 1962 in Japan deur Yukio Horie ontwerp. Die glimpen is ’n viltpuntpen wat met deursigtige fluoressentink gevul is. Avery Dennison Corporation het die naam Hi-Liter ontwerp en mee verhandel. Van daar het hierdie skryfgereedskap bekend gestaan as highlighter.

Baie glimpenne is in helder fluoressentkleure. Omrede die ink fluoressent van aard is, gloei dit onder ’n swartlig. Die algemeenste kleur is geel, maar dit is ook beskikbaar in pienk, blou, groen, oranje en pers. Rooi glimpenne kan ook aangekoop word saam met ’n groen deurskynende vel wat die onderstreepte materiaal versteek. Hierdie produk is in Japan, party ander lande en ook deur die internet te koop. Party geel glimpenne kan vir die blote oog ietwat groenerig vertoon.

Glimpenne is in ’n verskeidenheid vorm beskikbaar; party se viltpunte kan teruggetrek word, terwyl ander weer ’n uitveër het. Party het ’n driehoekige “trilighter” pen met verskillende kleure aan elke hoek van ’n enkele viltpunt.

Droë glimpenne (soms drooglyn glimpenne “dry line highlighters) genoem, het repies lint wat op dié lyk van klankkassetbande. Dit kan anders as standaard glimpenne maklik uitgevee word. Hulle word onderskei van die “drymark highlighters” wat nuttig is om boeke mee te merk wat baie dun bladsye het.



</doc>
<doc id="59089" url="https://af.wikipedia.org/wiki?curid=59089" title="Toegepaste wetenskap">
Toegepaste wetenskap

Toegepaste Wetenskap (Engels: "Applied science") is die toepassing van bestaande wetenskaplike kennis om praktiese probleme mee op te los, soos die ontwikkeling van nuwe tegnologie en nuwe uitvindings.

Velde van ingenieurswese is nou verwant aan die toegepaste wetenskappe. Die gebruik in industriële instellings word gewoonlik na verwys as navorsing en ontwikkeling (of R&D, wat vir "Research and Development" in Engels staan).

Toegepaste Wetenskap verskil van Fundamentele wetenskap, wat daarop gemik is om ons kennis van die wêreld en die natuur uit te brei. Toegepaste wetenskap daarenteen poog om hierdie reeds bestaande wetenskaplike kennis op die wêreld rondom ons toe te pas.


</doc>
<doc id="59090" url="https://af.wikipedia.org/wiki?curid=59090" title="Gevegswapen">
Gevegswapen

'n Wapen (English: "Weapon") is 'n stuk gereedskap wat gebruik word om mense, diere of voorwerpe te beseer, beskadig of dood te maak. Dit kan gebruik word as aanval- of verdedigingsmiddel. Sedert die begin van die menslike geskiedenis het mense al wapens vir jag, selfverdediging en oorlogvoering gebruik. 

Die ontwikkeling van wapens is deur die eeue heen gestimuleer deur die eise wat gebruikers aan hulle wapens gestel het. Die kennis en bewerking van metale hang ten nouste saam met die ontwikkeling van wapentuig. Eeue gelede was die mens al daartoe in staat om wapens van hoë gehalte uit metaal te vervaardig. 

Hierdie wapens was gewoonlik versier en was dan ook statussimbole. Groot kundigheid en vernuf is aan die dag gele, want die bekendstelling van 'n aanvalswapen het telkens tot die uitvinding van ŉ verdedigingsmetode gelei. Die wapenwedloop wat kenmerkend vir die 20e eeu geword het, bring mee dat die ontwikkeling van wapentuig teenswoordig selfs vinniger as tevore geskied. Vuurwapens is alle wapens wat ŉ projektiel deur middel van 'n plofstof kan afvuur.

Wapens is hulpmiddels in die geveg tussen individue of groepe mense. Vandag word uitsluitend wapens vir oorlogvoering en verdediging gebruik, maar in die primitiewe tye het mense gewoonlik hulle werktuie as wapens gebruik. 

'n Voorbeeld hiervan is die handbyl, wat in die eerste plek nie 'n wapen was nie maar wel as sodanig gebruik is; dit geld natuurlik vandag ook vir die mes en die jaggeweer. Meestal het wapens ontwikkel uit werktuie en hulpmiddels wat die mens dikwels gebruik, soos die oorlogskip wat uit visser- en handelskepe ontwikkel het. Tot in die Laat Middeleeue was Wes-Europa nie baanbrekers op die gebied van wapentuigontwikkeling nie; na die koms van vuurwapens is die bordjies egter verhang.

Daar word hoofsaaklik tussen aanvals en verdedigingswapens onderskei. Dit blyk uit die geskiedenis van die ontwikkeling van nuwe tipes wapens dat verdedigingswapens meestal moes aanpas by veranderde en verbeterde aanvalswapens. By hierdie beskouing bestaan daar egter die gevaar dat die geskiedenis van wapentuig te maklik aan historiese gebeurtenisse gekoppel word. 

Nie-vuurwapens word verdeel in steek-, stoot- (byvoorbeeld die lans) en slaanwapens (of kap- en slaanwapens; byvoorbeeld die swaard). Onder hierdie tipe wapens, wat bedoel is vir handgemene, tel ook primitiewe wapens soos die knuppel, en onbedekte wapens soos die sabel, piek, ensovoorts. Die ander groep staan bekend as afstandwapens.

Die eerste mense het waarskynlik geen spesifieke wapens geken nie, en die enigste werktuig wat slegs as wapen gedien het, was die knuppel en later die strydbyl - albei was natuurlik van klip gemaak en dus moeilik hanteerbaar. Die spies, pyl en boog, en slinger is ook waarskynlik as wapens gebruik, hoewel dit in die eerste plek vir jag bedoel was. 

Die gebruik van metaal, veral brons en yster, het 'n revolusie in die ontwikkeling van wapens ingelui omdat die mes, dolk en swaard toe gemaak kon word. Talle brons- en ysterswaarde uit die prehistoriese tyd is in opgrawings gevind, veral in grafte, want dit was die gebruik dat die wapenrusting saam met die dooie begrawe is. Die helm, skild en harnasdele het daarna ontwikkel omdat die krygsman hom moes beskerm teen die swaard van die vyand; dit is een van die eerste voorbeelde van die aanpassings wat ten opsigte van verdediging teen die verbeterde wapens van die vyand gemaak moes word. 

In die brons- en ystertydperk is spiese en lanse van brons- of ysterpunte voorsien. 'n Laaste ontwikkeling was die verdediging van woonplekke. Vandat die mense landbouers geword het en gevolglik vaste woonplekke gehad het, was hulle huise blootgestel aan roof en plundering. Sedert die Bronstydperk is nedersettings dus beskerm deur grondwalle, verskansings en later klipmure. So 'n verskansing het gewoonlik bestaan uit pale wat regop in die grond geplant is. Ten slotte het die perd en strydwa op die toneel verskyn; dit is waarskynlik vir die eerste keer deur Indo-Iraanse stamme in die omgewing van die Kaspiese See gebruik.

Gedurende die Romeinse tyd is die eerste fase van die ontwikkeling van aanvals- en verdedigingswapens afgerond. Die Grieke het reeds talle nuwe wapens ontwikkel wat later deur die Romeine vervolmaak is. Die Romeinse legioene het 'n sterk swaard en stootlans met 'n skerp punt gebruik. Laasgenoemde was egter nie geskik in sekere omstandighede (byvoorbeeld gevegte in berge) nie, en is vervang deur ŉ pilum, 'n spies van ongeveer 2 m lank wat gegooi is. 

'n Soldaat is beskerm deur 'n pantser van metaalringe of -plate, 'n bronshelm, beenskutte en 'n houtskild wat met kalfsvel of linne bedek is. Die legioene is in versterkte barakke gehuisves. Om stede te kon verower, het die Romeine van wapens (wat vir die eerste maal deur die Grieke gebruik is) soos die ballista (waarmee groot klippe na 'n doelwit geskiet is), die ram (om mure en poorte oop te breek) en die telenon (waarmee soldate tot op vyandelike mure gehys is) gebruik gemaak. 

Op see was die Carthagers die Romeine se meerderes totdat laasgenoemde galeiskepe wat toegerus was met brûe om op vyandelike skepe te kon kom (enterbrue), begin gebruik het. Dit het handgemene op see moontlik gemaak. Die galeiskip was tot in die 16e eeu 'n belangrike oorlogskip. 

In die Frankiese Ryk (6e - 9e eeu) was daar in Wes-Europa 'n herwaardering van die perd as "wapen". In die slag van Poitiers (732) het Karel Martel die geveg met 'n swaar gewapende ruiterleër beslis. Die wapenrusting van ŉ ridder het bestaan uit 'n gooibyl (franciska), 'n breë spies, 'n lang swaard (spatha) en 'n mes (scrama-sax). Later in die Middeleeue het die ysterharnas uit die maliekolder (met sy kenmerkende metaalringe) ontwikkel, en in die 15e eeu het die gepantserde perde op die slagveld verskyn. 

In die Frankiese tyd het ook die burg ontstaan, wat later op die lees van kastele (oorspronklik uit die Ooste) geskoei was. Hindernisse, soos water en steil rotse, het dikwels as bykomende beskerming gedien. Stede is beskerm deur mure wat aanvanklik van grond gemaak is en later van klip gebou is. Gedurende die Laat Middeleeue het nog meer maniere ontstaan om die swaar gewapende ridderleërs se bewegings nog moeiliker te maak. 

'n Gevreesde taktiek uit hierdie tyd was 'n spesiale afdeling boogskutters wat agtermekaar staan en skiet het. Veral die Engelse het gedurende die Honderdjarige Oorlog (14e - 15e eeu) met die taktiek groot sukses teen Frankryk behaal. Die gebruik van vuurwapens het die einde van die riddertydperk beteken, en was 'n tweede revolusionêre ontwikkeling in die geskiedenis van wapentuig.

In die 7e eeu het die Bisantyne oor 'n gedugte wapen beskik, naamlik die sogenaamde Griekse vuur. Die samestelling van hierdie wapen is onbekend, maar een ding was seker: Griekse vuur kon nie eers met water geblus word nie. Griekse vuur was dus 'n primitiewe vlamwerper. In die 13e eeu is 'n tipe brandvuurpyl algemeen in Europa gebruik om brand in vyandelike kampe te stig. Buskruit is as dryflading gebruik en die vuurpyl had 'n trefafstand van ongeveer 2 km. 

Die Duitse monnik Berthold Schwarz (begin van die 14e eeu) was die eerste persoon wat met behulp van buskruit projektiele afgevuur het; hy het handvuurwapens sowel as die sogenaamde vuurmond, wat 'n primitiewe voorloper van die kanon was, vervaardig. Gedurende die 14e eeu het die vuurwapen 'n belangrike deel van krygstaktiek en -tegniek geword. Die kanon was aanvanklik klein, maar het mettertyd groter en swaarder geword en gelei tot die ontstaan van 'n bombardeerder wat bresse in kasteel- en vestingmure kon skiet. 

Beroemde kanonne uit hierdie tydperk was die Kriemhilde uit Neurenberg (1388; hierdie kanon het 'n massa van 2,8 ton gehad en 'n koeël van ongeveer 375 kg geskiet), en die Dulle Griet uit Gent (ca. 1450; massa 16 400 kg, lengte 5 m en koeëls van 340 kg). Koeëls is aanvanklik van klip gemaak, maar later is yster gebruik. Een van die eerste handvuurwapens was die haakbus, wat later vir die lontbuks plek moes maak. 

Nuwe ontwikkelinge, wat teen ongeveer 1430 die lig gesien het, was die gebruik van 'n korrel, en die musket met ratslot, wat 'n groot verbetering was. Die ratslotgeweer is later deur die pangeweer en vuursteenslot vervang. 'n Laaste toepassing van buskruit in die wapentegniek was die bekende handgranaat, wat in die 17e eeu gebruik is. 

In die 15e en 16e eeu het vuurwapens ŉ integrerende deel van die krygskunde geword. Ridderleërs is nou vervang deur goed opgeleide huursoldate. Omdat die vuurwapens egter na een skoot onbruikbaar was, het die tradisionele wapens nog ŉ belangrike plek beklee. Die swaard moes plek maak vir die sabel, wat baie ligter was, en die bajonet, wat op gewere gebruik is. Ou wapens wat in die 15e eeu nog gebruik is, was die hellebaard ('n tipe byl aan ŉ lang handvatsel), spiese en knuppels met ysteruitsteeksels. 

Een van die eerste leërs wat aan die eise van die nuwe tyd voldoen het, was die van prins Maurits van die Republiek van die Sewe Verenigde Nederlande aan die einde van die 16e eeu. Hellebaardiers is deur piekeniers vervang, terwyl daar ook 'n hele afdeling goed toegeruste musketiers was. Die ruitery het van pistole (ratslotpistole) gebruik gemaak en elkeen het 'n hele paar pistole byderhand gehad indien een probleme sou gee. 

Later is die ratslotkarabyn deur die ruitery gebruik. In die 17e eeu het die bou van vestings baie aandag gekry omdat dit ontwerp moes word om bestand te wees teen vyandelike kanonvuur. Van die geniale bouwerk van die Fransman Sébastien Vauban (1633 - 1707) bestaan daar vandag nog voorbeelde en talle is tot monumente verklaar. Seilskepe is in hierdie tyd ook verander tot oorlogskepe met afsonderlike dekke vir kanonne, en bewapende handelskepe is daarna nie meer vir oorlogvoering gebruik nie.

Die begin van die 19e eeu is gekenmerk deur revolusionêre tegniese ontwikkeling, ook op die gebied van wapens. Nie alleen het nuwe ontwerpe die lig gesien nie, maar ook beter materiaal (goeie staal) is gebruik. 

In die ontwikkeling van wapens het die klem nou op vuurwapens geval. In 1808 het ŉ Switser, Pauly, die agterlaaier ontwerp- 'n baie belangrike uitvinding wat later op alle vuurwapens toegepas sou word. Die koeëls was voorsien van 'n hoeveelheid knalkwik wat met behulp van 'n slagpen ontbrand het. Dit het dan ook aanleiding gegee tot die ontstaan van die perkussiegeweer van die Duitser Nikolaus Dreyse (1787-1867) in 1827. Die vervanging van die vuursteenslot deur die perkussiegeweer het ook by die pistool veranderinge beteken. 

Behalwe dat die pistool nou kleiner kon wees, het die perkussiestelsel dit moontlik gemaak dat meer skote afgevuur kon word. So 'n pistool, die sogenaamde pepperbox, het in 1836 ontstaan en het 'n aantal lope gehad wat een vir een voor die slagpen gedraai kon word. In 1836 het die eerste Colt (vernoem na Samuel Colt; 1814-1862) op die mark verskyn, wat 'n vaste loop gehad het en 'n silindermagasyn met patrone. Na elke skoot het die magasyn gedraai sodat 'n nuwe koeël voor die loop was. So 'n pistool is 'n rewolwer genoem, en Savage Worth, Joslyn, Allen & Cochran en Remington was die bekendste name in die verband. 

In die begin van die 19e eeu is die brandvuurpyl opnuut gebruik. In Engeland het William Congreve (1722- 1828) so 'n wapen van 16 kg met 'n lengte van 1 m en 'n kaliber van 80 mm ontwikkel, wat tydens see- en veldslae (byvoorbeeld Waterloo) gebruik is. Artilleriestukke is meer effektief gemaak deur byvoorbeeld meganismes wat die terugloop kon absorbeer. In 1845 het die Italianer Giovanni Cavalli (1808-1879) die eerste stuk geskut met 'n gegroefde loop en ŉ afsluiter gemaak. 

Hierdie tipe loop, met spiraalvormige groewe in die loop om die koeël te stabiliseer, het nog nie heeltemal bevredigend gewerk nie. Die Amerikaner Joseph Whitworth (1803-1887) het verdere proefnemings in die verband gedoen. In 1885 het die Enfieldgeweer met 'n geriffelde loop ŉ omwenteling in krygstegniek teweeggebring. Die geweer kon oor 'n afstand van tot 450 m akkuraat vuur. Omdat die afstand groter was as wat met grofgeskut behaal kon word, het die situasie vir die kanonniers gevaarlik geword. 

Die eerste repeteergeweer het in ongeveer 1855 in gebruik gekom; bekende tipes was die Colt, die Le faucheaux en die Spencer. By laasgenoemde was die patrone in 'n buis onder die loop en vir die eerste keer is gebruikte patroondoppe uitgeskiet. In 1861 het Richard John Gatling die eerste masjiengeweer gebou. Die gewere het 6, 8 of 10 lope gehad. Aanvanklik was die vuursnelheid 500 rondtes per minuut, wat later verbeter is tot 1 000. Die Gatling is in 1870 deur die Franse leer aangeskaf, gevolg deur Rusland in die volgende jaar. Gorlof, 'n Russiese generaal, het later die patent bekom en soveel masjiengewere laat vervaardig dat hy uiteindelik vir die uitvinder aangesien is. Vir sy tyd was die Gatling 'n geweldige wapen; dit is tot in 1911 vervaardig. Handgranate is in die Amerikaanse Burgeroorlog (1861-1865) gebruik. 

Aanvanklik is granate van blikke en bottels gemaak, totdat die eerste egte granaat, die Excelsior, op die toneel verskyn het. Tydens dieselfde oorlog is pantserskepe ("Monitor" en "Merrimac") en 'n eksperimentele duikboot ("David") suksesvol gebruik. Gedurende die Frans-Duitse Oorlog (1870-1871) het die Franse kanonne gebruik wat van voor gelaai is en heelwat later eers 800 agterlaaiers in gebruik geneem, wat ook deur die Duitsers gebruik is. 

Hierdie tipe was van dieselfde kaliber maar kon verder skiet. Die Duitsers het verder ook granate met 'n skokbuis gebruik. Belangrike ontwikkelinge tot aan die einde van die Eerste Wêreldoorlog was die Francaise, 'n Franse masjiengeweer wat 'n salvo van 37 koeëls uit 37 lope kon vuur; die Oostenrykse Mannlicher 1888, die eerste geweer met 'n magasyn, waarop moderne gewere gebaseer is; en die Maxim-geweer (1884), wat deur die Amerikaner Maxim ontwerp is en deur die Engelse in die Anglo-Boereoorlog (1899-1902) gebruik is.

Hierdie oorlog was 'n toetsgeleentheid vir talle nuwe wapens. Benewens die wapens wat reeds genoem is, was die bekendste gewere die Lebel, die Mauser, die Lee-Metford, die Browning-outomaties en die Springfield; die bekendste pistole en rewolwers was die Luger, die Mauser, die Browning, die Colt en die Webley & Scott; en die bekendste masjiengewere die Lewis, die Hotchkiss en die Schwarzlose. Granate wat baie gebruik is, was die Franse suurlemoen- en polsbandgranaat en die Engelse Millshandgranaat. 

'n Groot aantal mortiere van verskillende kaliber het in gebruik gekom. Omdat die loopgraafoorlog soveel lewens geëis het, is groot aandag aan persoonlike beskermingstoebehore gegee, byvoorbeeld helmets en gasmaskers. Doringdraad en landmyne is as versperrings teen grootskaalse aanvalle gebruik, terwyl die tenk die produk was van die noodsaaklikheid van beweeglik te wees. Tydens die Eerste Wêreldoorlog het die vliegtuig baie belangrik geword. 

Spesiale bomwerpers is vervaardig, wat weer lugafweergeskut, opsporingsmiddele en versperringsballonne tot gevolg gehad het. Op see het die duikboot ŉ gedugte wapen geword, terwyl ŉ betreklik nuwe wapen, die seemyn, talle skepe tot sink gebring het. Tot aan die einde van die Tweede Wêreldoorlog was verbeteringe aan wapentuig aan die orde van die dag. Onder die nuwe ontwikkelinge tel die terugslaglose vuurpyllanseerder (pantservuis en bazooka) en die vlamwerper. 

Die Japanners was die eerste wat biologiese wapens gebruik het. Bekende nuwe vuurwapens was die Thompson, die Schmeisser, die Sten, die Owen, die Amerikaanse M- 3, die Beretta en die Mas 38. Ligte masjiengewere is baie meer as swaar masjiengewere gebruik, en van die bekendste ligte tipes was die Bren, die MG-42, die Browning en die Fiat 35. Sommige moondhede het hulle toevlug geneem tot geheime wapens, onder andere vlieënde bomme en selfmoordvliegtuie, om die verrassingselement by bombardering te behou.

Die Tweede Wêreldoorlog het ook die atoombom bekend gestel wat die oorlog tot 'n einde gebring het. Die atoombomme, wat verwoesting gesaai het, het 'n nuwe era in die ontwikkeling van wapentuig ingelui. Na die Tweede Wêreldoorlog het die wapentegniek 'n verdere revolusie beleef met die vervaardiging van kontinentale en interkontinentale missiele, en ander tipes missiele wat soms atoomplofkoppe dra. 

Ingewikkelde lugafweerstelsels word steeds ontwikkel, terwyl die vervaardiging van biologiese en chemiese wapens toeneem. Konvensionele wapens, veral handvuurwapens, is feitlik vervolmaak. Byna alle aanvalsgewere kan nou enkelskote of outomaties vuur, waarvan die modernste tipe die M 16-geweer is wat deur die Amerikaners in Viëtnam gebruik is. Wat masjienpistole betref, is die Israeliese Uzi die beste. Lnteressant genoeg het die harnas of borspantser van vervloë tye weer verskyn in die vorm van koeëlvaste onderhemde van nylonplate, wat as beskerming teen skrapnel en kleingeweervuur dien.



</doc>
<doc id="59091" url="https://af.wikipedia.org/wiki?curid=59091" title="Voertuig">
Voertuig

'n Voertuig (Engels: "vehicle") is 'n toestel wat gebruik word om mense of goedere te vervoer. Voertuie word spesiaal vervaardig, soos fietse, motorvoertuie, motorfietse, treine, skepe, bote en vliegtuie.


</doc>
<doc id="59093" url="https://af.wikipedia.org/wiki?curid=59093" title="Ayran">
Ayran

Ayran is 'n verfrissende drank wat van jogurt berei word en sy oorsprong in die Kaukasus en Anatolië het. In landelike gebiede van Turkye is ayran die tradisionele drank wat aan gaste aangebied word.

Om ayran te berei word jogurt en water in die verhouding 2:1 tot 1:1 met 'n knippie sout geroer totdat dit skuimerig is. Gewoonlik dien skaapmelk- of koeimelkjoghurt met 'n hoë vetinhoud en baie suur jogurtkulture ("Streptococcus thermophilus" en "Lactobacillus bulgaricus") as basis vir die drank. Indien dit nie beskikbaar is nie, word minder suur jogurt met 'n bietjie suurlemoensap vermeng. Soms word ayran met suurlemoen-melisse, pepermunt of basiliekruid gegeur.

Industrieel vervaardigde ayran is lankal ook in supermarkte te koop en word in twee variante, met 'n souterige of vrugtesmaak, aangebied. 

In Rusland het ayran as deel van die Kaukasiese kookkuns onder sy Armeense naam "tan" gewild geraak. "Tan" word hier met of sonder koolsuur aangebied, en daar is ook variante met 'n verskeidenheid geure soos bokmelk-"tan" met komkommersap, met dille, ander kruie of swart peper. Hierdie soorte is nou verwant aan Kaukasiese kefir.

Soortgelyke jogurtdranke is ook gewild in ander Suid-Asiatiese en Oosterse lande, soos byvoorbeeld lassi in Indië en Pakistan asook dugh in Iran waarvan souterige en soet variante met 'n verskeidenheid kruie aangebied word.

Daarnaas is laban, 'n soort dik- of suurmelk, nou verwant aan ayran.


</doc>
<doc id="59095" url="https://af.wikipedia.org/wiki?curid=59095" title="Karoo-supergroep">
Karoo-supergroep

Die Karoo-supergroep is die grootste van Suid-Afrika se stratigrafiese eenhede. Dit dek ongeveer twee derdes van die huidige landoppervlak van Suid-Afrika, en sluit die sentrale Kaap-provinsie, feitlik die hele Vrystaat, die westelike gedeelte van Natal, groot gedeeltes van die ou Suidoos-Transvaal, Zambië, Zimbabwe en Malawi in.

Die komme waarin dit afgeset is, het gevorm tydens die vorming en opbreek van die oerkontinent Pangea.

Die supergroep se strata, wat hoofsaaklik uit skalie en sandsteen bestaan, verteenwoordig 'n feitlik aaneenlopende opeenvolging van mariene, glasiale tot terresstriale afsettings vanaf die laat Karboon- tot die vroeë Jura-periode, 'n tydperk van sowat 100 miljoen jaar. 



</doc>
<doc id="59096" url="https://af.wikipedia.org/wiki?curid=59096" title="Radiokoolstofdatering">
Radiokoolstofdatering

Radiokoolstofdatering, of koolstof 14-datering, word algemeen deur veral argeoloë gebruik om die ouderdom van voorwerpe te bepaal wat jonger as 50 000 jaar is (laat-Kwartêr en Holoseen), en koolstof in hulle samestelling bevat. Hierdie voorwerpe sluit houtskool, hout, been, stuifmeel, skulpe, grondwater en kalkreet in.

Daar bestaan ’n algemene wanopvatting dat koolstof 14-datering gebruik kan word om die ouderdom van die aarde te bepaal. Dit is egter onmoontlik aangesien die halfleeftyd van die koolstof-14 (C)-isotoop net sowat 5 715 jaar is, en dus slegs geskik is om ouderdomme van sowat 50 000 jaar of minder te bepaal. Radiodateringsmetodes waarmee geologiese tyd gemeet kan word, sluit uraan-lood (U/Pb)-, kalium-argon (K/Ar)- en rubidium-stronsium ( Rb/Sr)-radiodatering in. Hierdie tegnieke is geskik vanweë die baie lang halfleeftyd van die moederelemente.

Koolstof het twee stabiele isotope wat natuurlik voorkom: koolstof 12 (C; 98,89%) en koolstof 13 (C; 1,11%), asook ’n onstabiele isotoop, koolstof 14. Laasgenoemde is van groot belang, aangesien die onstabiele aard daarvan radiokoolstofdatering moontlik maak.

Koolstof 14 het ’n halfleeftyd van 5 715 jaar en word gevorm deur kosmiese strale wat stikstof 14-isotope in die boonste atmosfeer verander in C-isotope. Hierdie nuut gevormde isotope word gaandeweg in die atmosferiese CO opgeneem.

Vanweë die voortdurende vorming van die C-isotoop bly die verhouding tussen C en C redelik konstant. Hierdie verhouding bestaan ook in die CO wat deur plante, skulpe, diere en gesteentes opgeneem word. Wanneer die organisme doodgaan, hou dit op om koolstofdioksied CO (en dus C) op te neem. Die koolstof 14 wat voor die organisme se dood opgeneem is, verminder gaandeweg namate dit weer as gevolg van radioaktiewe verval in stikstof 14 verander. Wanneer ’n monster van die material (hout, been, skulpe ens.) in ’n laboratorium ontleed word, word die C /C-verhouding bepaal en met die atmosferiese verhouding vergelyk.

Aangesien die tempo van radioaktiewe verval bekend is en die atmosferiese verhouding redelik konstant bly, is die hoeveelheid C wat verdwyn het relatief tot die oorblywende C ’n aanduiding van die ouderdom van die monster.




</doc>
<doc id="59100" url="https://af.wikipedia.org/wiki?curid=59100" title="Mosjtsjena">
Mosjtsjena

Mosjtsjena (Oekraïens: Мощена, Pools: "Moszczana") is 'n dorp in Oekraïne met 'n bevolking van omtrent 581 in 2010.


</doc>
<doc id="59101" url="https://af.wikipedia.org/wiki?curid=59101" title="Gesondheid">
Gesondheid

Gesondheid is die vlak van funksionele of metaboliese doeltreffendheid van 'n lewende organisme. By mense is dit die individu of gemeenskap se vermoë om aan te pas en te selfversorg wanneer daar voor fisieke, geestelike of maatskaplike uitdagings te staan gekom word. In die Wêreldgesondheidsorganisasie (WGO) se grondwet van 1948 word gesondheid in die breë omskryf as "'n toestand van totale liggaamlike, geestelike en maatskaplike welsyn en nie net die afwesigheid van siekte en swakheid nie." Hierdie definisie het kontroversie uitgelok, veral wat praktiese waarde betref en die probleem wat deur die gebruik van die woord "totale" geskep word. Ander definisies is voorgestel, waaronder 'n onlangse definisie wat gesondheid en persoonlike tevredenheid korreleer. Daar is verskeie klassifikasiestelsels wat algemeen gebruik word om die komponente van gesondheid te definieer en te bepaal.

Sistematiese aktiwiteite om gesondheidsprobleme te voorkom of te genees en goeie gesondheid by mense te bevorder, word deur gesondheidsorgverskaffers aangepak. Die term "gesond" word ook algemeen in die konteks van baie soorte nielewende organisasies en hulle impak ten voordele van mense gebruik, byvoorbeeld gesonde gemeenskappe, gesonde stede of gesonde omgewings. Benewens gesondheidsorg-intervensies en 'n persoon se omgewing is daar 'n aantal ander faktore wat die gesondheidstatus van individue beïnvloed, insluitend hulle agtergrond, lewenstyl en ekonomiese, maatskaplike toestande en spiritualiteit; hierdie faktore word "determinante van gesondheid" genoem. Studies toon dat hoë stresvlakke menslike gesondheid kan affekteer.

Die konteks waarbinne 'n individu lewe, is baie belangrik vir sy gesondheidstatus sowel as lewenskwaliteit. Daar is 'n toenemende besef dat gesondheid nie slegs deur die vooruitgang en toepassing van gesondheidswetenskappe instandgehou en verbeter word nie, maar ook deur die pogings en intelligente lewenstylkeuses van die individu en samelewing. Volgens die Wêreldgesondheidsorganisasie sluit die hoofdeterminante van gesondheid die volgende in: die sosiale en ekonomiese omgewing, die fisiese omgewing en die persoon se individuele eienskappe en gedrag.

Daar is verskeie soorte gesondheidskwessies wat algemeen by mense regoor die wêreld voorkom. Siekte is een van die mees algemene kwessies. Volgens GlobalIssues.org is daar jaarliks ongeveer 36 miljoen mense wat aan nie-oordraagbare (nie aansteeklike) siektes sterf, insluitend kardiovaskulêre siektes, kanker, diabetes en chroniese longsiektes (Shah, 2014).

Wat oordraagbare siektes betref, kom Vigs/MIV, tuberkulose en malaria die mees algemeen voor, met miljoene sterftes elke jaar (2014).

Nog 'n gesondheidskwessie wat tot sterftes of ander gesondheidsprobleme lei, is wanvoeding onder jong kinders. Ongeveer 7,5 miljoen kinders onder die ouderdom van vyf sterf aan wanvoeding, hoofsaaklik omdat daar nie geld is om kos te koop of te maak nie (2014).

Liggaamlike beserings is ook 'n algemene gesondheidskwessie. Hierdie beserings, insluitend gebreekte bene, frakture en brandwonde, kan 'n persoon se lewenskwaliteit belemmer of sterftes veroorsaak, insluitend as gevolg van infeksies wat deur die besering veroorsaak is (Moffett, 2013).

Nog 'n bydraende faktor tot swak gesondheid is lewenstylkeuses. Dit sluit rook in, wat volgens LIVESTRONG.com jaarliks tot 443,000 sterftes lei (2013). Dit kan ook 'n swak dieet insluit, hetsy dit 'n geval van ooreet of 'n oordrewe streng dieet is. Passiwiteit kan ook tot gesondheidskwessies bydra, sowel as 'n gebrek aan slaap, oormatige alkoholverbruik en verwaarlosing van mondhigiëne (2013).
Daar is ook oorgeërfde genetiese versteurings wat later kan manifesteer en persone verskillend affekteer (2013).

Die mees tragiese gesondheidskwessie, aangesien die meerderheid van hierdie gesondheidskwessies voorkombaar is, is die feit dat ongeveer 1 biljoen mense nie toegang tot gesondheidsorg het nie (Shah, 2014).

Die Wêreldgesondheidsorganisasie beskryf geestesgesondheid as "'n toestand van welsyn waarin 'n individu sy of haar eie vermoëns kan realiseer, alledaagse stres kan hanteer, produktief kan werk en 'n bydrae tot sy of haar gemeenskap kan lewer". Geestesgesondheid is nie net die afwesigheid van geestesiektes nie.

Hungerford et al. (2012) beskryf geestesiektes as "die spektrum van kognitiewe, emosionele en gedragstoestande wat met sosiale en emosionele welsyn en die lewens en produktiwiteit van mense inmeng. 'n Geestesiekte kan 'n persoon se psigiese funksionering op tydelike of permanente basis ernstig benadeel. Ander terme behels: "geestesgesondheidsprobleem", "siekte", "versteuring", "disfunksie".

Ongeveer 'n kwart van alle volwassenes in die Verenigde State ly aan 'n diagnoseerbare geestesiekte. Dit is die aanleidende oorsaak van ongeskiktheid in die VSA en Kanada. Voorbeelde sluit in skisofrenie, AGHS, kliniese depressie, bipolêre gemoedsteuring, angssteuring, posttraumatiese stressteuring en outisme.

Baie tieners ervaar geestesgesondheidsprobleme vanweë die druk van die samelewing en sosiale probleme. Sommige van die vernaamste probleme wat by tieners gesien word, is depressie, eetsteurings en dwelmmisbruik. Hierdie gesondheidskwessies kan voorkom en hanteer word deur met tieners te kommunikeer en op hulle gedrag te let.

Om gesond te wees en gesond te bly is 'n voortgesette proses, gevorm deur die evolusie van gesondheidsorg sowel as persoonlike strategieë en georganiseerde intervensies om gesondheid in stand te hou.

'n Belangrike manier om jou persoonlike gesondheid in stand te hou, is 'n gesonde dieet. Dit sluit 'n verskeidenheid plantaardige en dierlike voedselgroepe in wat jou liggaam van voedingstowwe voorsien. Hierdie voedingstowwe gee jou energie en help om bene, spiere en senings te bou en te versterk en liggaamsprosesse (i.e. bloeddruk) te reguleer. Die voedselpiramiede is 'n piramiedevormige gids waarin gesonde voedselgroepe in kompartemente verdeel is. Elke kompartement verskaf die aanbevole inname van elke voedselgroep (i.e. proteïene, vet, koolhidrate en suikers). Gesonde voedselkeuses verminder jou risiko vir hartsiektes en die ontwikkeling van sekere soorte kanker en sal tot 'n gesonde gewig bydra.

Liggaamlike oefeninge bevorder fisieke fiksheid en algehele gesondheid en welsyn. Dit versterk spiere en verbeter die kardiovaskulêre stelsel.

Slaap is 'n essensiële komponent vir die handhawing van gesondheid. By kinders is slaap ook noodsaaklik vir groei en onwikkeling. Voortgaande slaapontneming is aan 'n verhoogde risiko vir sommige chroniese siektetoestande gekoppel. Verder korreleer dit ook met 'n toenemende vatbaarheid vir siekte en langer herstelperiodes. In een studie is daar bevind dat mense met chroniese gebrek aan slaap, vier keer meer geneig is om verkoue te kry as dié wat sewe of meer ure per nag slaap. Aangesien slaap ook 'n uitwerking op die metabolisme het, kan onvoldoende slaap 'n rol in gewigstoename of, omgekeerd, gewigsverlies speel. Verder het die Internasionale Agentskap vir Kankernavorsing van die Wêreldgesondheidsorganisasie in 2007 verklaar dat "skofwerk wat sirkadiese ontwrigting behels, waarskynlik karsinogenies vir mense is". In 2015 het die National Sleep Foundation bygewerkte aanbevelings vir vereiste slaapperiodes op grond van ouderdom vrygestel en afgesluit dat "individue wat gewoonlik buite die normale ure slaap, tekens of simptome van ernstige gesondheidsprobleme toon."
Gesondheidswetenskap is die wetenskap wat op gesondheid fokus. Daar is twee hoofbenaderings tot gesondheidswetenskap: die studie en navorsing van die liggaam en gesondheidsverwante kwessies ten einde te verstaan hoe mense (en diere) funksioneer, en die toepassing van daardie kennis om gesondheid te verbeter en om siektes en ander fisieke en geestelike probleme te voorkom en te genees. Hierdie wetenskap bou voort op baie subterreine, insluitend biologie, biochemie, fisika, epidemiologie, farmakologie, mediese sosiologie. Toegepaste gesondheidswetenskap is daarop gemik om menslike gesondheid beter te verstaan deur toepassings in areas soos gesondheidsopvoeding, biomediese ingenieurswese, biotegnologie en openbare gesondheid.

Georganiseerde intervensies vir die verbetering van gesondheid volgens die beginsels en prosedures wat deur gesondheidswetenskappe ontwikkel is, word deur praktisyns gedoen wat in geneeskunde, verpleging, voeding, maatskaplike werk, sielkunde, arbeidsterapie, fisioterapie en ander gesondheidsorgberoepe opgelei is. Kliniese praktisyns fokus hoofsaaklik op die gesondheid van individue terwyl openbare gesondheidspraktisyns hulle die algehele gesondheid van gemeenskappe en bevolkings toespits. Werkplekgesondheidsprogramme sowel as skoolgesondheidsdienste word vir die bevordering van werknemers en kinders se gesondheid en welsyn ingespan.

Openbare gesondheid is al beskryf as "die wetenskap en kuns van siektevoorkoming, lewensverlenging en die bevordering van gesondheid deur die georganiseerde pogings en ingeligte keuses van die samelewing, organisasies, gemeenskappe en individue."
"Sien hoofartikel"

Persoonlike gesondheid is gedeeltelik afhanklik van die aktiewe, passiewe en ondersteunde gedragslyne wat mense ten opsigte van hulle eie gesondheid waarneem en volg. Dit behels geïntegreerde sorg vir die voorkoming of minimalisering van 'n siekte, gewoonlik 'n chroniese toestand. Die beoefening van persoonlike higiëne speel ook 'n rol in die voorkoming van infeksies en siektes, soos om te bad en hande met seep te was, tande te borsel en te vlos, en om voedsel veilig te bewaar, voor te berei en te hanteer. Inligting gebaseer op die waarneming van daaglikse aktiwiteite – soos slaappatrone, oefening, voeding en omgewingskenmerke – kan gebruik word om persoonlike besluite en optrede (bv. "Ek is moeg wanneer ek opstaan, dus gaan ek op 'n ander kussing slaap") sowel as kliniese besluite en behandelingsplanne te bepaal (bv. 'n pasiënt wat oplet dat sy of haar skoene stywer as gewoonlik is, kan moontlik 'n skielike verergering van linker-hartversaking beleef en diuretiese medikasie benodig).

Persoonlike gesondheid berus ook gedeeltelik op die sosiale struktuur van 'n persoon se lewe. Die instandhouding van sterk sosiale verhoudings, vrywilligerswerk en ander sosiale aktiwiteite word met positiewe geestesgesondheid en langlewendheid geassosieer. Een Amerikaanse studie onder bejaardes bo 70 toon 'n verband tussen gereelde vrywilligheidswerk en 'n verlaagde sterfterisiko in vergelyking met ouer persone wat nie vrywilligherswerk doen nie, ongeag liggaamlike gesondheid of status. Volgens 'n ander studie van Singapoer het pensionarisse wat vrywilligerswerk doen, beter kognitiewe prestasietellings, minder depressiesimptome en beter geestesgesondheid en lewenstevredenheid as diegene wat nie vrywilligerswerk doen nie.

Verlengde psigologiese stres kan gesondheid negatief beïnvloed en dit word met kognitiewe verswakking (met ouderdom), depressie en siektevoorkoms geassosieer. Streshantering is die toepassing van metodes waarvolgens stres verminder word of die toleransie vir stres verhoog word. Ontspanningstegnieke is liggaamlike metodes vir stresverligting. Sielkundige metodes sluit kognitiewe terapie, meditasie en positiewe denke in wat daarop gemik is om reaksies op stres te verlaag. Die verbetering van relevante vaardighede, bv. probleemoplossings- en tydsbestuurvaardighede, verminder onsekerheid en bou selfvertroue op, wat die reaksie op stres-wekkende situasies verlaag waar daardie vaardighede van toepassing is.

Benewens veiligheidsrisiko's, hou baie werksplekke ook risiko's vir siektes en ander langtermyngesondheidsprobleme in. Onder die mees algemene beroepsiektes is verskeie vorms van pneumokoniose (myntering), insluitend silikose en swartlong. Asma is nog 'n asemhalingsiekte waarvoor baie werkers vatbaar is. Velsiektes, insluitend ekseem, dermatitis, urtikaria, sonbrand en velkanker kom ook algemeen voor. Ander beroepsiektes sluit in karpale tonnelsindroom en loodvergiftiging.

Namate die aantal beroepe in die dienssektor in ontwikkelende lande toegeneem het, word al hoe meer werk sittend gedoen. Dit lewer ander probleme op as dié wat met die vervaardiging- en primêre sektor geassosieer word. Kontemporêre probleme, soos die toename van vetsug en probleme rondom stres en oortydwerk het die interaksie tussen werk en gesondheid verder gekompliseer.

Baie regerings beskou beroepsgesondheid as 'n maatskaplike uitdaging en het openbare organisasies gevorm om werkers se gesondheid en veiligheid te verseker. Voorbeelde hiervan sluit in die Britse Health and Safety Executive en in die Verenigde State, die National Institute for Occupational Safety and Health, wat navorsing oor beroepsgesondheid en -veiligheid doen, en die Occupational Safety and Health Administration, wat die regulasies en beleid rakend werkerveiligheid en -gesondheid hanteer.


</doc>
<doc id="59102" url="https://af.wikipedia.org/wiki?curid=59102" title="Glen Marais">
Glen Marais

Glen Marais is 'n voorstad sentraal in Kemptonpark aan die Oos-Rand van Gauteng. Volgens die 2011-sensus het Glen Marais 'n bevolking van 13 569 gehad.


</doc>
<doc id="59107" url="https://af.wikipedia.org/wiki?curid=59107" title="Springbokkapteins">
Springbokkapteins

Hier is 'n lys van al die rugbyspelers was as kapteins van die Springbokke tydens toetswedstryde opgetree het. Kapteins word chronologies gelys volgens eerste optrede waartydens hulle die span gelei het.

1 — Theo Pienaar was as toerkaptein gekies maar hy het in geen toets gespeel nie.
2 — Felix en Morné du Plessis, die enigste pa en seun wat ooit kapteins was van Suid-Afrika.
3 — Wêreldbekerwenners.
4 — Rekordhouer vir die meeste toetse.
5 — Victor Matfield maak sy terugkeer as kaptein in Junie 2014 nadat Jean de Villiers beseer is.
6 — Patrick Lambie se kapteinskap was teen die Barbarians, dus nie 'n toetswedstryd nie.




</doc>
<doc id="59110" url="https://af.wikipedia.org/wiki?curid=59110" title="Zinkplaat">
Zinkplaat

Zinkplaat was 'n Afrikaanse rockgroep. Die groep is in 2002 in 'n koshuiskamer in Paul Roos Gimnasium deur Bertie Coetzee begin met Beer Adriaanse, Basson Laubscher en Beitel van der Merwe wat kort daarna aangesluit het.
Dié groep het 'n EP, vier vollengte albums en sestien video's op MK (wat op die Top 10 lyste was) agter hulle naam. Hulle albums is al vir Tempo- sowel as Sama toekennings benoem. Hulle het al verskeie verskynings op televisie, radio-onderhoude, koerant- en tydskrifartikels en nasionale toere en feeste gemaak. Sommige hiervan is landwyd op televisie uitgesaai, soos Ubuntoer I & II, ses Avontoere, Splashy Fen, Aardklop, RAKA I & II, ensovoorts.
Zinkplaat het in 2006 ‘n draai in Engeland gemaak en in 2009 teruggekeer daarheen vir die Immergroen-fees. Hul album "Retrospekulasie" is op 26 April 2013 in Wolseley bekendgestel.




</doc>
<doc id="59112" url="https://af.wikipedia.org/wiki?curid=59112" title="Lug- en ruimtevaart">
Lug- en ruimtevaart

Lug- en ruimtevaart of aëroruimte (Engels: "Aerospace") is die mens se pogings om, deur middel van wetenskap, ingenieurswese en besigheid, te kan vlieg – in die atmosfeer van die aarde (lugvaart / 'aeronautics'), asook die ruimte (ruimtevaart / 'astronautics'). Die term verwys na die industrieë wat navorsing, ontwikkeling, vervaardiging, asook die bedryf en onderhoud van voertuie wat deur die lug en ruimte beweeg, doen. Lug- en ruimtevaart is 'n diverse veld, met 'n groot hoeveelheid van kommersiële, industriële en militêre toepassings.

Die lugruim is nie dieselfde as lug- en ruimtevaart nie, maar word as 'n term gebruik om die fisiese lugruimte bokant 'n plek op die grond te verduidelik. Die Karman-lyn op 'n hoogte van 100 km bo die aarde se oppervlak word gebruik om die onderskeid tussen lugvaart en ruimtevaart te tref. Dit is 'n baie arbitrêre verdeling (geskep op grond van die destydse berekeninge van Theodore von Karman) aangesien geen voorwerp die aarde op so 'n hoogte kan omwentel nie; die atmosfeer bied nog te veel weerstand. Mense wat die lyn verbysteek mag hulself ruimtevaarders ('astronauts'/'cosmonauts') noem (sommige kommersiële maatskappye buit hierdie onderskeid uit vir toekomstige ruimtetoerisme).

Die uitdrukking "It's not Rocket Science" ("Dit is nie vuurpylwetenskap nie") word baie gebruik om te impliseer iets is maklik. In werklikheid bestaan daar nie so iets soos 'rocket science' nie. Waarna eintlik verwys word, is ruimtevaartingenieurswese ('aerospace engineering'). Wetenskaplikes neem waar; ingenieurs skep.


</doc>
<doc id="59113" url="https://af.wikipedia.org/wiki?curid=59113" title="Suid-Afrikaanse Rugbyraad">
Suid-Afrikaanse Rugbyraad

Die Suid-Afrikaanse Rugbyraad was 'n unie wat vanaf 1889 tot 1992 rugby vir witmense in Suid-Afrika georganiseer het. Tydens die apartheidsjare was daar aparte rugbyunies vir blankes en kleurlinge gewees.

Op 23 Maart 1992 smelt die Suid-Afrikaanse Rugbyraad saam met die Suid-Afrikaanse Rugbyunie om die Suid-Afrikaanse Rugby-Voetbal Unie te vorm.

Die verenigde liggaam verander sy naam in 2005 na die huidige Suid-Afrikaanse Rugbyunie.




</doc>
<doc id="59115" url="https://af.wikipedia.org/wiki?curid=59115" title="Waterbesoedeling">
Waterbesoedeling

Waterbesoedeling (Engels: "Water pollution") is die besoedeling van watermassa (soos mere, riviere, oseane en grondwater). Waterbesoedeling kom voor wanneer die besoedelende stof direk of indirek in die watermassa beland sonder voldoende behandeling om die skadelike stof te verwyder.

Waterbesoedeling beïnvloed plante en organismes wat in die water lewe en in byna alle gevalle is die uitwerking nie net skadelik wat individuele spesies en bevolkings betref nie, maar ook die biologiese gemeenskappe.

Water wat in die natuur voorkom, bevat altyd 'n hoeveelheid organiese en anorganiese stowwe, waarvan die konsentrasies in 'n dinamiese ewewig verkeer en deur 'n komplekse reeks prosesse gehandhaaf word (selfsuiweringsvermoë). Sodra hierdie balans sodanig versteur is dat die water nie sander nadelige gevolge gebruik kan word nie, is dit besoedel. 

Oorsake kan van natuurlike oorsprong wees, soos byvoorbeeld erosie, waardeur groot hoeveelhede grond in die water beland, of uitloging van die ondergrond, waardeur anorganiese soute en sure in die water opgelos word. Oormatige waterbesoedeling is kenmerkend vir die bevolkingsaanwas en toenemende industrialisasie van die 20e eeu. 

Huishoudelike en nywerheidsafvalwater beland in riviere en damme, terwyl chemikalieë wat aan landbougewasse toegedien word, nie net die grand besoedel nie, maar later in spruite, damme, riviere en die see gevind kan word. Dit beteken dat nie net visse nie, maar ander waterdiere en plante ook vernietig word. In die afgelope tyd was daar byvoorbeeld verskeie voorvalle van visvrektes in die Vaalrivier vanweë waterbesoedeling deur fabrieksafvalstowwe. 

Ontspanning het ook al 'n besoedelingsfaktor geword: rommel wat deur hengelaars en duisende piekniekgangers in die water gegooi word en olie afkomstig van motorbote is van die grootste oorsake van die besoedeling van natuurlike waterbronne. Sedert die sewentigerjare is daar ook beset dat besoedeling nie net die verbruikersmoontlikhede van water beperk nie·, maar ook nadelig vir die omgewing is. Benewens biologiese besware kan estetiese en etiese besware aangevoer word omdat vuil, lewelose water groot afbreuk aan die natuurskoon doen. 

In talle dele van die wêreld (onder meer Suid-Afrika) is water skaars en daarom moet die beskikbare water ten volle benut word. Om besoedeling in Suid-Afrika te bekamp, is streng wetgewing ingestel (die Waterwet, No. 54 van 1956) ingevolge waarvan die samestelling van nywerheids - en riooluitvloeisels wat in riviere gestort word, streng beheer word. 

Wetgewing rakende waterbesoedeling moet egter op internasionale vlak deurgevoer word om doeltreffend te wees, aangesien die besoedelde water van riviere uiteindelik in die see beland. 

Daar word 'n onderskeid gemaak tussen biologiese en chemiese besoedeling. Biologiese besoedeling ontstaan wanneer water met menslike en dierlike uitwerpsel en slagafval besmet word en virusse, bakterieë en ander siektedraende mikroörganismes in die water aanwesig is. Groot konsentrasies paratifus- en tuberkulosebakterieë kom in rioolwater van groot stede en in die afvalwater van nywerhede voor. 

Onsuiwerhede van natuurlike oorsprong in water word deur sommige aërobiese bakterieë afgebreek. Oliebesoedeling is nie net tot die see beperk nie: olie en olieprodukte word vanweë lekkasies en die uitspoel van oliehouers deur riole na waterbronne gevoer. 'n Olielaag op die wateroppervlak belemmer die suurstoftoevoer na lewende organismes onder die oppervlak. Watervoëls kry dodelike hoeveelhede olie in wanneer hulle hul vere probeer skoonmaak. 

Die aktiewe bestanddele van wasmiddels wat in waterbronne beland, breek die drywende olie op in klein druppels, wat deur visse en waterdiere opgeneem kan word. Landbouchemikalieë kan akute en chroniese vergiftiging by diere en plante veroorsaak. Sommige giftige stowwe hoop op in dierlike weefsel, wat vrektes kan veroorsaak, soos die geval was met die groot visvrektes in die Ryn in 1969. Gevoelige plant- en diersoorte dien as biologiese indikators waarvolgens die giftigheidsgraad van water bepaal kan word. 

Hulle dui die aanwesigheid, maar nie die aard nie, van gifstowwe aan. Sekere gifstowwe, soos DDT, is so skadelik dat die gebruik daarvan streng beheer word. Navorsing het getoon dat gebiede wat ver van enige menslike aktiwiteit geleë is, reeds met DDT besmet is: DDT is byvoorbeeld in visweefsel by Ross-eiland in die Noordpool gevind.

Die anorganiese besoedeling van water, byvoorbeeld deur soute, sure en ione van swaar metale, lei tot vergiftiging, versouting en eutrofisering. Die grootste sondaars op die gebied is nywerhede en myne wat groot hoeveelhede koper, kwik, sink, chroom, lood, sianied, suur, ensovoorts in water laat beland. Die landbousektor is eweneens skuldig aan besoedeling (kunsmis), terwyl huishoudelike afvalwater stowwe soos fosfate en wasmiddels bevat. Nie alleen die oppervlakwater nie, maar ook grondwater word hierdeur besoedel.

Vergiftiging word veral deur swaar metale veroorsaak. Metaalione word opgeneem deur skulpdiere soos mossels, wat weer deur die mens geëet word. In die vyftigerjare is talle mense in Minamatabaai in Japan weens kwikvergiftiging dood omdat hulle vergiftigde vis geëet het. 

Die toename in die soutinhoud van oppervlakwater berokken groot skade aan landbougewasse en skep probleme in die voorsiening van drinkwater. Die belangrikste oorsaak van versouting in Wes-Europa is die groot hoeveelhede sout afkomstig uit myne in Frankryk wat deur die Ryn weggevoer word. Dieselfde probleem word in Suid-Afrika ondervind, veral in die Hartbeespoortdam suiwer rivierwater het 'n soutinhoud van minder as 10 dele in 1 miljoen dele water. die soutinhoud van die Hartbeespoortdam het van 34 dele in ŉ miljoen (1980) tot 45 dele (1982) gestyg.

Eutrofisering vind plaas wanneer binnelandse water met fosfaat- en stikstofverbindings (afkomstig van landbou- en huishoudelike afvalwater) "verryk" word. Die kunsmatige verryking van water bring sekere fisiese en chemiese veranderings mee. Die gasbalans in varswater (OCO-verhouding) word deur fotosinterende bakterieë en alge, wat suurstof produseer en koolsuurgas gebruik, in stand gehou. Indien daar 'n skielike toevloei in voedingstowwe soos nitrate en fosfate is, neem die getalle van alge so drasties toe dat hulle mekaar in die water oorwoeker. 

Groot hoeveelhede sterf derhalwe af en stel sodoende nog voedingstowwe aan die aërobiese heterotrofe bakterieë beskikbaar. Die bakterieë, wat suurstof gebruik en koolsuurgas produseer, vermeerder vinnig. Dit versteur die gasbalans en veroorsaak dat baie plante en diere doodgaan en sodoende meer organiese voedingstowwe aan die bakterieë beskikbaar stel. Na 'n tydperk is daar geen suurstof meer in die onderste lae van die water oor nie, wat weer toestande vir die anaerobiese saprofitiese bakterieë gunstig maak (hulle kan nie in die aanwesigheid van suurstof leef nie). 

Die water se suurstofkonsentrasie is dus besonder laag, die pH daal (water word suurder) en weldra oorleef net 'n paar vissoorte in die boonste lae van die water. Eutrofisering kan beheer word deur te verhoed dat riooluitvloeisel in damme of mere beland of deur die nutriënte uit rioolafval te verwyder voordat dit in die rivier of dam vloei. Die probleem kan verder bekamp word deur landboupraktyke met betrekking tot die toediening van kunsmis te verbeter en deur fosfate uit waswater te verwyder.

Seebesoedeling word veroorsaak deur besoedelde water van riviere wat in die see uitmond, afvalstowwe wat van nywerhede en stede langs die kus afkomstig is, afval van skepe en giftige stowwe in die lug wat in die water oplos. Daar is 'n wanopvatting dat die groot watermassa van oseane die besoedelingsprobleem self kan oplos. Seebesoedeling het egter al sulke ernstige afmetings aangeneem dat die gevolge daarvan nie langer onderskat kan word nie. 

In die algemeen skep huishoudelike afvalwater geen probleem vir die oseane nie, maar ten opsigte van kuswaters, riviermondings en baaie skep dit wel 'n probleem. Bakterieë en virusse wat siektes veroorsaak, is in ongesuiwerde rioolwater aanwesig. Dit is baie gevaarlik om rou skulpdiere uit besoedelde seewater te eet omdat skulpdiere bakterieë saam met water inneem en dit in hul weefsels behou. 

Oesters moet byvoorbeeld gedurig gekontroleer word. Nitrate en fosfate wat nie vooraf uit huishoudelike en nywerheidsafvalwater verwyder word nie, het ŉ ernstige uitwerking op die gehalte van seewater. Ongeveer 50 000 ton fosfor beland jaarliks in die Noordsee. Die oormaat plantvoedingstowwe kan 'n oordadige groei van alge meebring en uiteindelik veroorsaak dat die suurstofkonsentrasie daal, wat die eutrofiseringsproses aan die gang sit. 

Toksiese stowwe soos DDT en chemiese stowwe (swaar metale, sure en gasse) word via grondwater of afvalwater na die see gevoer. DDT word nog steeds in plankton in die oseane en in die weefsel van robbe en pikkewyne uit die poolstreke gevind. Wetenskaplikes glo dat twee derdes van die ongeveer 1,5 miljoen ton DDT wat vervaardig is voordat die gebruik daarvan beperk is, steeds in afsaksels op die seebodem voorkom.

Tot in die sewentigerjare is geglo dat slegs radioaktiewe afval van kernproewe die see via die dampkring besoedel. Dit blyk egter dat ander stowwe ook op die manier in die water val. Ongeveer 350 000 ton lood (hoofsaaklik afkomstig van uitlaatpypgasse van motors) beland jaarliks in die see. 

Ongeveer 100 000 ton kwik word ook na die see gevoer: Water wat met kwik besoedel is, kan dodelike gevolge hê, soos die talle sterftes van mense in Minamatabaai getuig: 'n Chemiese nywerheid in Minamata het onder meer van kwikverbindings gebruik gemaak en die afval in die baai laat vloei. Die uitwerking daarvan het in 1950 duidelik geword toe dooie visse in die baai begin uitspoel het. Twee jaar later het katte begin doodgaan en teen 1953 het die inwoners simptome van verlamming, blindheid en breinbeskadiging begin toon. 

Teen 1976 is 120 inwoners aan kwikvergiftiging dood, 800 het breinskade opgedoen en teen 1978 is altesaam 1 500 vir kwikvergiftiging behandel. Die nywerheid se jarelange weiering om verantwoordelikheid te erken en die besoedeling te staak, het die tragedie vererger.

Oliebesoedeling is 'n toenemende verskynsel wat dwarsoor die wêreld kommer wek. Dit is nie net afkomstig van raffinaderye aan die kus en olietenkskepe wat vergaan nie, maar ook van tenk en vragskepe wat toevallig of moedswillig olie in die see laat loop wanneer die tenks skoongespoel word. Olieprodukte word verdeel in ligte, middelswaar en swaar fraksies en ru-olie bestaan uit 'n mengsel van al drie. Die ligte fraksies soos petrol en bensien is maklik brandbaar, relatief oplosbaar in water, verdamp vinnig en veroorsaak nie langdurige waterbesoedeling nie. 

Hierdie fraksies is nie skadelik vir die gesondheid nie, maar dit kan die smaak van vis bederf. Ongeveer 3,5 miljoen ton beland jaarliks in die oseane. Middelswaar fraksies soos stook en gasolie is moeilik brandbaar, kan nie in water oplos nie en verdamp baie stadig. Dit bevat ook toksiese bestanddele en veroorsaak ernstige en hardnekkige besoedeling. Swaar fraksies soos teer en bitumien is nie brandbaar nie, onoplosbaar in water en vorm harde klonte wat jare later eers deur bakterieë afgebreek word. 

Die harde teerklonte is nie alleen uiters lastig op strande nie, maar bevat skynbaar ook stowwe wat kanker kan veroorsaak. 'n Oliekol op die see is nie soseer 'n bedreiging vir die waterlewe nie, maar dit hou gevare in vir seevoëls omdat hulle vere met olie oortrek word. Die olie belemmer die vere se isoleringsvermoë en die voëls verkluim of verhonger omdat hulle nie behoorlik kan vlieg of swem nie. Olie naby die kus kan ook katastrofiese gevolge vir die visbedryf, oesterkwekery en ontspanning inhou. Suid-Afrika (met 'n kuslyn van 2 954 km) lê op een van die wêreld se belangrikste olieroetes. Hoewel ongelukke selde voorkom, is die gevaar van oliebesoedeling altyd daar. In Februarie 1968 het 400 ton olie van die Franse tenkskip "Sivella" die Kaapse seewaters besoedel. 

In April 1968 het die Duitse tenkskip "Esso Essen" 15 000 ton ru-olie wes van die Kaapse Skiereiland uitgestort. Honderdduisende liters olie van die "Wafra" het in 1971 verwoesting onder seevoëls gesaai. Vale met 'n spesiale skoonmaakmiddel is van die VSA af na Suid-Afrika gebring en baie voëls kon gered word. Na die botsing tussen die "Venpet" en die "Venoil" in 1977 het olie die strande van Port Elizabeth tot by Mosselbaai bedreig. Die voortbestaan van sekere pikkewynspesies word ernstig deur oliebesoedeling bedreig. 

In die "Esso" "Essen"-ramp is 14 000 tot 19 000 pikkewyne dood. Oliebesmeerde pikkewyne kan gered word deur hulle een-een met spesiale spuitmiddels te behandel wat die olie op hul vlerke oplos. Gewoonlik duur dit 3 tot 4 weke voordat hulle volkome herstel het. Die brilpikkewyn is besig om uit te sterf en duisende duikers, seeganse en albatrosse is vanweë oliebesoedeling uitgewis Verskeie metodes is ontwikkel om oliebesoedeling op die see te bestry, maar die meeste metodes kan net in kalm waters toegepas word. 

Drywende sperbome is nie altyd doeltreffend nie omdat die water en olie dikwels verby die sperbome dryf. Chemiese middels help as dit binne 24 uur op die olie gespuit word. Dit kan egter meer skade as olie aan see-organismes berokken, soos bevind is met die stranding van die "Torrey Canyon" in 1967 in die Engelse Kanaal. Die Franse het 'n waterkering ontwerp wat uit versterkte touweefsel van 23 000 m bestaan en gemobiliseer kan word in noodgevalle. Voorkomende maatreëls is uiters noodsaaklik. Suid-Afrika beskik oor sleepbote soos die Wolraad Woltemade om tenkskepe wat in moeilikheid verkeer, op sleeptou te neem. 'n Waarskuwingstelsel is by alle hawens ingestel en kuswagskepe word gebruik om olielekkasies op te spoor.

Nasionale maatreëls ter beskerming van kuswaters is dikwels doeltreffend. Teen 1957 het alle fauna en flora in die mondingsgebied van die Teems feitlik uitgesterf. Na 12 jaar van biologiese en chemiese suiwering van huishoudelike en nywerheidsafvalwater is daar nou weer 50 soorte organismes in die water aanwesig. Internasionale maatreëls is onvoldoende en moeilik om af te dwing. Volgens die Verdrag van Oslo (1972) is die storting van ru-olie, stookolie, swaar dieselolie, kwik, kadmium en radioaktiewe stowwe verbode. 

Stowwe soos lood, koper en sink mag egter in beperkte konsentrasies en in bepaalde gebiede gestort word. Onwettige storting kom dikwels voor omdat kontrole nie streng genoeg toegepas (kan) word nie. Streng internasionale maatreëls om die see van algehele besoedeling te vrywaar, het noodsaaklik geword, want onherstelbare skade word nog steeds berokken.

Wanneer die water die sentrale verlaat, is die temperatuur 5 tot 10 °C hoër as die van die water waarin dit afgevoer word. Prosesse soos asemhaling, fotosintese, ensovoorts, is temperatuursensitief en sodra die temperatuur te hoog is, word hierdie prosesse ontwrig, wat die uiteindelike sterfte van organismes kan beteken. Dit is moeilik om die optimale temperatuur (voorkeurtemperatuur) van die meeste waterbewegende waterorganismes definitief te bepaal, want baie kan hulle by temperatuurskommelings aanpas. 

'n Skielike styging (byvoorbeeld 1 °C per uur) is baie skadeliker as ŉ geleidelike styging van byvoorbeeld 1 °C per dag. Verskille in watertemperatuur, of die minimum temperatuur, beïnvloed die paar- en trekgewoontes van 'n groot aantal waterdiere. In die winter, wanneer die aanvraag na elektrisiteit hoër is as in die somer, word meer koelwater afgevoer en dit kan veroorsaak dat die natuurlike seisoenverskille ten opsigte van die watertemperatuur kleiner word en selfs kan verdwyn. 

Aan die een kant word die voortplanting en voortbestaan van ŉ aantal soorte bedreig, en aan die ander kant bied die hoër watertemperatuur nuwe leefgebiede vir ander soorte. So word die tropiese guppie ("Poecilia reticulata"), wat voortplant in water met 'n temperatuur van ongeveer 28 °C, deesdae op baie plekke aangetref. Die toename in die getalle van 'n subtropiese of tropiese diersoort gaan meestal gepaard met die verdwyning van ŉ groot deel van die inheemse fauna. 

Deur die verwarming van die water neem die suurstofgehalte af, wat die lewensomstandighede van die diere nog verder benadeel. Ondersoeke na visse, week- en skaaldiere het aan die lig gebring dat hulle reeds nadelig geraak word nog voordat 'n temperatuur van 30 °C bereik is. Uit 'n biologiese oogpunt sou ŉ temperatuurgrens van maksimum 21 °C wenslik wees en dit beteken onder meer dat 'n ander vorm van verkoeling by kragsentrales gedurende die somermaande, wanneer die temperatuur van die oppervlaktewater aan hierdie kritieke grens raak of dit oorskry, gevind sal moet word. Daar bestaan die moontlikheid van lugverkoeling, of om die lou afvalwater na landbougrond weg te voer waar gewasse wat in hierdie toestande sou aard, verbou kan word.

Dit is hoofsaaklik die mens en sy lewenswyse wat vir waterbesoedeling verantwoordelik is: stowwe soos gevaarlike afvalstowwe, metale, mense- en diere-afval, verf en chemikalieë en selfs olie word deurlopend in riviere en ander waterbronne gestort. Natuurrampe is soms ook vir besoedeling verantwoordelik, byvoorbeeld aktiewe kraters wat as in die lug vrystel en daarna in water opgeneem word, maar dis eerder die uitsondering.

Waterbesoedeling word gevolglik een van die wêreld se ergste omgewingsprobleme geag – nie alleen wat riviere, damme en oseane betref nie, maar ook grondwater. Vandaar die druk op veral nywerhede om verantwoordelik van afval ontslae te raak en landbouers en selfs stadsrade om nie plaagdoders en kunsmis onnodig in water-afloop en spoelriolering en uiteindelik ook in grondwater te laat beland nie.

Dit is ook misleidend dat besoedelde water nie op die oog af vuil hoef te wees nie. Helder water kan soms bakterieë en virusse, chemikalieë en ander stowwe bevat wat tot siekte of selfs sterftes van mense en diere kan lei.

Watergedraagde siektes weens swak watervoorsiening is veral in onontwikkelde gebiede ’n ernstige probleem. Volgens statistieke (Websters, p. 1 183) word sowat 80% van alle siekte in dié gebiede deur water oorgedra, met diarree die grootste oorsaak van veral kindersterftes. Malaria, wat meegebring word deur muskiete wat in stilstaande water uitbroei, raak jaarliks ’n ontstellende 400 miljoen mense en veroorsaak 5 miljoen se dood.

In nywerheidslande is die groot probleem water wat deur nywerheidsafval en selfs radio-aktiewe afval besoedel is. Dit veroorsaak minstens hoofpyn of maagongesteldhede maar verskillende kankersoorte word ook daaraan verbind. Besoedelde water is dus vandag ’n wêreldwye probleem.

Waterbesoedeling is uiteraard nie ’n moderne probleem nie: oor die eeue het cholera-epidemies en ook tifus en disenterie (ontsteking van die ingewande) weens besmette water voorgekom. 

Die feit dat alle water wat in die natuur voorkom sowel organiese as anorganiese stowwe bevat, moet in gedagte gehou word: dié stowwe kom in ’n kragtige ewewig voor te danke aan ’n ingewikkelde reeks selfsuiweringsprosesse. Aërobiese bakterieë breek byvoorbeeld onsuiwerhede van natuurlike oorsprong doeltreffend af. 

Indien dié ewewig deur besoedelende stowwe versteur word – byvoorbeeld anorganiese soute en sure – sal die water nie sonder skadelike gevolge gebruik kan word nie. Dit kan onder meer die dood van visse, waterdiere en -plante en selfs voëls en ander diere veroorsaak.
Organiese besoedelende stowwe kan van biologiese en chemiese oorsprong wees. Biologiese besoedeling is die gevolg van water wat met mense en diere se uitwerpsels besmet word. Chemiese besoedeling ontstaan wanneer onder meer olie en landbouchemikalieë die ewewig versteur. Sekere gifstowwe, insluitend DDT wat streng beheer word, is selfs al baie ver van die bron van besmetting gevind. ’n Geval van visweefsel wat DDT bevat is al by Ross-eiland by die Noordpool gevind.

Anorganiese waterbesoedeling, onder meer deur ione, soute en sure van swaarmetale, kan tot vergiftiging en eutrofisering (oormaat fosfaat en stikstof) van water lei. Nywerheidsafval soos kwik, lood en sianied, landbou-afval (soos geloogde kunsmis) en huishoudelike afval (soos wasmiddels en fosfate) is die sondaars.

Van die oorsake van waterbesoedeling sluit in:

Een van die besoedelaars waarvan nie altyd kennis geneem word nie, is suurreën – reën wat sure soos swael en die sterk oksideermiddel salpetersuur bevat en die gevolg is van gasse soos stikstof en swael wat met suurstof, waterdamp en sonlig verbind.
Steenkool wat brand veroorsaak die gasse koolstofdioksied en swaeloksied, wat in die atmosfeer vrygestel word. Wanneer swaeldioksied en water byvoorbeeld verbind, ontstaan suurreën. Dit kan selfs die steenwerk van geboue beskadig en bome se groei benadeel. Uitlaatgasse van voertuie veroorsaak ook suurreën.

Suurreën versteur die chemiese ewewig in damme en mere en veroorsaak suurstoftekorte in die water, wat visse en plante laat vrek. Selfs grondwater kan daardeur benadeel word en dit tas glo ook mense se asemhalingstelsel aan, met asma en bronchitis die gevolge. In noordelike lande soos Swede, Denemarke en Noorweë is sowat 80% van die vis in mere reeds uitgewis.

Die besoedelende uitwerking van landbouchemikalieë op water is ook al heelwat nagevors. Volgens ’n onlangse navorsingsverslag van Suid-Afrika se Waternavorsingsraad het landboubedrywighede die potensiaal om ’n verskeidenheid gevaarlike chemikalieë in die land se waterbronne te besorg.

Kommer is in die verslag uitgespreek oor die moontlikheid dat verskeie plaagdoders wat op plase gebruik word om gewasse te bespuit en dieresiektes te beheer, in riviere en damme kan beland. Deur van die water te drink (mens en dier) of selfs daarmee in aanraking te kom deur watersport, kan dit endokriene versteurings in mense veroorsaak.

Riglyne deur die betrokke besluitnemers oor die veilige gebruik van landbouchemikalieë in die bestuur van waterhulpbronne sal uiteindelik noodsaaklik wees, is die gevolgtrekking van die navorsing. 

Indringerplante – plante wat floreer in gebiede waarin hulle nie voorheen natuurlik gegroei het nie – kan in twee opsigte Suid-Afrika se waterbronne benadeel: Eerstens onderdruk hulle inheemse plante omdat daar minder natuurlike plae is wat hul groei belemmer, gebruik hulle meer water en kan die afloop na riviere en damme belemmer. Volgens statistieke van die Departement van Water en Sanitasie is indringerplante daarvoor verantwoordelik dat die jaarlikse invloei na damme met 695 miljoen kubieke meter verminder word (2013-syfers).

Tweedens kan hulle vir besoedeling en die benadeling van ander waterplante se groei, suurstof en selfs vissterftes sorg, wat die besoedelingsprobleem vererger.

Waterhiasinte, tropiese waterplante van die spesie "Eichhornia crassipes" (afkomstig van Suid-Amerika en reeds ’n probleem in meer as 50 lande), is een van die grootste nagmerries vir plaaslike omgewingsbewaarders. In een seisoen kan so min soos 25 plante vir 2 miljoen nuwe plante sorg. Dit veroorsaak nie alleen suurstoftekorte in damme en riviere nie, maar dreineer die water van voedingstowwe vir ander plante en visse en blokkeer die sonlig. Vis- en plantsterftes kan die besoedelingsprobleem aansienlik vergroot.

Hittebesoedeling (of termiese besoedeling) is ’n vorm van waterbesoedeling wat nie altyd in dieselfde asem as ander vorme van besoedeling genoem word nie, maar steeds wye gevolge het. Dit is vrygestelde hitte waarvan ontslae geraak moet word by onder meer fabrieksprosesse en die opwekking van krag.

Die biologiese gevolge van dié warm water, wat gemiddeld 5°C-10°C warmer is as die water waarin dit afgevoer word, is dat dit ’n uitwerking het op prosesse wat sensitief is vir temperatuur, insluitend fotosintese, en dat dit tot die dood van waterorganismes en –diere kan lei. Die warmer watertemperatuur lei terselfdertyd tot nuwe leefgebiede vir ongewenste spesies, wat in die warmer water floreer ten koste van inheemse fauna en flora.

Die gevare van waterbesoedeling sluit in:

Om waterbesoedeling te voorkom, moet die volgende gedoen word:





</doc>
<doc id="59117" url="https://af.wikipedia.org/wiki?curid=59117" title="St. Andrewskerk">
St. Andrewskerk

Die St. Andrewskerk (ook bekend as die Redbourne-kerk) buite Plettenbergbaai is in 1963 tot nasionale gedenkwaardigheid verklaar.

‘n Gruispad draai wes uit die pad in die Piesangvallei tot by die westelike punt van die gholfbaan van die Plettenberg Bay Country Club. Daar teen die suidelike helling tussen bosse staan hierdie Anglikaanse kerkie. Dit het netjiese plank mure, ‘n fraai voordeur en ‘n opvallende rooigeverfde sinkplaatdak en dit is basies gemeubileerd. Langs die kerk staan ‘n eenvoudige klokkestoel.

In 1850 het William Henry Newdigate (1824-1884) hierdie kerkie op sy plaas Buccleigh as plek van aanbidding vir sy familie en vriende laat bou. Op 3 Oktober 1855 het Biskop Robert Grey van Kaapstad dit ingewy.

In die kerkhof lê verskeie graftes van die Noble- en Tait-families uit die laaste dekades van die 19de eeu. Ook William Henry Newdigate en sy vrou Caroline lê hier begrawe. Caroline was die dogter van kapt. T.H. Duthie en kleindogter van die bekende George Rex van Knysna. Kapt. Duthie het op sy beurt die Belvidere Holy Trinity-kerkie gebou.



</doc>
<doc id="59118" url="https://af.wikipedia.org/wiki?curid=59118" title="Allen Grove">
Allen Grove

Allen Grove is 'n voorstad van Kemptonpark, aan die Oos-Rand van Gauteng. Volgens die 2011-sensus het Allen Grove 'n bevolking van 2 801 gehad.


</doc>
<doc id="59121" url="https://af.wikipedia.org/wiki?curid=59121" title="Oseaan">
Oseaan

'n Oseaan is 'n min of meer selfstandige wêreldsee tussen kontinente en kan verskeie (kleiner) seë bevat. Die woord oseaan kom van die Griekse "Okeanos", wat in mitologie die personifikasie van die wêreldsee is. Die aarde se oseane beslaan twee derdes van die oppervlak van ons planeet. Die oseane en seë beslaan ongeveer 2/3 (70%) van die aarde se oppervlak, terwyl slegs 1/3 (30%) van die oppervlak land is. Hierdie watermassa laat die Aarde soos 'n blou albaster lyk wanneer 'n mens uit die ruimte daarna kyk.

Die mens is vir baie van sy bedrywighede op die oseane aangewese. Hoe ons hierdie oseane behandel, is daarom uiters belangrik - hulle word trouens soms as 'n barometer beskou van "hoe gesond ons planeet is".

Net 'n bietjie van die oseaan se water is vars - die water in riviere en mere, asook grondwater en die ys van die poolkappe. Die mens is van water afhanklik vir sy voortbestaan. Die aarde is die enigste planeet waarop water in vloeistofvorm voorkom.

Daar is 5 verskillende oseane op die aarde, naamlik:

Die Stille Oseaan is die grootste van al die oseane en beslaan omtrent 'n derde van die Aarde se oppervlak. Kenners reken al die wêreld se landmassas plus nog 'n Afrika-vasteland kan in een Stille Oseaan pas. Nog iets waarvoor die Stille Oseaan bekend is, afgesien van sy grootte, is die feit dat die laagste punt op Aarde hier voorkom - die Mariana-trog. Daar is ongeveer 25 000 eilande in die Stille Oseaan - meer as in al die ander oseane saam. Die meeste van hulle lê suid van die ewenaar. Die naam Stille Oseaan is baie misleidend. Baie dele van die Stille Oseaan word deur tropiese siklone geteister wat gewoonlik groot storms op die talle eilande veroorsaak. Die meeste aktiewe vulkane van die wêreld kom hier voor. Daar is sowat 500 aktiewe vulkane en nog baie onder die see, plus duisende uitgedoofde vulkane.

Die Atlantiese Oseaan is S-vormig en die wêreld en die wêreld se tweede grootste oseaan. Dit bestaan sowat 20 persent van die Aarde se totale oppervlak. Die oseaan word deur Noord-Amerika en Suid-Amerika aan die westekant begrens en deur Europa en Afrika aan die oostekant. Die Mid-Atlantiese-Rif is 'n baie unieke kenmerk van die Atlantiese Oseaan en is as te ware 'n noord-suid-middellyn wat deur de oseaan strek. Hierdie rif op die bodem van see is die wêreld se langste bergreeks. Die rif is vir die eerste keer in 1872 ontdek toe 'n span wetenskaplikes 'n geskikte gebied gesoek het om 'n trans-Atlantiese telegraafkabel te lê. Die Atlantiese Oseaan is gemiddeld 3926 m diep. Die diepste punt daarin is die Puerto Rico-trog wat 8605 m diep is.

Die derde grootste oseaan is 'n belangrike handelsroete tussen Afrika en Indië. Seeroetes wat die Midde-Ooste, Afrika en Oos-Asië met Europa verbind, strek oor die Indiese Oseaan. Baie skepe vervoer veral pertoleum en pertoleumprodukte van die olievelde van die Persiese Golf en Indonesië af al met hierdie roete langs. Die Indiese Oseaan is die warmste oseaan ter wêreld en baie van sy gewilde vakansiebestemmings - soos Madagaskar, Mauritius, die Maldive, Seychelle, Zanzibar en nog vele meer. Dié oseane word ook deur tropiese storms geteister.

Soos sy naam aandui, is dit die suidelikste oseaan in die wêreld. Dit omring die ysige vasteland Antartika. Dit is 'n unieke oseaankenmerk, want die ander oseane word deur vastelande omring, maar met die Suidelike Oseaan is dit net anders-om. Die noordelike grens van die oseaan grens aan die Atlantiese, Indiese en Stille Oseaan. Die Suidelike Oseaan is beslis geen ideale vakansiebestemming nie. Hier waai van die sterkste winde op aarde oor die diep en smal oseaanoppervlak, en storms woed ook gereeld hier. Die sterkste seestorm ter wêreld, die Antarktiese Sikumpolêre Stroom, vloei in hierdie oseaan. Dié seestroom vloei 100 keer so sterk soos al die riviere in die wêreld saam.

Die Arktiese Oseaan is in die Noord-poolstreek geleë. Dis die kleinste en vlakste van die wêreld se vyf oseane. Hier is dit bibberkoud en wit ys dryf die grootste deel van die jaar op die oseaan se oppervlak. Op die ys tref 'n mens ysbere aan. Ook robbe leef onder dik yslae. Al skepe wat hier kan rondvaar, is dié wat spesiaal ontwerp is om die dik yslae van die Noordpool se waters te breek. Hulle word ysbrekers genoem. Hierdie oseaan het die minste sout van al die oseane omdat ysplate gereeld smelt en dié vars water dan in die see beland.

Al hierdie oseane is met mekaar verbind en vorm saam 'n groot massa van soutwater.



</doc>
<doc id="59123" url="https://af.wikipedia.org/wiki?curid=59123" title="Gereformeerde Gemeenten">
Gereformeerde Gemeenten

Die Gereformeerde Gemeenten is 'n kerkverband met 107 601 lede (2016), wat bestaan uit 158 kerke waarvan die meeste in Nederland geleë is. Die kerkverband bestaan uit gereformeerde kerke wat almal die "Drie Formuliere van Enigheid" as belydenisskrifte onderskryf. Die "Drie Formuliere van Enigheid" is die Nederlandse Geloofsbelydenis, die Heidelbergse Kategismus en die Dordtse Leerreëls. Die kerkverband handhaaf die Calvinistiese lewensbeskouing en aanvaar die gesag van die Bybel oor alle dinge. 



</doc>
<doc id="59124" url="https://af.wikipedia.org/wiki?curid=59124" title="Gereformeerde Gemeenten in Nederland">
Gereformeerde Gemeenten in Nederland

Die Gereformeerde Gemeenten in Nederland is ’n kerkverband met 26 225 lede (2016), wat bestaan uit 53 kerke waarvan die meeste in Nederland geleë is. Die kerkverband bestaan uit gereformeerde kerke wat almal die "Drie Formuliere van Enigheid" as belydenisskrifte onderskryf. Die "Drie Formuliere van Enigheid" is die Nederlandse Geloofsbelydenis, die Heidelbergse Kategismus en die Dordtse Leerreëls. Die kerkverband handhaaf die Calvinistiese lewensbeskouing en aanvaar die gesag van die Bybel oor alle dinge. Die kerkverband is die mees konserwatiewe van al die gereformeerde kerkverbande in Nederland.


</doc>
<doc id="59125" url="https://af.wikipedia.org/wiki?curid=59125" title="Hersteld Hervormde Kerk">
Hersteld Hervormde Kerk

Die Hersteld Hervormde Kerk is 'n kerkverband met 59 532 lede (2017), wat bestaan uit 118 kerke wat almal in Nederland geleë is. Die kerkverband bestaan uit gereformeerde kerke wat hoofsaaklik het ontstaan uit die Nederlandse Hervormde Kerk in 2004 en wat almal die "Drie Formuliere van Enigheid" as belydenisskrifte onderskryf. Die "Drie Formuliere van Enigheid" is die Nederlandse Geloofsbelydenis, die Heidelbergse Kategismus en die Dordtse Leerreëls. Die kerkverband handhaaf die Calvinistiese lewensbeskouing en aanvaar die gesag van die Bybel oor alle dinge. Die kerkverband is een van die mees konserwatiewe van al die gereformeerde kerkverbande in Nederland.


</doc>
<doc id="59126" url="https://af.wikipedia.org/wiki?curid=59126" title="Oud Gereformeerde Gemeenten in Nederland">
Oud Gereformeerde Gemeenten in Nederland

Die Oud Gereformeerde Gemeenten in Nederland is `n kerkverband met 18 500 lede (2011), wat bestaan uit 52 kerke die op een na alle in Nederland geleë is. Die kerkverband bestaan uit gereformeerde kerke wat almal die "Drie Formuliere van Enigheid" as belydenisskrifte onderskryf. Die "Drie Formuliere van Enigheid" is die Nederlandse Geloofsbelydenis, die Heidelbergse Kategismus en die Dordtse Leerreëls. Die kerkverband handhaaf die Calvinistiese lewensbeskouing en aanvaar die gesag van die Bybel oor alle dinge. Die kerkverband is een van die mees konserwatiewe van al die gereformeerde kerkverbande in Suid-Afrika.


</doc>
<doc id="59127" url="https://af.wikipedia.org/wiki?curid=59127" title="Donald Maclean (predikant)">
Donald Maclean (predikant)

Donald Maclean (Glasgow, Junie 1915 - Inverness, 13 Augustus 2010)) was predikant van die Free Presbyterian Church of Scotland, waarvan 40 jaar in die gemeente van Glasgow.



</doc>
<doc id="59130" url="https://af.wikipedia.org/wiki?curid=59130" title="Rugby, Engeland">
Rugby, Engeland

Rugby is 'n dorp in die Engelse graafskap Warwickshire, 21 km wes van Coventry. Die dorp het 'n bevolking van ongeveer 61 988 in 2001 gehad.


</doc>
<doc id="59138" url="https://af.wikipedia.org/wiki?curid=59138" title="Hispaniola">
Hispaniola

Hispaniola (Spaans: "La Española", "die Spaanse"; Taíno: "Kiskeya" / "Quisqueya"; Haïtiaanse Kreools: "Ispayola") is ná Kuba die tweede grootste eiland van die Groot Antille tussen die Atlantiese Oseaan in die noorde en die Karibiese See in die suide en bestaan tans uit twee lande: Haïti in die weste en die Dominikaanse Republiek in die ooste. Die eiland lê in die suide van die Turks- en Caicos-eilande, in die suidooste van die Bahamas, in die ooste van Kuba, in die noordooste van Jamaika en in die weste van Puerto Rico. Hispaniola is op 5 Desember 1492 deur Christophorus Columbus vir Spanje ontdek en in besit geneem. Die eiland het 'n bevolking van 18 943 000 in 2005 gehad en het 'n oppervlakte van 76 480 km². Hispaniola is veral bekend as eerste Europese kolonie in Amerikas en die oudste Europese nedersettings, wat nou Santo Domingo is.


</doc>
<doc id="59141" url="https://af.wikipedia.org/wiki?curid=59141" title="Klein Antille">
Klein Antille

Die eilande van die Karibiese See, wat ook gesamentlik as die Wes-Indiese Eilande bekendstaan, word volgens grootte en ligging gerangskik in die Bahamas (of Lucayan argipel), die Klein Antille (Engels: "Lesser Antilles", Frans: "Petites Antilles", Nederlands: "Kleine Antillen", Spaans: "Antillas Menores") en die Groot Antille. Die Klein Antille is die Amerikaanse Maagde-eilande, die Britse Maagde-eilande, Anguilla, die eiland Sint Maartin, wat bestaan uit Saint-Martin aan die noorde kant en die Sint Maarten aan die suide kant, Saba, Sint Eustatius, Saint-Barthélemy, St. Kitts en Nevis, Antigua en Barbuda, Montserrat, Guadeloupe, Dominica, Martinique, St. Lucia, Barbados, St. Vincent en die Grenadines, Grenada, Trinidad en Tobago, Bonaire, Curaçao en Aruba. Die Klein Antille bestaan meestal uit jong vulkaniese of koraaleilande, anders as die Groot Antille, wat uit kontinentale rots bestaan.
Die Klein Antille het duidelike strategiese belang as die poort tot die Amerikas en in die tydperk toe seemag 'n land se mag gedefinieer het, was die eilande slagvelde vir verskeie imperiale magte, in besonder Spanje, Frankryk, die Nederland en die Verenigde Koninkryk. Die eilande is aanvanklik vir hulle eie hulpbronne ontgin, maar het later as die hoof vasmeer punte vir skepe wat tussen Europa en die Nuwe Wêreld geseil het gedien. Met die opkoms van kommersiële lugrederye het die startegiese waarde van die eilande stadigaan verminder.

Die eilande kan in kontras gebring word met die Groot Antille.



</doc>
<doc id="59142" url="https://af.wikipedia.org/wiki?curid=59142" title="Dick Advocaat">
Dick Advocaat

Dirk Nicolaas "Dick" Advocaat (gebore op 27 September 1947 in Den Haag) 'n vroeëre sokkerspeler uit Nederland. 


</doc>
<doc id="59143" url="https://af.wikipedia.org/wiki?curid=59143" title="Presbiteriaanse Kerk (VSA)">
Presbiteriaanse Kerk (VSA)

Die Presbiteriaanse Kerk (VSA), Engels: "Presbyterian Church (U.S.A.)", of kort "PC(USA)", is 'n Christelik-Protestantse hoofstroomkerk in die Verenigde State. Die kerk, wat binne die gereformeerde tradisie staan, is die grootste Presbiteriaanse denominasie in die VSA.

Die "PC(USA)" het in 1983 met die samesmelting van die vroeëre Presbiteriaanse Kerk in die Verenigde State (met gemeentes in die Suid- en sogenaamde "Border"- of Grensstate) en die Verenigde Presbiteriaanse Kerk in die Verenigde State van Amerika (met gemeentes in elke Amerikaanse deelstaat) ontstaan.

Met 'n ledetal van 2 077 158 en 13 462 geordineerde predikante in 10 657 gemeentes volgens statistieke van 2009 is dié verenigde kerk die sigbaarste en invloedrykste Presbiteriaanse denominasie in Noord-Amerika. Teen die einde van 2010 het die "PC(USA)" se lidmaatskap met 61 047 (of 2,9 persent) gedaal tot 2 016 091.

Die kerk se hoofkwartier is in Louisville, Kentucky geleë. Die "PC(USA)" is 'n lidkerk van die Nasionale Raad van Kerke, die Wêreldgemeenskap van Gereformeerde Kerke, die Wêreldraad van Kerke en "Christian Churches Together". Vir lede van die "PC(USA)", Evangelies-Lutherse Kerk in Amerika (ELCA), die Gereformeerde Kerk in Amerika (RCA) en die Verenigde Kerk van Christus (UCC) is volgens die sogenaamde "Formula of Agreement" die onderlinge deelname aan Nagmaalvierings moontlik. Dieselfde soort ooreenkoms is met ekumeniese susterkerke van die Unie van Evangeliese Kerke (UEK) in Duitsland en die "Christian Church (Discipels of Christ)" gesluit.

Die "PC(USA)" word, wat sy teologiese leerstellings en interpretasie van die Skrif betref, algemeen as 'n liberale denominasie beskou - die kerk ordineer vroulike en manlike predikante en seën sedert 2000 ook burgerlike verbintenisse van pare van dieselfde geslag.



</doc>
<doc id="59146" url="https://af.wikipedia.org/wiki?curid=59146" title="Louisville, Kentucky">
Louisville, Kentucky

Louisville (ˈluːiːvɪl, ˈluːəvəl of ˈlʊvəl) is die grootste stad in die Amerikaanse deelstaat Kentucky en die administratiewe setel van Jefferson County. Die stadsgrens stem sedert 2003 met dié van die "county" ooreen nadat die twee administratiewe eenhede tot 'n sogenaamde gekonsolideerde stad-county ("consolidated city-county") saamgesmelt het. Louisville is net suid van die grens met die deelstaat Indiana oorkant die Ohiorivier geleë. Die bevolking was 741 096 volgens die sensus van 2010.

Die stad, wat ter ere van koning Lodewyk XVI van Frankryk Louisville genoem is, is in 1778 deur George Rogers Clark (1752–1818), 'n grenspionier en militaris in die Amerikaanse Rewolusionêre Oorlog, gestig as een van die vroegste nedersettings wes van die Appalache-bergreeks. Louisville het in die 19de eeu tot 'n belangrike binnelandse hawestad gegroei en is vandag 'n kosmopolitiese nywerheidstad. Die stad word veral verbind met bourbon whiskey (sowat 'n derde van die totale Amerikaanse produksie word hier gedistilleer) en die "Kentucky Derby"-perdewedren wat jaarliks in Mei plaasvind en 'n halfmiljoen geesdriftige besoekers lok. 

Die Presbiteriaanse Kerk van die Verenigde State het sy hoofkwartier in Louisville.


</doc>
<doc id="59153" url="https://af.wikipedia.org/wiki?curid=59153" title="The Times">
The Times

The Times is 'n Britse dagblad wat in 1785 is deur John Walter gestig is. Die koerant heet aanvanklik "The Daily Universal Register", maar die naam word in 1 Januarie 1788 na "The Times" verander. Tans word die koerant deur News International uitgegee, as deel van Rupert Murdoch se News Corporation.

John Walter was ook die eerste redakteur van die koerant. In 1803 onttrek hy en gee hy beheer aan sy seun oor, wat ook John Walter heet. Sy vader bring 16 maande in gevangenskap deur vir lasterlike beriggewing, maar die koerant bou 'n sterk reputasie in Europa, veral onder beleidmakers en finansiers.

Syfers vir Junie 2012 dui aan dat 400 000 eksemplare per dag verkoop word. Die markleier is egter die "Daily Telegraph" met 920 000 eksemplare per dag.



</doc>
<doc id="59154" url="https://af.wikipedia.org/wiki?curid=59154" title="Daily Telegraph">
Daily Telegraph

The Daily Telegraph is 'n Britse oggendblad. Die koerant word in 1855 onder die titel "Daily Telegraph and Courier" gestig. Dit is een van die laaste twee Britse dagblaaie (saam met die "Financial Times") wat nog van die breëformaat gebruik maak. Sy susterkoerant, die Sondagblad "The Sunday Telegraph" is in 1961 gestig. Die "Telegraph" is die koerant met die grootste oplae, met meer as 900 000 eksemplare per dag (November 2005). Teen Desember 2016 het dit gehalveer tot sowat 460 000. Dit was in 2005 heelwat meer as "The Times" se minder as 700 000 eksemplare per dag, maar dié koerant se sirkulasie het gedaal tot 446 000 einde 2016. Volgens marknavorsing deur MORI in 2004 was 61% van die "Telegraph"-lesers aanhangers van die Konserwatiewe Party, teenoor 31% van die algehele bevolking.



</doc>
<doc id="59155" url="https://af.wikipedia.org/wiki?curid=59155" title="Financial Times">
Financial Times

Die Financial Times (FT) is 'n Britse sakeblad wat daagliks internasionaal uitgegee word. Die koerant het groot aansien in die politieke- en sakewêreld met hoë joernalistieke norme. Die "Financial Times" word onder meer in Londen uitgegee en word as 'n liberale koerant gesien.

Die "Financial Times" verskyn vir die eerste keer op 13 Februarie 1888. Vanaf 1893 word dit op salmkleurige papier gedruk. Die indeks van die Londense beurs is na die koerant vernoem (bynaam: footsie).

Op 1 Januarie 1979 word die eerste "Financial Times" buite Groot-Brittanje gedruk, naamlik in Frankfurt am Main. Dit was die beginpunt van 'n groot internasionale uitbreiding. Tans word dit op 23 plekke gedruk en het naas die Britse uitgawe ook drie Europese, een Amerikaanse en een Asiatiese uitgawe. In Duitsland het van 2000 tot 2012 'n Duitstalige uitgawe verskyn, die "Financial Times Deutschland".


</doc>
<doc id="59156" url="https://af.wikipedia.org/wiki?curid=59156" title="Suring">
Suring

'n Suring (Latynse naam: "Oxalis pes-caprae") is 'n plant wat aan die familie "klawersurings" ("Oxalidaceae") behoort. Dit is meerjarig en word 5-15 cm hoog. Die plant bloei jaarliks van Desember tot Mei. Dit is inheems aan Suid-Afrika.

Hulle het ŉ wêreldwye verspreiding en die bekendste lede van die familie is die surings ( genus "Rumex"). Baie suringagtiges is onkruide. Die suringorde (orde "Polygonales") bestaan uit slegs een familie, die suring- of bokwietfamilie (familie "Polygonaceae"). 

Hoewel die suringagtiges tweesaadlobbige plante is, is hulle duidelik in 'n groot aantal litte en knope verdeel. Die blare is afwisselend gerangskik en aan die basis van elke blaar is daar 'n kokervormige steunblaartjie, bekend as die ochrea, wat die stingel om ring. Nog 'n kenmerk van eensaadlobbiges wat by die suringagtiges aangetref word, is dat die blomme drietallig is, met ander woorde die kelk en die kroon bestaan elk uit 3 dele. 

Die kelk- en kroonblare lyk ongeveer dieselfde en vorm saam 'n blomdek of periant. Die blomme is meestal baie klein en onopvallend en is normaalweg in pluime of are gerangskik. Die meeste lede van die familie word in die gematigde dele van die Noordelike Halfrond aangetref, maar die familie as geheel het ŉ wêreldwye verspreiding. Ongeveer 30 genera met altesaam ongeveer 800 spesies word aangetref. 

Die bekendste lede van die familie is waarskynlik die surings (genus "Rumex"), wat algemeen as onkruide aangetref word. Ook spesies van die genus "Polygonum" word dikwels as onkruide beskou. Die spesies van altwee bogenoemde genera word dikwels naby water aangetref. 

Kommersieel belangrike plante wat tot hierdie familie behoort, is die bokwiet ("Fagopyrum esculentum"), wat veral vroeër vir sy saad gekweek is en rabarber ("Rheum rhaponticum" "X Rheum rhabarbarum") ŉ groentesoort. Lede van die familie "Oxalidaceae" staan ook algemeen as surings bekend, maar behoort tot 'n ander, nie-verwante orde. 



</doc>
<doc id="59157" url="https://af.wikipedia.org/wiki?curid=59157" title="Edleen">
Edleen

Edleen is 'n voorstad in westelike Kemptonpark (Gauteng), in die Oos-Rand. Volgens die 2011-sensus het Edleen 'n bevolking van 4 800 gehad en Edleen Uitbreidings 2 300.


</doc>
<doc id="59158" url="https://af.wikipedia.org/wiki?curid=59158" title="Die square">
Die square

Die Square is 'n Afrikaanse rolprent wat in 1975 in Suid-Afrika uitgereik is. Die draaiboek en regie is deur Manie van Rensburg behartig. Cobus Rossouw speel die hoofrol as 'n Boer van die ou soort wat as die nuwe stem van die Afrikanerdom bestempel word. Hy verkrummel egter tot 'n patetiese figuur as sy vrou hom vir 'n ander man verlaat.

Die rolprent is 'n komiese drama. Dit het geen ouderdomsperk nie.


Hannes Kruger is 'n konserwatiewe Afrikaner met 'n pragtige vrou. Sy verlaat Hannes as gevolg van sy "verkramptheid" en gaan bly by 'n sjarmante fotograaf. Hannes word tot voorsitter van "Die Nuwe Afrikaner Party" verkies, maar durf dit nie vir die ander sê nie. Haar foto pryk op al wat plakkaat in Johannesburg is en hy probeer tevergeefs om dit te verwyder. Uiteindelik kry hy haar en probeer haar oortuig dat hy verander het. Hy maak haar van voor af die hof met 'n afro-pruik en probeer haar oortuig dat hy nie 'n verkrampte "square" is nie, maar 'n nuwe Afrikaner wat gereed is vir nuwe uitdagings. Uiteindelik flop sy groot toespraak en word hy deur die skare uitgejou.



</doc>
<doc id="59159" url="https://af.wikipedia.org/wiki?curid=59159" title="Slag van Vukovar">
Slag van Vukovar

Die Slag van Vukovar was 'n 87-dag beleg van Vukovar in Oos-Kroasië deur die sogenaamde "Joego-Slawiese Volksleër", ondersteun deur verskeie paramilitêre troepe van Serwië, tussen Augustus en November 1991. 

Voor die Kroatiese Vryheidsoorlog was die Barokstad 'n welvarende, etnies gemengde gemeenskap van Kroate, Serwiërs, en ander etniese groepe. In 1990 het die veelvuldige kulturele verskille tussen Westers-gesinde Rooms-Katolieke Kroate en russofiele Ortodokse Serwiërs uitgemond in 'n nasionalistiese beleid aan weerskante van die grens- en breuklyn tussen die twee volke wat dekades lank in 'n kunsmatige staat Joego-Slawië verenig was - onder president Franjo Tudjman in Kroasië en die Serwiese leier Slobodan Milosevic in Serwië.

Dit het aanleiding gegee tot 'n gewapende opstand van Kroatiese Serwiërs wat deur die Serwiese régime en paramilitêre groepe ondersteun is. Soos die Kroatiese Serwiërs beslag gelê het op die Serwies-bevolkte gebiede van Kroasië, het die Joego-Slawiese Volksleër begin om in te gryp ten gunste van die rebellie. Konflik het in die Oos-Kroatiese streek van Slavonië uitgebreek in Mei 1991. In Augustus het die Serwiese Volksleër 'n volskaalse aanval teen Kroaties-beheerde grondgebied in Oos-Slavonië geloods, insluitend Vukovar.



</doc>
<doc id="59162" url="https://af.wikipedia.org/wiki?curid=59162" title="Jaroslafhof">
Jaroslafhof

Jaroslafhof (Russies: Ярославово Дворище, "Jaroslawowo Dworisjtsje") was die tuiste van die prinse wat oor Weliki Nowgorod in Rusland regeer het. Vandag is dit rofweg die gebied om die Handelsmarkplein, die Sint Nikolaas-katedraal en die Kerk van die Mirredraende Vrou. Die Handelsmarkplein, wat in die 16de en 17de eeu aansienlik gerestoureer en verander is, is al wat van die paleis self oorgebly het. Die prins het nog ’n woning, Rjoerikowo Gorodisjtsje, buite die stad gehad.

Die paleis is genoem na Jaroslaf die Wyse wat die paleis tydens sy bewind (988-1015) laat bou het. Die Nowgorod-"wetsje" (vergadering) het dikwels voor die paleis vergader en verskeie heidense towenaars is in 1224 daar op die brandstapel tereggestel. 

Nadat die inwoners van Nowgorod hul destydse prins in 1136 van die troon gesit het, het hulle prinse genooi om oor hulle te regeer en dié prinse mag nie grond in Nowgorod besit het nie. Die prinse het daarna nie meer in Jaroslafhof gewoon nie, maar in Rjoerikowo Gorodisjtsje.


</doc>
<doc id="59163" url="https://af.wikipedia.org/wiki?curid=59163" title="Rita Hayworth">
Rita Hayworth

Rita Hayworth (17 Oktober 1918 - 14 Mei 1987) was 'n Amerikaanse aktrise van films en danser. 

Rita Hayworth is gebore op 17 Oktober 1918 in New York in die Verenigde State van Amerika as Margarita Carmen Cansino. Haar pa Eduardo Cansino was 'n Spaanse danser van Sevilla en haar ma Volga Hayworth was 'n Amerikaanse danser van Washington D.C..

Hayworth is as een van die beroemde aktrises van haar era geag en het in films soos "Gilda" (1946) en "The Lady from Shanghai" (1947) gespeel.

Hayworth is in 1981 gediagnoseer met Alzheimer se siekte. Sy is oorlede op 14 Mei 1987 op die ouderdom van 68 jaar in New York.

In 1999 het die American Film Institute Hayworth die 19de gewildste vroulike ster van alle tye benoem.





</doc>
<doc id="59164" url="https://af.wikipedia.org/wiki?curid=59164" title="Manie van Rensburg">
Manie van Rensburg

Manie van Rensburg (1945–1993) was 'n rolprentregisseur en draaiboekskrywer.

Hermanus Philippus Janse (Manie) van Rensburg is op 24 Oktober 1945 in Krugersdorp, Suid-Afrika gebore. Sy ouers was Charl Francois J v R en Hermanni Philippa van Aswegen.

Hy koop sy eerste rolprentkamera op die ouderdom van 14 met inkomste wat hy as kerkorrelis verdien het.

Ná skool gradueer van die Universiteit van Potchefstroom met die hoofvakke Engels en Sielkunde.

Hy was twee keer getroud, eers met "Anita Maria Erasmus" en daarna met "Grethe Fox".

Van Rensburg was een van die groep Afrikaners wat op 8 Julie 1987 'n vergadering met die ANC in Dakar saam met Frederik van Zyl Slabbert bygewoon het.

Hy het in Desember 1993 op 48-jarige ouderdom in Johannesburg selfmoord gepleeg deur homself met 'n 357-Magnum rewolwer te skiet.

As regisseur:

As skrywer:




</doc>
<doc id="59165" url="https://af.wikipedia.org/wiki?curid=59165" title="Nowgorod-kremlin">
Nowgorod-kremlin

Die Nowgorod-kremlin (Russies: Новгородский кремль; "Nowgorodski Kreml"), ook bekend as die Detinets (Дети́нец), lê aan die linkeroewer van die Wolchof-rivier.

Die grond waarop dit geleë is, was oorspronklik ’n heidense begraafplaas. Die eerste biskop van Weliki Nowgorod, Ioakim Korsoenianin, het omstreeks 989 die Sint Sofia-katedraal daar gebou. Dit is dus hoofsaaklik ’n kerkterrein, hoewel baie bojare (adellikes) van Nowgorod hul huise in die suidelike deel van die Detinets gebou het.

Die eerste verwysing na fortmure op die terrein dateer uit 1044, en verdere bouwerk het in 1116 plaasgevind. Steenmure en –torings is in 1302 gebou. Die mure aan die oostekant is in 1331–1335 herbou en die res is eers in 1400 in steen herbou. ’n Deel van die muur aan die oostekant het in 1437 in die rivier gestort en dit is daarna herbou.

Die huidige fort is tussen 1484 en 1490 gebou deur bouers van die Grootprinsdom van Moskou net voor Iwan die Grote die stad in 1478 verower het. Dit is ’n groot ovaalvormige fort van 545 meter lank en 240 meter wyd met nege torings wat nog staan (drie ander is tot niet). Die hoogste toring, die Kokoei, het ’n silwer koepel. ’n Mens kan vandag met dié toring opstap tot bo.

Die hoofgeboue in die Detinets is die Sint Sofia-kerk en die aartsbiskoplike gebouekompleks in die noordwestelike hoek. Suid hiervan, oorkant die plein waarop die Millennium-monument staan, is die Nowgorod-museum en die streeksbiblioteek. Daar is ook verskeie ander kerke en ’n park. In die kronieke is verskeie verwysings na geboue wat nie meer bestaan nie, soos bidvertrekke bo die hekke en die Kerk van Sint Boris en Sint Gleb.

Daar is ’n ewige vlam ter ere van soldate in die Duits-Sowjet-oorlog tydens die Tweede Wêreldoorlog by die westehek en ’n openbare strand tussen die suidoostekant van die kremlin en die Wolchof-rivier.


</doc>
<doc id="59166" url="https://af.wikipedia.org/wiki?curid=59166" title="Republiek Nowgorod">
Republiek Nowgorod

Die Republiek Nowgorod (Russies: Новгородская республика; "Nowgorodskaja respoeblika") was ’n groot Middeleeuse Russiese stadstaat wat tussen die 12de en 15de eeu gestrek het van die Oossee tot die Oeralgebergte, met die stad Nowgorod as middelpunt. Inwoners het daarna verwys as "Meester Nowgorod die Grote" (Господин Великий Новгород).

Die stad was eers die hoofstad van die eerste Russe, totdat die heerser, Oleg, die stad Kiëf verower en die staat Kiëf-Roes gestig het. Nowgorod was daarna deel van Kiëf-Roes, maar het geleidelik ontwikkel tot ’n magtige streekhoofstad wat in ’n groot mate onafhanklik was.

In 1136 het die inwoners hul prins van die troon gesit en het daarna self prinse genooi om oor hulle te regeer. Hierdie datum word beskou as die tradisionele begin van die Republiek Nowgorod. Oor die volgende twee eeue het die stad ’n hele aantal prinse uitgenooi en ontslaan, maar die amp is nooit afgeskaf nie en ’n paar magtige prinse, soos Aleksander Nefski, het oor die stad regeer ongeag die wense van die inwoners. Die stadstaat het die grootste deel van Europa se noordooste beheer, van grondgebied oos van die hedendaagse Estland tot by die Oeralgebergte, wat dit een van die grootste state in Middeleeuse Europa gemaak het, hoewel ’n groot deel daarvan yl bevolk was.

Een van die belangrikste mense in Nowgorod was die burgemeester ("posadnik"), ’n amptenaar wat gekies is deur ’n vergadering ("wetsje") van die stad se adel (bojare). Die aartsbiskop van Nowgorod was ook ’n belangrike figuur wat die mag met die bojare gedeel het. Die stad se presiese politieke grondwet en die presiese samestelling van die "wetsje" is egter nie bekend nie.

Nowgorod het deur die Middeleeue kultureel vooruitgegaan. ’n Groot aantal dokumente wat op berkebas geskryf is, is opgegrawe en dit kan dui op ’n hoë geletterdheidsyfer. Dit is hier waar die oudste Slawiese boek noord van Macedonië (die Nowgorod-kodeks) geskryf en die oudste inskripsie in ’n Finse taal (Berkebasbrief no. 292) gevind is.

Nowgorod is nooit verower tydens die Mongoolse inval in Kiëf-Roes nie. Die Mongoolse leër het 100 km van die stad af omgedraai, waarskynlik omdat die moerasland om die stad die Mongoolse bevelvoerders afgeskrik het.

Nowgorod het sy onafhanklikheid verloor weens sy onvermoë om sy groot bevolking te voed. Dit was van die Wladimir-Soezdal-streek afhanklik vir graan. Die hoofstede in die gebied, Moskou en Twer, het dié afhanklikheid gebruik om beheer oor Nowgorod te kry. Ivan III het die stad in 1478 eindelik by die Grootprinsdom van Moskou ingelyf.



</doc>
<doc id="59168" url="https://af.wikipedia.org/wiki?curid=59168" title="Patriarg Nikon van Moskou">
Patriarg Nikon van Moskou

Patriarg Nikon (Russies: Ни́кон; Oudslawies: Нїконъ) is op 7 Mei 1605 gebore as Nikita Minin (Никита Минин) en was ’n Russiese geestelike. Hy was van 1652 tot 1666 die sewende patriarg van die Russies-Ortodokse Kerk. In 1667 het hy ’n skeuring (Russies: раскол; "raskol") in die kerk gebring met sy hervormings. 

In 987 het grootprins Wladimir I van Kiëf die Christelike geloof aanvaar nadat die Oosters-Ortodokse gebruike van die Bisantynse kerk hom beïndruk het. Rusland het die dienste, evangelie, sakramente en rites van die Ortodokse Kerk aangeneem. 

Teen die middel van die 17de eeu het Griekse en Russiese kerkamptenare, insluitend patriarg Nikon, agtergekom daar is verskille tussen gebruike in die Russiese en die res van die Ortodokse kerke. Hulle het tot die gevolgtrekking gekom dat die Russiese Kerk rites ontwikkel het wat verskil van die oorspronklike Ortodokse Kerk. 

Nikon, wat ondersteun is deur tsaar Aleksei, wat van 1645 tot 1676 regeer het, het in 1652 ’n sinode saamgestel om Russiese en Griekse liturgiese boeke met mekaar te vergelyk. In 1666 het ’n tweede sinode van patriarge en biskoppe die hervormings bekragtig. 

’n Skeuring het gevolg en dit was die ontstaan van die "Raskolniki", wat later bekend geraak het as die Ougelowiges. Onder leiding van aartspriester Awwakoem Petrof (1620 of 1621 tot 1682) het die Ougelowiges alle kerkhervormings in die openbaar verwerp. Die aktiefste lede is gearresteer en verskeie van hulle, onder andere aartspriester Awwakoem, is in 1682 tereggestel. 

Nadat die verhouding tussen patriarg Nikon en tsaar Aleksei versleg het, het Nikon Moskou verlaat en gedink die tsaar sou hom bedink en Nikon vra om weer patriarg te word. Dit het egter nie gebeur nie en eindelik is Nikon op die konsilie van 1666-1667 van sy amp onthef en verban. 

Patriarg Nikon is steeds ’n omstrede persoon. Hy word deur sommige beskou as die oorsaak van die skeuring in die Russies-Ortodokse Kerk, terwyl ander meen hy is onregverdig behandel en hom loof vir sy politieke insig en daadkrag.





</doc>
<doc id="59169" url="https://af.wikipedia.org/wiki?curid=59169" title="Rika Sennett">
Rika Sennett

Rika Sennett is 'n Suid-Afrikaanse aktrise. Sy het in die 70’s bekendheid verwerf as die Rissiepit in die rolprent Snip en Rissiepit. In 1975 word sy die eerste vroulike aanbieder op plaaslike televisie. Sedertdien het sy al in verskeie verhoogproduksies, televisiereekse en films verskyn. 




</doc>
<doc id="59170" url="https://af.wikipedia.org/wiki?curid=59170" title="Türk Telekom Arena">
Türk Telekom Arena

Türk Telekom Arena, ook genoem Aslantepe Stadion (voorheen "Seyrantepe Stadion"), is die nuwe sokkerstadion van Galatasaray in Istanboel wat vanaf 2007 tot 2010 gebou is.


</doc>
<doc id="59171" url="https://af.wikipedia.org/wiki?curid=59171" title="Nic de Jager">
Nic de Jager

Nic de Jager is 'n Suid-Afrikaanse akteur. Hy verwerf bekendheid in 1981 vir die rol van "Jack Hind" in die komedie "The Gods Must Be Crazy". Hy is ook bekend vir sy optrede in Suid-Afrika se eerste TV-drama, "Dubbele Alibi", wat op die eerste aand van TV-uitsendings in Suid-Afrika op 5 Januarie 1976 gebeeldsend is. Hy speel ook in die eerste Afrikaanse TV-reeks, "Dokter Dokter".

Rolprente:

TV-optredes:

Regie:


</doc>
<doc id="59172" url="https://af.wikipedia.org/wiki?curid=59172" title="Patriarg Kirill van Moskou">
Patriarg Kirill van Moskou

Patriarg Kirill (Russies: Кирилл) is die Russies-Ortodokse patriarg van Moskou en die hele Rusland (Патриарх Московский и всея Руси, "Patriarch Moskofski i Wseja Roesi"). Hy is op 20 November 1946 in Leningrad gebore as Wladimir Michailowitsj Goendjajef (Владимир Михайлович Гундяев).

Op 3 April 1969 het hy ’n monnik geword en op 1 Junie 1969 ’n priester. In 1970 het hy professor van dogmatiese teologie aan die Geestelike Akademie in Leningrad geword, waar hy van 1974 tot 1983 rektor was. In 1977 het hy aartsbiskop van Wiborg geword en in 1988 van Smolensk en Kaliningrad. Nadat hy hoof van die Kerk se departement van buitelandse betrekkinge was, is hy aangestel as plaasvervanger van patriarg Aleksi II, wat op 5 Desember 2008 oorlede is. Hy is op 27 Januarie 2009 tot patriarg verkies.



</doc>
<doc id="59174" url="https://af.wikipedia.org/wiki?curid=59174" title="Murray Janson">
Murray Janson

Murray Janson (18 Julie 1928 - 23 Mei 2002) was ’n Suid-Afrikaanse teoloog. Hy was ’n professor in Teologie aan UNISA. Hy was ook ’n leraar van die Nederduits Gereformeerde gemeente Lynnwood in Pretoria. Verder het hy ’n briewerubriek, "Sake van die Hart", in die Huisgenoot, ’n gewilde Suid-Afrikaanse tydskrif, behartig waarin mense veral sielkundige vrae aan hom kon stel.


</doc>
<doc id="59176" url="https://af.wikipedia.org/wiki?curid=59176" title="Croydon">
Croydon

Croydon kan na een van die volgende verwys: 



</doc>
<doc id="59177" url="https://af.wikipedia.org/wiki?curid=59177" title="Croydon, Gauteng">
Croydon, Gauteng

Croydon is 'n voorstad in suidwestelike Kemptonpark, in die Oos-Rand, Gauteng. Volgens die 2011-sensus het Croydon 'n bevolking van 5 223 gehad.


</doc>
<doc id="59178" url="https://af.wikipedia.org/wiki?curid=59178" title="Groter Concepción">
Groter Concepción

Die Groter Concepción (Spaans: "Gran Concepción") is 'n metropolitaanse gebied rondom die stad van Concepción, saam met 9 ander stede wat die primêre kommersiële sentrum in die VIII-streek van Chili vorm.




</doc>
<doc id="59179" url="https://af.wikipedia.org/wiki?curid=59179" title="Nadir">
Nadir

Die nadir (van Arabies نظير "nathir", "teenoorgesteld") is in sterrekunde die punt reg teenoor die senit, en dus die punt reg onder die waarnemer. Die senit, daarenteen, is reg bo die waarnemer se kop.


</doc>
<doc id="59180" url="https://af.wikipedia.org/wiki?curid=59180" title="USA Today">
USA Today

USA Today is 'n Amerikaanse dagblad wat deur "Gannett Company Inc." gepubliseer word. Met 'n oplaag van 2 278 022 is dit die grootste koerant van die Verenigde State en op een na die grootste Engelstalige koerant, net na "The Times of India". Die koerant is in 1982 gestig as alternatief vir die kleurlose koerante van die tyd. Een van die koerant se kenmerke is dat dit baie diagramme en foto's bevat.



</doc>
<doc id="59182" url="https://af.wikipedia.org/wiki?curid=59182" title="The Wall Street Journal">
The Wall Street Journal

The Wall Street Journal, afgekort "WSJ", met bynaam "The Journal", is 'n invloedryke internasionale dagblad wat sedert 8 Julie 1889 in New York Stad gepubliseer word. Die koerant het vir verskeie jare die grootste sirkulasie van al die koerante in die Verenigde State gehad, maar tans is hy tweede na die "USA Today". Die gemiddelde daaglikse oplae beloop 2 062 312 eksemplare (in 2006). Die koerant behoort aan "Dow Jones & Company".



</doc>
<doc id="59188" url="https://af.wikipedia.org/wiki?curid=59188" title="Hervormingsdag">
Hervormingsdag

Hervormingsdag (Duits: "Reformationstag") is 'n kerklike feesdag wat deur Evangelies-Lutherse Christene in Duitsland op 31 Oktober ter herdenking van die kerkhervorming deur Martin Luther gevier word. Op 31 Oktober 1517 het Luther sy geloofsbelydenis in 95 stellings aan die deur van die slotkerk te Wittenberg vasgespyker.
In Switserland word die eerste Sondag in November as Hervormingsdag gevier. Ondanks dié land se gereformeerde belydenis het ook die Switserse Hervormingsdag die hervorming in Wittenberg as godsdienstig-geskiedkundige agtergrond.

Hervormingsdag is 'n openbare vakansiedag in die Duitse deelstate Brandenburg, Bremen, Hamburg, Mecklenburg-Voorpommere, Nedersakse, Sakse, Sakse-Anhalt, Sleeswyk-Holstein en Thüringen. In Baden-Württemberg is dit 'n skoolvakansiedag. In ander deelstate met Evangelies-Lutherse bevolkings geniet Hervormingsdag 'n besondere wetlike status as "stille herdenkingsdag". Ter geleentheid van die Protestantse Hervorming se 500ste herdenking op 31 Oktober 2017 was die Hervormingsdag in die hele Duitsland 'n openbare vakansiedag.

Buite Duitsland word Hervormingsdag in Slowenië en Chili as openbare vakansiedag gevier. Vir gereformeerde kerke in Switserland is die eerste Sondag in November (dus die eerste Sondag ná 31 Oktober) 'n godsdienstige feesdag. In Oostenryk, 'n land met 'n oorwegend Rooms-Katolieke bevolking, word Hervormingsdag nie amptelik gevier nie. Nogtans is dit 'n skoolvakansiedag vir Lutherse leerders, en ook Lutherse werknemers mag aan kerkdienste deelneem.



</doc>
<doc id="59189" url="https://af.wikipedia.org/wiki?curid=59189" title="Patriarg Aleksi II van Moskou">
Patriarg Aleksi II van Moskou

Aleksi II of gelatiniseer Alexius II (Russies: Алексий II; Tallinn, Estland, 23 Februarie 1929 – Peredelkino, 5 Desember 2008) was van 10 Junie 1990 tot 5 Desember 2008 patriarg van Moskou en die hele Rusland. Hy het patriarg Pimen opgevolg.

Hy is gebore as Aleksei Michailowitsj Ridiger (Алексей Михайлович Ридигер) as die seun van die Russies-Ortodokse priester Michail Aleksandrowitsj Ridiger en sy vrou, Jelena Iosifowna Pisarewa. 

Hy het in 1950 ’n priester geword, in 1961 ’n biskop met die naam Aleksi, in 1964 ’n aartsbiskop en in 1968 metropoliet toe hy net 39 jaar oud was. 

Op 10 Junie 1990 is hy verkies tot die Russies-Ortodokse Kerk se patriarg van Moskou en die hele Rusland. Ná die verbrokkeling van die Sowjetunie het die Kerk sterk onder hom gegroei.

Hy het in die laaste paar jaar van sy lewe aan hartkwale gely. Hy is op 5 Desember 2008 op 79-jarige leeftyd oorlede en is opgevolg deur patriarg Kirill, eers as locum tenens van 6 Desember van daardie jaar af en toe patriarg van 1 Februarie 2009 af. 



</doc>
<doc id="59190" url="https://af.wikipedia.org/wiki?curid=59190" title="SC Genemuiden">
SC Genemuiden

SC Genemuiden is 'n amateursokkerspan in die Nederlandse stad Genemuiden, wat in die Saterdag-Topklasse speel.



</doc>
<doc id="59191" url="https://af.wikipedia.org/wiki?curid=59191" title="Patriarg Job van Moskou">
Patriarg Job van Moskou

Job (Russies: Иов, "Iof"; 2de kwart van die 16de eeu - 19 Junie 1607) was die eerste Russies-Ortodokse patriarg van Moskou en die hele Rusland.

Sy geboortenaam was Ioann (Иоанн), die Oudslawiese vorm van Iwan. Hy het teen sy pa se wens in ’n monnik geword op sy geboortedorp, Staritsa, en die naam Job aangeneem. In 1566 het hy die ab van die plaaslike klooster geword met die hulp van Iwan die Verskriklike, wat op Staritsa gewoon het tydens sy skrikbewind bekend as die Opritsjnina.

In 1571 is Job na Moskou verplaas waar hy die ab van twee kloosters geword het voor hy in 1581 biskop van Kolomna geword het. Hy het die aandag getrek van Boris Godoenof tydens die bewind van tsaar Fjodor I en is aangestel as aartsbiskop van Rostof en in 1589 patriarg van Moskou en die hele Rusland nadat die patriarg van Konstantinopel ’n patriargaat in Rusland gestig het. Hy het ’n groot rol gespeel om Boris Godoenof op die troon te kry.

Hy het gehelp met die heiligverklaring van Russiese heiliges en het die bou van nuwe katedrale en kloosters in die pas verowerde Astrachan en Siberië gesteun.

Ná Boris Godoenof se dood in 1605 het hy geweier om Vals Dmitri I te aanvaar as die seun van Iwan die Verskriklike en dus nuwe tsaar van Rusland. Hy het Dmitri kwaai gekritiseer en is as verraaier na sy ou klooster in Staritsa verban waar hy in 1607 dood is. Die Russies-Ortodokse Kerk het hom in 1989 tot heilige verklaar.


</doc>
<doc id="59192" url="https://af.wikipedia.org/wiki?curid=59192" title="Teisesville">
Teisesville

Teisesville is 'n nedersetting in die westelike Vrystaat, Suid-Afrika en is een van die dorp Luckhoff se "townships". Tydens die apartheidera was Teisesville waar Luckhoff se Kleurlinge gewoon het. Swartmense het in Relebohile gewoon. Volgens die 2001-sensus het Teisesville 'n bevolking van 1 743 gehad, van wie 1 368 (78,5%) Kleurlinge was.



</doc>
<doc id="59193" url="https://af.wikipedia.org/wiki?curid=59193" title="Ignatius van Moskou">
Ignatius van Moskou

Ignatius (Russies: Игнатий, Grieks: Ιγνάτιος; 1540–1620) was ’n Russies-Ortodokse biskop van Griekse afkoms wat in 1605-1606 die tweede patriarg van Moskou en die hele Rusland was. Sy status word egter nou betwis en hy word dikwels uitgelaat uit die lys van patriarge van Moskou.

Ignatius het in 1595 na Rusland gekom as deel van ’n kerksending van die patriarg van Konstantinopel. Hy het deelgeneem aan die kroning van Boris Godoenof as tsaar. Ná Godoenof se dood het hy Vals Dmitri I gesteun. Op 30 Junie 1605 is hy verkies tot patriarg in die plek van die verbanne patriarg Job. Hy het Vals Dmitri op 21 Julie 1605 as tsaar gekroon.

Ná die sluipmoord op Vals Dmitri I het tsaar Wasili IV Ignatius in aanhouding na die Tsjoedof-klooster gestuur. In 1610 het Ignatius Vals Dmitri II gesteun. In 1611 is hy bevry en het hy na Pole gegaan en hom toe in Wilno (Vilnius) gevestig. Daar het hy hom beheer tot Griekse Katolisisme.

Weens sy kroning van Vals Dmitri I en bekering tot Katolisisme word sy status as patriarg vandag dikwels betwis, hoewel dit nie in sy tyd ’n kwessie was nie.



</doc>
<doc id="59194" url="https://af.wikipedia.org/wiki?curid=59194" title="Lutherroos">
Lutherroos

Die Lutherroos is 'n simbool van die Evangelies-Lutherse kerke. Die Duitse kerkhervormer Martin Luther het dit oorspronklik vanaf 1530 as seël vir sy korrespondensie gebruik.

Die Leeue- en Papegaaie-venster van die Augustyne-kerk in die Augustyne-klooster te Erfurt, waar Luther tussen 1505 en 1512 as monnik gebly het, het as voorbeeld vir die seël gedien. Die seël is in 1530 in opdrag van die prins en latere keurvors van Sakse, Johan Frederik I, vir Luther vervaardig toe die kerkhervormer tydens die Ryksdag te Augsburg in die kasteel Veste Coburg gebly het. 

Lazarus Spengler, 'n Neurenbergse raadsheer en aanhanger van die hervorming, het vir Luther 'n getekende skets van die latere seël gestuur wat deur die kerkhervormer as uitdrukking en samevatting van sy teologie en geloofsbelydenis beskou is. Op 15 September 1530 het Luther Philipp Melanchthon daarvan in kennis gestel dat prins Johan Frederik 'n besoek aan hom in die Veste Coburg gebring en vir hom 'n seëlring geskenk het.

Die Lutherroos word in baie wapens as simbool gebruik, alhoewel Martin Luther nie noodwendig 'n besoek aan daardie plekke gebring het nie. Die roos is 'n figuur wat in die wapenkunde algemeen gebruiklik geword het. Dit is deur die adellike gesin Solms-Baruth in Niederlausitz net soos deur die Ring van Evangeliese Gemeentepadvinders as simbool in hulle wapens gevoer.

Die Lutherroos kom daarnaas in die wapens van 'n aantal Hongaarse munisipaliteite voor, soos byvoorbeeld Bezi, Dunaegyháza, Kajárpéc, Kemeneshőgyész, Malomsok, Mórichida en Tényő.


</doc>
<doc id="59195" url="https://af.wikipedia.org/wiki?curid=59195" title="Saundershoogte">
Saundershoogte

Saundershoogte is 'n nedersetting in die westelike Vrystaat, Suid-Afrika en is een van die dorp Jacobsdal se "townships". Tydens die apartheidera was Saundershoogte waar Jacobsdal se kleurlinge gewoon het. Swartes het in Ratanang gewoon. Volgens die 2001-sensus het Saundershoogte 'n bevolking van 1 224 gehad, waarvan 856 (69,9%) kleurlinge was.



</doc>
<doc id="59196" url="https://af.wikipedia.org/wiki?curid=59196" title="Patriarg Hermogenes van Moskou">
Patriarg Hermogenes van Moskou

Hermogenes (Russies: Гермоген, "Germogen"; voor 1530 – 17 Februarie 1612) was van 1606 af die Russies-Ortodokse patriarg van Moskou en die hele Rusland. Hy het die volksopstand geïnspireer wat ’n einde aan die Tyd van Beroeringe gebring het. Hy is in 1913 tot heilige van die Russies-Ortodokse Kerk verklaar.

Op die Heilige Sinode van 1589, waar die Moskouse patriargaat gestig is, is Hermogenes aangestel as biskop van die nuut verowerde stad Kazan. In die volgende twee eeue het hy aansien verwerf vir die getal Moslemse Tartare wat hy tot die Oos-Ortodokse geloof bekeer het.

In 1606 het Vals Dmitri I Hermogenes gelas om aan die nuwe senaat in Moskou deel te neem. Daar het Hermogenes gehoor dat die tsaar met ’n Katolieke vrou wou trou en dit teengestaan. Hy is uit die hoofstad verban, maar ’n paar maande later het hy triomfantelik teruggekeer nadat Vals Dmitri en die vorige patriarg, Ignatius, hul mag verloor het.

Die nuwe tsaar, Wasili IV, het Hermogenes gehelp om die nuwe patriarg te word. Nadat Wasili van die troon gesit is en die Pole die Moskouse Kremlin oorgeneem het, was Hermogenes teen hul plan om Wladyslaw IV van Pole op die Russiese troon te plaas tensy hy hom tot die Ortodokse Kerk bekeer. Hy het geweier om enige petisies te teken en so gekeer dat Wladyslaw gekroon word.

In Desember 1610 het Hermogenes verskeie Russiese dorpe gevra om hulle teen die Pole te verset. Hy is daarna gevange geneem en in die Tsjoedof-klooster aangehou. Toe hy hoor van die nuwe leër van vrywillgers onder Koezma Minin en prins Dmitri Pozjarski, het hy albei geseën. Hy is daarna geslaan en van honger laat omkom.

Sy oorskot is per toeval in 1913 gevind toe herstelwerk aan die Tsjoedof-klooster gedoen is. Hy is toe heilig verklaar. Sy feesdae is 17 Februarie (sy sterfdag) en 12 Mei (die dag van sy heiligverklaring).


</doc>
<doc id="59197" url="https://af.wikipedia.org/wiki?curid=59197" title="Patriarg Joasaf I van Moskou">
Patriarg Joasaf I van Moskou

Joasaf I (Russies: Иоасаф I; ? – 28 November 1640) was van 1634 tot 1640 die vierde Russies-Ortodokse patriarg van Moskou en die hele Rusland.

Joasaf het sy geloftes as monnik in die Solowjetski-klooster geneem. In Januarie 1627 het hy aartsbiskop van Pskof en Welikije Loeki geword. Toe patriarg Filaret in 1634 sterf, is hy as sy opvolger aangestel.

Hy het gehelp om drukwerk in Moskou te laat herleef en het self verskeie boeke geskryf. Hy is in die Moskouse Kremlin begrawe.


</doc>
<doc id="59198" url="https://af.wikipedia.org/wiki?curid=59198" title="Patriarg Josef van Moskou">
Patriarg Josef van Moskou

Josef (Russies: Иосиф; ? - 15 April 1652) was die sesde Russies-Ortodokse patriarg van Moskou en die hele Rusland.

Daar is min bekend oor sy vroeë lewe. Voor sy verkiesing was hy verbonde aan die Simonof-klooster in Moskou. Nadat hy in Maart 1642 patriarg geword het, het hy ’n taamlik konserwatiewe beleid gevolg. 



</doc>
<doc id="59199" url="https://af.wikipedia.org/wiki?curid=59199" title="Patriarg Pitirim van Moskou">
Patriarg Pitirim van Moskou

Pitirim van Kroetitsi (Russies: Питирим Крутицкий; ? - April 1673) was die agtste Russies-Ortodokse patriarg van Moskou en die hele Rusland.

Hy was van 1664 tot 1672 aartsbiskop van Weliki Nowgorod. Terwyl Nikon patriarg was, was Pitirim die aartsbiskop van Kroetitsi. Toe Nikon sy amp vrywillig verlaat, het Pitirim in sy plek waargeneem. Hy het soos ’n volwaardige patriarg opgetree sonder om Nikon te raadpleeg. 

Toe Nikon se saak voor ’n kerklike raad dien, was Pitirim een van sy grootste teenstanders en beskuldigers, dalk in die hoop dat hy die amp kan oorneem. Hy het egter nie geslaag nie, want die raad het Joasaf II bo hom gekies. Eers ná laasgenoemde se dood in 1672 het Pitirim patriarg geword tot met sy dood ’n jaar later.


</doc>
<doc id="59200" url="https://af.wikipedia.org/wiki?curid=59200" title="Patriarg Joasaf II van Moskou">
Patriarg Joasaf II van Moskou

Joasaf II (Russies: Иоасаф II; ? – 1672) was van 1667 tot met sy dood vyf jaar later die sewende Russies-Ortodokse patriarg van Moskou en die hele Rusland.

Joasaf was van 1654 tot 1656 verbonde aan die Rozjdestwenski-klooster in Wladimir en daarna aan die Drie-eenheid-klooster van Sint Sergei buite Moskou. In 1666 was hy deel van die kerklike raad wat patriarg Nikon verhoor en afgedank het, hoewel hulle ook sy hervormings goedgekeur het wat tot die skeuring in die Russies-Ortodokse Kerk en die ontstaan van die Ougelowiges gelei het.

Joasaf is op 10 Februarie 1667 verkies tot patriarg. Hy is op 11 Februarie 1672 dood en is in die Moskouse Kremlin begrawe.



</doc>
<doc id="59201" url="https://af.wikipedia.org/wiki?curid=59201" title="Patriarg Joachim van Moskou">
Patriarg Joachim van Moskou

Joachim (Russies: Иоаким, Ioakim; 1620 – 17 Maart 1690) was die negende Russies-Ortodokse patriarg van Moskou en die hele Rusland. Hy was ’n teenstander van die skeuring in die Russies-Ortodokse Kerk en ’n stigter van die Slawies-Grieks-Latynse Akademie.

Hy is gebore as Iwan Petrowitsj Sawelof (Иван Петрович Савелов) en was van adellike afkoms. Nadat sy gesin in 1654 in ’n epidemie dood is, het hy ’n monnik geword. 

In 1664 het Joachim die ab van die Tsjoedof-klooster in die Moskouse Kremlin geword en in 1672 aartsbiskop van Weliki Nowgorod. Hy is op 26 Julie 1674 tot patriarg verkies ná die dood van patriarg Pitirim. Hoewel Joachim deelgeneem het aan die afsetting van patriarg Nikon, het hy Nikon se beleidsrigtings jeens die Ougelowiges voortgesit.



</doc>
<doc id="59203" url="https://af.wikipedia.org/wiki?curid=59203" title="Patriarg Adriaan van Moskou">
Patriarg Adriaan van Moskou

Adriaan (Russies: Адриан, gebore Andrei, Андрей; 2 Oktober 1627 - 16 Oktober 1700) was die tiende Russies-Ortodokse patriarg van Moskou en die hele Rusland, die laaste een voor die Russiese Rewolusie van 1917. 

Adriaan het die aandag getrek van patriarg Joachim toe hy nog die ab van die Tsjoedof-klooster was. In 1686 het Joachim hom aangestel as aartsbiskop van Kazan en Swijazjsk. Op 24 Augustus 1690 is Adriaan gekies om Joachim te vervang. Hy was ’n streng aanhanger van tradisionele norme en het Pieter die Grote se hervormings, soos die verpligte skeer van baarde, teengestaan. Hul verhouding was gespanne, maar tog moes hy van Pieter se kritiek aanvaar oor tekortkominge in die Kerk.

Ná Adriaan se dood in 1700 het die tsaar ’n verbod geplaas op die verkiesing van ’n opvolger. Stefan Jaworski het waargeneem as locum tenens (tussentydse plaasvervanger) totdat die tsaar die patriargaat in 1721 afgeskaf en vervang het met die Heiligste Regerende Sinode met ’n aartsbiskop aan die hoof. Die patriargaat is eers weer in 1917 herstel.


</doc>
<doc id="59204" url="https://af.wikipedia.org/wiki?curid=59204" title="Arm">
Arm

Arm kan na een van die volgende verwys:



</doc>
<doc id="59205" url="https://af.wikipedia.org/wiki?curid=59205" title="Stefan Jaworski">
Stefan Jaworski

Stefan Jaworski (Russies: Стефа́н Яво́рский; 1658–1722) was ’n kerklike en staatsman in die Russiese Keiserryk en die eerste president van die Heiligste Regerende Sinode.

Hy is in Jaworif naby Lwif (voorheen Lwof) in die Oekraïne gebore en was, nadat hy ’n monnik geword het, ’n prediker en professor aan die Kiëfse Aakademie. Hy het die aandag getrek van Pieter die Grote en is in 1700 die aartsbiskop van Rjazan gemaak.

In 1700, met die dood van Adriaan, die laaste patriarg van Moskou voor die Russiese Rewolusie van 1917, is Jaworski aangestel as locum tenens (tussentydse plaasvervanger). Ondanks gereelde botsings met Pieter het Jaworski in 1721 die eerste president van die Heiligste Regerende Sinode geword waarmee Pieter die patriargaat vervang het.


</doc>
<doc id="59207" url="https://af.wikipedia.org/wiki?curid=59207" title="HMS Belfast">
HMS Belfast

Die HMS "Belfast" is 'n ligte kruiser wat op 17 Maart 1938 te water gelaat is deur die Britse Vloot. 

Hy is gebou in Belfast, Noord-Ierland deur "Harland and Wolff". Die kiel is gelê op 10 Desember 1936 en hy is in diens gestel op 5 Augustus 1939. 'n Paar maande nadat dit in diens geneem is, het die skip 'n seemyn getref in die "Firth of Forth", Skotland. Hy is ernstig beskadig deur die magnetiese myn en herstelwerk het tot November 1942 geduur voor hy weer aan operasies kon deelneem. Hy is ook toegerus met die nuutste radartegnologie. Daarna het hy gehelp om die konvooie na Rusland te beskerm en het 'n sleutelrol gespeel in die Slag van Noord-Kaap waar die "Scharnhorst" gekelder is. Die "Belfast" het ook deelgeneem aan die D-dag landings in Junie 1944 te Normandië. Hy het ook deelgeneem aan die Koreaanse Oorlog. 

Tussen 1956 en 1959 het hy moderniserings ondergaan en was hierna die vlagskip in die Verre Ooste. In 1963 is hy uit diens onttrek en in reserwe geplaas.

Sedert 1967 het die Britse "Imperial War Museum" met pogings begin om die skip te red nadat daar beoog is om hom op te breek vir skrootmetaal. Vroeg in 1971 is die "HMS Belfast Trust" gevorm en in September van daardie jaar is hy na sy ankerplek in die Teemsrivier gesleep as 'n drywende museum onder beheer van die "Imperial War Museum".

Hy het 10 553 ton water verplaas en was toegerus met:

Hy is aangedryf deur twee Parsons-turbines (80 000 skeepsperdekrag) wat hom teen 32 knope kon aandryf. Sy bemanning was 750 man groot. Hy is 613 voet, 6 duim lank, 66 voet breed en het 'n diepgang van 17 voet, 3 duim.



</doc>
<doc id="59211" url="https://af.wikipedia.org/wiki?curid=59211" title="Wittenberg">
Wittenberg

Wittenberg, sedert 1938 amptelik Lutherstadt Wittenberg, is die administratiewe setel van die gelyknamige distrik in die oostelike deel van die Duitse deelstaat Sakse-Anhalt. Wittenberg is aan die Elberivier geleë tussen Dessau-Roßlau in die weste, die Fläming in die noorde, die Dübener Heide in die suide en die Elbe-Elster-streek in die ooste, rofweg 100 kilometer suid-wes van Berlyn en sowat 70 kilometer noord-oos van Leipzig.

Wittenberg het in die 16de eeu danksy sy politieke en kultuurhistoriese invloed en sy kunslewe 'n belangrike rol in die geskiedenis van Duitsland gespeel. 'n Aantal beduidende geboue, wat met die Protestantse Hervorming in die 16de eeu en die kerkhervormers Martin Luther en Philipp Melanchthon asook die kunstenaar Lucas Cranach vereenselwig word, is in die ou stad van Wittenberg geleë en lok besoekers van dwarsoor die wêreld. Die Lutherhuis, die Melanchthonhuis, die stads- en slotkerk maak as Luthermonumente sedert 1996 deel uit van die Unesco-wêrelderfenis. 

Wittenberg was die hoofstad van die historiese Kurkreis-streek en die administratiewe setel van die hertoë en keurvorste van Sakse-Wittenberg. Met die nywerheidsomwenteling het Wittenberg tot 'n sentrum van die chemiese bedryf en 'n spoorwegknooppunt langs die treinroetes tussen Berlyn en Leipzig en tussen Maagdenburg en Dresden ontwikkel. 



</doc>
<doc id="59213" url="https://af.wikipedia.org/wiki?curid=59213" title="Salto (gimnastiek)">
Salto (gimnastiek)

'n Salto is 'n sprong wat deur 'n volledige 360° koprol in die lug gevolg word. Dit kan vorentoe of agtertoe plaasvind en kan ook skroefbewegings insluit.


</doc>
<doc id="59215" url="https://af.wikipedia.org/wiki?curid=59215" title="Prignitz">
Prignitz

Prignitz, vroeër ook "Priegnitz" (ou spelwyse) of "Vormark" genoem, is 'n historiese landskap in die noord-weste van die Duitse deelstaat Brandenburg. Klein dele van die gewes maak tans in administratiewe opsig deel uit van Mecklenburg-Voorpommere (naby Ludwigslust/Parchim) en Sakse-Anhalt (naby Havelberg), maar die oorgrote deel van Prignitz is in die gelyknamige Brandenburgse distrik en in die distrik Ostprignitz-Ruppin geleë.

Prignitz, wat tussen die riviere Löcknitz in die weste, Dosse in die ooste en Elbe en Havel in die suide geleë is, bevat veral landbougebiede wat oor saggies golwende vlaktes strek, asook bosgebiede en heideveld.

Die leemgrond in Noordwes-Prignitz word hoofsaaklik vir landboudoeleindes gebruik, terwyl uitgestrekte dennebosse op die sanderige grond in die suidooste groei. Naas landbou vorm voedselverwerking, die hout- en die boumateriaalbedryf die ekonomiese basis van die streek. Die grootste stedelike nedersettings is Wittenberge, Perleberg, Pritzwalk, Wittstock en Kyritz. In sommige dorpe op die platteland word nog Nederduits as omgangstaal gebesig.

Sedert die politieke omwenteling van 1989 en die Duitse hereniging in 1990 het Prignitz se bevolking as gevolg van binnelandse migrasie na groter stede en laer geboortesyfers bestendig afgeneem. Dié demografiese tendens, wat van Prignitz een van die ylste bevolkte gebiede in Duitsland gemaak het, sal na verwagting ook in die volgende dekades voortgesit word.

Sogenaamde "Wüstungen" of verlate dorpe is reeds sedert die hoë middeleeue 'n kenmerk van Prignitz se landskapsbeeld. Nadat die eerste plase en nedersettings tydens 'n vroeë kolonisasiefase in die 12de en 13de eeu ontstaan het, is veral in die loop van die 14de en 15de eeu meer as twee vyfdes van alle nedersettings wat in die hoë middeleeue bestaan het of nuut aangelê is, deur hul bewoners verlaat. Naas politieke onluste was ontoereikende oeste die hoofrede vir dié fenomeen.

Die oudste historiese verwysing na die landskapsnaam Prignitz kom in 'n oorkonde van die valse Woldemar voor wat uit 1349 dateer.

Vanaf die laat 14de tot in die 16de eeu het die pelgrimsroete tussen Berlyn en Wilsnack deur Prignitz geloop. Sy eindpunt was die sogenaamde Wonderbloedkerk te Wilsnack waar die priester drie bloedbevlekte hosties ontdek het nadat die stad in 1383 deur roofridders gebrandskat is. Hierdie gebeurtenis, wat as wonder beskou is, het groot skare pelgrims na die kerk gelok.

Die groot aantal middeleeuse kerkgeboue en stadskerne getuig net soos die kastele, wat bewaar gebly het, van Prignitz se lang geskiedenis. Byna alle stads- en dorpskerke dateer uit die vroeë kolonisasietydperk in die 12de en 13de eeu. Opvallend is die hoë digtheid van parogieë - so het byna elke dorpie oor sy eie kerk en priester beskik. Van Prignitz se huidige 220 dorpskerke is 120 reeds in die middeleeue opgerig.

Ná die Reformasie is in visitasieberigte 120 moeder- en 80 filiaalkerke gelys. In die huidige distrik Prignitz is daar 170 Evangelies-Lutherse dorpskerke asook sewe Evangelies-Lutherse en vier Rooms-Katolieke stadskerke.

In landelike gebiede is eers in die 13de en 14de eeu met die oprigting van veldsteenkerke begin. Oorspronklik is alle kerke van hout gebou. Kenmerkend vir die streek is die oorheersende veldsteenkerkgeboue in saalvorm wat tot omstreeks 1500 gebou is. Eersterangse argitektoniese monumente sluit die voormalige bedevaartskerk in Wilsnack en die klooster Heiligengrabe in wat in 1287 gestig is. Daarnaas het meer as 70 kastele en herehuise bewaar gebly.


</doc>
<doc id="59218" url="https://af.wikipedia.org/wiki?curid=59218" title="Prignitz (distrik)">
Prignitz (distrik)

Prignitz (amptelik: "Landkreis Prignitz") is 'n administratiewe distrik in die uiterste noorde van die Duitse deelstaat Brandenburg wat na die gelyknamige historiese landskap vernoem is.


</doc>
<doc id="59219" url="https://af.wikipedia.org/wiki?curid=59219" title="Alf Richards">
Alf Richards

Alf Richards (14 Desember 1867 – 9 Januarie 1904) was 'n Springbokrubyspeler en Suid-Afrika se derde Springbokkaptein.



</doc>
<doc id="59220" url="https://af.wikipedia.org/wiki?curid=59220" title="Barry Heatlie">
Barry Heatlie

Barry “Fairy” Heatlie (*25 April 1872 – †19 Augustus 1951) was ’n Springbokrubyspeler en Suid-Afrika se vyfde Springbokkaptein. Hy het ook vir Argentinië se nasionale rugbyspan uitgedraf.

In 2009 is hy in die Wêreldrugby Heldesaal vereer vir sy bydrae tot die vroeë ontwikkeling van rugby in Suid-Afrika. Die Springbokke se beroemde groen trui word onder andere aan hom toegeskryf. Gedurende sy tyd in Argentinië het Heatlie as kaptein vir sy klubspan Gimnasia Y Esgrima teen die Gaselle gespeel in ’n wedstryd wat die Gaselle met 11-5 gewen het.



</doc>
<doc id="59221" url="https://af.wikipedia.org/wiki?curid=59221" title="Japie Krige">
Japie Krige

Japie Krige (*5 Julie 1879 – †14 Januarie 1961) was ’n Springbokrubyspeler en was die vader van Uys Krige, ’n Suid-Afrikaanse skrywer, digter, dramaturg, vertaler, rugbyspeler en oorlogskorrespondent. Japie se eggenote was Sannie Uys.



</doc>
<doc id="59222" url="https://af.wikipedia.org/wiki?curid=59222" title="Billy Millar">
Billy Millar

Billy Millar (6 November 1883 – 18 Maart 1949) was 'n Springbokrubyspeler en Suid-Afrika se elfde Springbokkaptein.



</doc>
<doc id="59223" url="https://af.wikipedia.org/wiki?curid=59223" title="Benjamin Ashworth Ramsbottom">
Benjamin Ashworth Ramsbottom

Benjamin Ashworth (Ben) Ramsbottom (Haslingden, 18 April 1929) is 'n predikant en voorman van die Strict Baptists in Engeland, sedert 1967 in die gemeente van Luton in Londen.



</doc>
<doc id="59225" url="https://af.wikipedia.org/wiki?curid=59225" title="Bennie Osler">
Bennie Osler

Bennie Osler (23 November 1901 - 23 April 1960) was 'n Springbokrubyspeler en Suid-Afrika se sewentiende Springbokkaptein.



</doc>
<doc id="59227" url="https://af.wikipedia.org/wiki?curid=59227" title="Koedoe">
Koedoe

Die koedoe ("Tragelaphus strepsiceros", Engels: "Greater Kudu") is 'n wildsbok wat in Suider-Afrika voorkom. Die bul weeg tot 270 kg en die koei tot 210 kg. Die soogdier se kleur is vaalgrys tot vaalbruin, met 'n aantal vertikale wit strepe langs die sye. Die bul het horings wat tot 120 cm lank kan word terwyl die koeie nie horings het nie. Tussen die oë is 'n wit chevronmerk.

Die dier kom voor in tipiese ruig bosveldgebiede veral naby of op koppies. Hy het 'n besonderse vermoë om stilletjies tussen plante en ruigtes te "verdwyn" vanweë sy geruislose bewegings terwyl hy wei. Maar as hy deur 'n roofdier of motor gejaag word, kan hy eensklaps oor 'n heining van byna 4 meter spring. Die bok se lewensduur is sowat 14 jaar en sy vyande is die gevlekte hiëna, jagluiperd, luiperd, leeu en wildehond.

Koedoes is van die bekendste antilope, enersyds omdat hulle gewilde jagwild is en andersyds omdat hul statige houding en besondere springvermoë die verbeelding van diereliefhebbers aangryp. Koedoes word in twee spesies ingedeel, naamlik die gewone koedoe ("Tragelaphus strepsiceros"), wat van Suider-Afrika tot in Noordoos-Afrika voorkom, en die minder bekende kleiner koedoe ("Tragelaphus imberbis"), wat net in Noordoos-Afrika aangetref word.

Koedoes is groot, maar slanke en elegante antilope. Die twee spesies verskil hoofsaaklik ten opsigte van grootte en kleur. Die gewone koedoe is die grootste spesie. Die bul het 'n skouerhoogte van sowat 1,30 m en weeg sowat 300 kg, terwyl die koedoekoei effens kleiner en ligter is. 

Die algemene kleur is grysbruin (donkergrys in die geval van ouer bulle), met wit dwarsstrepe oor die rug en 'n wit vlek op die voorkop. Die bulle sowel as die koeie het kort maanhare, terwyl die bul ook 'n langerige baard al langs die keel het. Die sterte is betreklik kort en donker bo en wit onder. Koedoes het opvallende groot ore wat pienkerig vertoon aan die binnekant. 

Die kleiner koedoe bereik net 'n skouerhoogte van sowat 1 m. Hy is gryser as die gewone koedoe en het meer dwarsstrepe op sy lyf. Die koedoebul het geen keelbaard nie, maar albei geslagte het twee helder wit vlekke aan die keel. Net koedoebulle het horings. Dit is glad en spiraalvormig en word by die gewone koedoe sowat 1,5 m lank. By die kleiner koedoe is die horings aansienlik korter.

Die gewone koedoe kom wydverspreid van Suid-Afrika, Namibië, Angola en Botswana noordooswaarts tot in Somalië en Tsjad voor, terwyl die kleiner koedoe tot Tanzanië, die Soedan, Ethiopië en Somalië beperk is. 

Die natuurlike habitat bestaan uit beboste en soms bergagtige gebiede naby water. Koedoes is sku diere wat gedurende die warm tye van die dag onder bome skuil en slegs soggens vroeg of in die laat namiddag wei. Hulle vreet hoofsaaklik lote en die blare van 'n verskeidenheid bome, insluitend sommige wat oor die algemeen as giftig beskou word. Hulle moet gereeld water suip en in die somer sal hulle selfs twee keer per dag water opsoek. 

In die droë dele van Namibië bekom hulle vloeistof deur tsammas te vreet. Die gewone koedoe vorm kleiner troppe of familiegroepe van 4 tot 5 diere, maar tydens droogtes is die troppe groter. Sommige bulle is ook alleenlopers. Die kleiner koedoe word meestal in pare aangetref, maar vorm ook soms troppe. Gedurende die bronstyd jaag die bulle die koeie voortdurend. 

Die draagtyd duur 7 tot 8 maande en een kalf word gedurende die somer gebore. Hoewel koedoebulle tydens die paartyd tot die dood toe om toegang tot 'n koei sal veg, is hulle geen goeie vegters wanneer hulle hul teen roofdiere moet beskerm nie en hardloop dus eerder weg. Wanneer 'n koedoe skrikgemaak word, spring hy met 'n blafgeluid op en slaan met groot spronge op die vlug. Koedoes kan besonder goed spring.

'n Gewone koedoe kan met gemak oor 'n hindernis van hoog spring, terwyl 'n sprong van 9,2 m ver van 'n kleiner koedoe gemeet is. Vanweë hul smaaklike vleis en die indrukwekkende horings van die bulle is koedoes baie gewild by jagters.




</doc>
<doc id="59228" url="https://af.wikipedia.org/wiki?curid=59228" title="Koning Willem II-stadion">
Koning Willem II-stadion

Die Koning Willem II-stadion is aan die Goirleseweg in Tilburg, Nederland geleë. Dit is die tuisveld van die sokkerklub Willem II. Die stadion kan 14 750 toeskouers hanteer. Op 30 Januarie 2009 is 'Koning' by die naam van die stadion gevoeg, as verwysing na Koning Willem II van Nederland.

Die stadion het 'n A-B-C-D-E-F-G-H vak en 'n ere tribune noord en suid.


</doc>
<doc id="59229" url="https://af.wikipedia.org/wiki?curid=59229" title="Waterkoedoe">
Waterkoedoe

Die waterkoedoe ("Tragelaphus spekei") (Engels: "Sitatunga") is 'n wildsbok wat in Suider-Afrika voorkom; in die noorde van Botswana, die Caprivistrook en die suide van Angola. Die bul weeg tot 114 kg en die koei tot 55 kg. Dit is 'n baie sku bok van middelslaggrootte. Dit het langerige hare en 'n wit chevronmerk tussen die oë. Die bulle is donkergrysbruin en die koeie geelbruin tot kastaiingkleurig. Daar is wit kolle op die sye en boude. Die koeie het nie horings nie. Hulle kom veral voor in oorstroomde gebiede soos die Okavangodelta. Hulle kan goed swem en hul natuurlike vyande is leeus en krokodille.




</doc>
<doc id="59232" url="https://af.wikipedia.org/wiki?curid=59232" title="Pelagius">
Pelagius

Pelagius was 'n Britse (Ierse) monnik wat om en by die jaar 400 in Rome aankom. Hy leer die volgende:

Augustinus het Pelagius direk teengestaan.


</doc>
<doc id="59233" url="https://af.wikipedia.org/wiki?curid=59233" title="Augustinus van Hippo">
Augustinus van Hippo

Sint Augustinus van Hippo (354-430) was 'n Christelike leier, filosoof en skrywer uit Noord-Afrika. Sy outobiografiese boek, "Die belydenisse van st. Augustinus", en 'n latere werk, "Die stad van God", het 'n belangrike invloed op die verdieping van die Christelike geloof gehad.

Sy standpunte:

Hy het Pelagius direk teengestaan.

Voor sy bekering tot die Christendom was Augustinus van Hippo 'n aanhanger van Manigeïsme.


</doc>
<doc id="59238" url="https://af.wikipedia.org/wiki?curid=59238" title="Katharina von Bora">
Katharina von Bora

Katharina von Bora (* 29 Januarie 1499 op die landgoed Lippendorf suid van Leipzig, Duitsland; † 20 Desember 1552 in Torgau), genoem Die Lutherin, was die eggenote van die Duitse kerkhervormer Martin Luther (1483–1546) en een van sy belangrikste raadgewers.

Katharina von Bora is in 'n verarmde adellike familie gebore en het op die ouderdom van tien tot die klooster Nimbschen toegetree. Onder die invloed van die Protestantse Hervorming het sy saam met ander nonne na Wittenberg gevlug. In 1525 het sy met Martin Luther in die huwelik getree. Vir die egpaar is ses kinders gebore van wie vier tot volwassenheid bly lewe het.

Tydens haar vlug voor die pes is Katharina von Bora, na wie dikwels as die "bekendste predikantsvrou ter wêreld" verwys word, in 1552 in Torgau oorlede.


</doc>
<doc id="59239" url="https://af.wikipedia.org/wiki?curid=59239" title="Rooilechwe">
Rooilechwe

Die rooilechwe ("Kobus lechwe") is 'n wildsbok wat in die noorde van Botswana en die Caprivistrook voorkom. Die bok staan ook bekend as 'n basterwaterbok of lechwe.

Lechwes is middelslagbokke met 'n kenmerkende bou omdat die skouers laer as die kruis is. Die lyf loop dus skuins af na voor. Die bok is helder rooibruin en word al hoe ligter na onder terwyl die pens, keel en binnekante van die bene wit is. Teen die voorbene is kenmerkende donker strepe. Die hoewe is aangepas vir die nat omgewing; hulle is lank en gesprei.

Die bulle weeg tot 130 kg en die horinglengte is gemiddeld 70 cm, met 'n rekord van 88,9 cm. Die koeie weeg tot 97 kg en het nie horings nie. Die koeie se dratyd is 7 tot 8 maande met een lammetjie wat jaarliks gebore word.

Die boksoort is kuddediere met troppe wat tussen 15 tot 30 diere groot is. Die bul is territoritaal tydens paartyd. Die bokke kan nie vinnig beweeg op droë grond nie en as gevaar dreig vlug hulle eerder die water in. Hulle natuurlike vyande is die jagluiperd en leeu.




</doc>
<doc id="59241" url="https://af.wikipedia.org/wiki?curid=59241" title="Poekoe">
Poekoe

Die poekoe ("Kobus vardonii") is 'n wildsbok wat in die noorde van Botswana voorkom. Dit is 'n middelslagbok met 'n horisontale rug. In Engels staan dit bekend as "Puku".

Die bok is feitlik oor sy hele lyf goudbruin en die pens is wit. Die voorkop is donkerder as die lyf. Dele bokant die oë en om die mond is wit. Agter die ore is 'n breë donkerbruin rand. Die horings lyk amper soos dié van 'n rooilechwe, maar is korter en meer regop.

Die ramme weeg tot 91 kg en die horings word gemiddeld 45 cm lank; die rekord is 56,2 cm. Die ooie weeg tot 80 kg en het nie horings nie. Een lammetjie word jaarliks gebore na 'n dratyd van 8 maande; die spitstyd is tussen Mei en September.

Die bok is 'n kuddedier met troppe van 6 tot 28 diere. Die troppe bestaan uit ooie en jong diere. Die ramme is territoriaal en loop alleen. Hulle maak in die paartyd 'n paar ooie bymekaar. Die bokke kom voor in grasvlaktes tussen die vloedvlaktes en omliggende boomveld. Hulle vreet hoofsaaklik gras en hulle natuurlike vyande is die jagluiperd, luiperd, leeu en wildehond.




</doc>
<doc id="59243" url="https://af.wikipedia.org/wiki?curid=59243" title="Damara-dik-dik">
Damara-dik-dik

Die damara-dik-dik ("Madoqua kirkii") is 'n klein wildsbok wat hoofsaaklik in Sentraal- en Noordwes-Namibië voorkom. Dit staan ook bekend as 'n dik-dik of bloubokkie.

Die rug en boude is gewoonlik 'n fyn gespikkelde grysbruin terwyl die nek, blaaie en sye bruiner is. Die bors en pens is vuilwit en die gedeelte om die oë wit. Die horinkies is kort en regop. Op die voorkop, tussen die horinkies, is 'n kuif. Die bokkie het 'n eienaardige lang neus; die bolip steek oor die onderlip.

Die ramme weeg gewoonlik 5,5 kg en het horings van 8 cm lank. Die rekord is 10,48 cm.

Die ooie het nie horings nie en weeg sowat 4,3 kg. Een lammetjie word tussen Desember en April na 'n dratyd van 6 maande gebore.

Hulle natuurlike vyande is luiperds, leeus en rooikatte. Hulle kom voor in tipiese ruie bosveldgebiede met baie struike en min gras. Hulle is onafhanklik van water en kry hul vog uit plante. Die bokkies loop gewoonlik alleen.




</doc>
<doc id="59246" url="https://af.wikipedia.org/wiki?curid=59246" title="Uitkoms">
Uitkoms

Uitkoms is 'n nedersetting in die Vrystaat, Suid-Afrika en is een van die dorp Rouxville se "townships". Tydens die apartheidera was Uitkoms waar Rouxville se kleurlinge gewoon het. Volgens die 2011-sensus het Uitkoms 'n bevolking van 576 gehad, waarvan net 167 (29%) kleurlinge was.



</doc>
<doc id="59247" url="https://af.wikipedia.org/wiki?curid=59247" title="Matlakeng">
Matlakeng

Matlakeng is 'n nedersetting in die Suid-Vrystaat, Suid-Afrika. Matlakeng is 'n deel van die dorp Zastron wat 99.4% deur swartmense bewoon word. Volgens die 2011-sensus het Matlakeng 'n bevolking van 13 714 gehad.


</doc>
<doc id="59248" url="https://af.wikipedia.org/wiki?curid=59248" title="Basildon">
Basildon

Basildon is 'n dorp in die Engelse graafskap Essex met sowat 170 duisend inwoners.


</doc>
<doc id="59249" url="https://af.wikipedia.org/wiki?curid=59249" title="Harlow">
Harlow

Harlow is dorp in suidoostelike Engeland, in die graafskap Essex met sowat 79 duisend inwoners en 'n oppervlakte van 30,5 km².

Volgens die 2001-sensus is 14,7% van die bevolking ouer as 65 jaar. Die werkloosheid het op 3,4% gestaan.



</doc>
<doc id="59250" url="https://af.wikipedia.org/wiki?curid=59250" title="Rheinsberg">
Rheinsberg

Rheinsberg is 'n stad in die administratiewe distrik Ostprignitz-Ruppin van die Duitse deelstaat Brandenburg. Die stad, wat aan die Rhinrivier geleë is, is volgens sy oppervlakte een van die grootstes in Duitsland.

Rheinsberg het danksy twee literêre werke bekendheid verwerf: Kurt Tucholsky se "Rheinsberg: Ein Bilderbuch für Verliebte" en die verwysing in Theodor Fontane se "Wanderungen durch die Mark Brandenburg".

Rheinsberg, wat oorspronklik as "Rynburg" bekend gestaan het, was in die vroeë 13de eeu 'n waterkasteel naby die grens tussen die destydse streek Land Ruppin en Mecklenburg. Die oudste historiese dokument aangaande Rheinsberg verwys na die plaaslike Sint Laurentius-parogiekerk. Hierdie kerk is net soos die res van die stad vanaf 1740 volgens planne van die bekende Brandenburgse argitek Georg Wenzeslaus von Knobelsdorff (1699-1753) herbou.

Die kasteel van Rheinsberg met sy tuin word as dié argitek se vroegste meesterwerk beskou. Hier het die latere Pruisiese koning Frederik die Grote as kroonprins in aanraking met die filosofiese strominge van die Verligting gekom, sy briefwisseling met die Franse wysgeer Voltaire begin en saam met geestesverwantes konserte gegee. Die kasteel se spieëlsaal word steeds vir konserte gebruik.

Rheinsberg is in die Rheinsbergse Meregebied te midde van talle groot en klein mere en in 'n afwisselende heuwelagtige boslandskap geleë. Dit word in die suide deur die Ruppiner Schweiz begrens, 'n boslandskap wat deel uitmaak van die Natuurpark Stechlin-Ruppiner Land. In die weste strek dit tot by die Kyritz-Ruppiner Heide wat vroeër deur Sowjet-magte as militêre oefenterrein gebruik is. 

In klimatiese opsig verskil die gebied vanweë sy reliëf en die talle mere duidelik van sy omgewing. Groot hoeveelhede koue lug beweeg na die laer geleë dele sodat hier laer temperature aangeteken word. Dikwels daal die kwik nog laat in die lente en vroeg in die najaar benede vriespunt. Die gemiddelde jaarlikse reënval is met 563 mm relatief hoog. Die klimaat van Rheinsberg word dan ook deur hoë lugvogtigheid en relatief lae gemiddelde somertemperatue gekenmerk.


</doc>
