<doc id="59254" url="https://af.wikipedia.org/wiki?curid=59254" title="D.F. du Toit">
D.F. du Toit

Daniël Francois du Toit (1846–1923), of Oom Lokomotief soos hy bekend gestaan het, was 'n taalstryder, joernalis en letterkundige. Hy was vir veertien jaar lank redakteur van "Di Patriot" gewees en was 'n stigterslid van die Genootskap van Regte Afrikaners.

Die sterk groei van "Di Patriot" was grotendeels te danke aan sy oorname as redakteur en die politieke menings wat daarin gelig is. Met die anneksasie van Transvaal (12 April 1877) en gedurende die Eerste Vryheidsoorlog (1880–1881) het die koerant byvoorbeeld sterk ondersteuning aan Transvaal gegee.

Hy was die broer van die taalstryder S.J. du Toit.

Daniël Francois du Toit is op 15 Januarie 1846 op die plaas Kleinbos in Daljosafat gebore. Sy ouers is David Petrus du Toit en Helena Elizabeth du Plessis. Hy is die ouer broer van ds. S.J. du Toit en die gesin bestaan uit ses broers en sewe susters. Vyf seuns en vier dogters bereik volwasse ouderdom. Sy vader was ’n regstreekse afstammeling van die stamvader die Hugenoot François du Toit, aan wie die plaas Kleyne Bosch (Kleinbosch) in 1692 uitgegee is. Die goewerneur Simon van der Stel ken die plaas aan François toe ten spyte van die feit dat dit buite die grense van die toenmalige kolonie geleë was, op voorwaarde dat hy ’n duisend gulde betaal en homself teen die aanvalle van die San beskerm. Sy gevegte teen die San lei tot die benaming van Du Toitskloof, omdat dit die kloof was waardeur hy die San agtervolg het. As boerseun help hy sy pa op die wynplaas en begin eers laat leer, wanneer hy en sy broer ’n Goewermentskool in Daljosafat bywoon. Hulle onderwyser hier is die Engelsman Bart Smith, wat ’n foutiewe uitspraak van sy eie taal gehad het en die leerlinge daardeur beïnvloed, sodat Oom Lokomotief later te skaam was om die bietjie Engels wat hy kon bemagtig, te gebruik. Dit gaan beter wanneer hy eerwaarde Roth as onderwyser kry. Uiteindelik spandeer hy slegs sowat drie jaar op skool en is hy in ’n groot mate ’n outodidak.

Op 14 Augustus 1875 is hy een van die agt stigterslede van die Genootskap van Regte Afrikaners. By die publiek is hy bekend as Oom Lokomotief, die naam waaronder hy gereelde rubrieke in "Di Patriot" behartig. Vanaf 1876 dien hy op die redaksie van "Di Patriot" en word dan in 1878 die vaste redakteur van hierdie koerant, ’n taak wat hy tot 1891 vervul. In hierdie hoedanigheid bepaal hy die redaksionele beleid van die blad en is ook ten volle verantwoordelik vir die uitgawe daarvan. Hy is ook medestigter van die drukpers wat sy naam dra, D.F. du Toit & Co, wat "Di Patriot" druk en ook verskeie ander publikasies van die Eerste Afrikaanse Taalbeweging, insluitende "Di geskiedenis van ons land in di taal van ons volk", "Eerste Afrikaanse printjies boeki vir soet kinders" en "Patriot-Woordeboek".

Tydens die 1879 verkiesings van die Wetgewende Vergadering ontvang hy versoeke van beide die Beaufort-Wes as Montagu kiesdistrikte om hom as kandidaat beskikbaar te stel. Sy keuse val op Beaufort-Wes, maar hy word by die stembus verslaan. Met die totstandkoming van die politieke party die Zuid-Afrikaansche Boeren Beschermings Vereniging (ZABBV) onder leiding van J.H. Hofmeyr (Onze Jan) word hy tot die hoofbestuur verkies. Hy is medestigter en in 1882 tree hy vir ’n ruk op as die eerste onderwyser aan die Gedenkskool der Hugenoten in Daljosafat. Hy hou nie vir lank skool nie, want hy kan nie die redakteurskap van "Di Patriot" en die onderwys beide volhou nie.

In 1891 verlaat hy en C.P. Hoogenhout "Di Patriot" wanneer hulle nie met sy broer se politiek kan saamstem nie. Hy verlaat die Paarl in 1892 om hom in die Vrystaat te vestig, waar hy naby Ladybrand woon op Brightside, die plaas van Johannes van Soelen. Die boerdery is nie suksesvol nie en hy begin met ’n plaasskooltjie.

In 1894 verhuis hy na Bloemfontein en tree toe tot die redaksie van "De Express". Tydens die Anglo-Boereoorlog sluit hy by die Boeremagte aan, maar word gevange geneem en na Durban gestuur. Hy word vrygelaat, maar weer gevange geneem en as krygsgevangene na Indië gestuur nadat ’n buurman ’n valse verklaring oor hom aflê. Na die oorlog doen hy vertaalwerk vir "The Friend" en nadat verantwoordelike bestuur aan die Vrystaat toegeken word, is hy vertaler vir die regering. Wanneer die Vrije Christelike School in 1905 in Bloemfontein op ’n stoep van die Gereformeerde Kerk in Bloemfontein gestig word in reaksie teen Lord Milner se verengelsingsbeleid, is hy die eerste hoof. Hierdie skool word later Sentraal Hoërskool. Hy dra by tot die veldtog vir Afrikaans en dien saam met mense soos generaal J.B.M. Hertzog, Dr. O’Kulis en professor A. Francken op die bestuur van die Afrikaanse Taalgenootskap wat op 12 April 1907 gestig word. Hierna word hy bewaarder van die Vrystaatse Argief, ’n betrekking wat hy tot met sy dood beklee.

In 1882 trou hy met Anna Susanna du Plessis en uit die huwelik word een dogter (Anna) gebore, maar sy vrou sterf tydens die bevalling. Hy trou in 1886 met Maria Catharina van Nierop en ses kinders word uit hierdie huwelik gebore, naamlik Daniël Francois, Mimi, Petrus Johann, Margaretha, Anna en Francois Stephanus.

Hy is op Sondag, 22 April 1923 in Bloemfontein oorlede en word in die Kleinbosch familiebegraafplaas in Daljosafat begrawe.

Hoewel hy nooit publiseer nie, laat hy ’n groot aantal Afrikaanse gedigte na en sy prosa, veral sy hoofartikels in "Di Patriot", dra veel gewig. So skryf hy ’n aantal artikels waarin hy Afrikaans as landstaal bevorder en sterk argumente aanvoer waarom Hollands nie weer in Suid-Afrika ten volle herstel kan word nie, terwyl hy die besware teen Engels as landstaal ook formuleer. Hy lewer ook insiggewende kommentaar op aspekte soos die erkenning van Hollands in die parlement (wat hy verkies omdat dit as teenwig teen Engels kan dien tot tyd en wyl Afrikaans sterk genoeg gevestig is), Christelike onderwys in die skole en die erkenning van die Afrikaner in die politiek.

Saam met C.P. Hoogenhout, Arnoldus Pannevis en S.J. du Toit skryf hy die "Afrikaanse volkslied", wat in "Groot verseboek" en verskeie ander versamelbundels opgeneem word, insluitende "Die Afrikaanse poësie in ’n duisend en enkele gedigte", "Afrikaanse verse", "Eerste stemme" en "Afrikaanse letterkunde".

In 1925 plaas die Afrikaanse Studentebond ’n gedenksteen op sy graf.

In 1975 verkies die Bloemfonteinse Taalfeeskomitee hom tot hulle spesiale taalheld en met die eeufeesviering van die Genootskap van Regte Afrikaners bring hulle ook ’n gedenkteken by sy graf aan.






</doc>
<doc id="59256" url="https://af.wikipedia.org/wiki?curid=59256" title="Alliterasie">
Alliterasie

Alliterasie, ook letterrym of stafrym genoem, verwys na die beginklanke van twee of meer beklemtoonde lettergrepe in 'n uitdrukking of vers wat dieselfde klink. Alliterasie word dikwels deur digters gebruik om woorde te laat rym.

Alliterasie word soms verkeerdelik "beginrym" genoem, 'n term wat nie 'n vaste omskrywing in die literatuurwetenskap het nie, maar eerder na voorrym of na die stylfiguur anafoor verwys.

Voorbeelde van allitererende woorde:


Uitdrukking wat van alliterasie gebruik maak:


</doc>
<doc id="59258" url="https://af.wikipedia.org/wiki?curid=59258" title="Ludwig von Mises">
Ludwig von Mises

Ludwig von Mises (* 29 September 1881 – † 10 Oktober 1973) was 'n Oostenryks gebore Amerikaanse ekonoom, geskiedkundige, filosoof, skrywer en klassieke liberaal wat 'n beduidende invloed op die moderne Libertynse beweging en die Oostenrykse Leerskool gehad het.

Mises het vele lesings gelewer en heelwat geskryf oor die onderwerp van klassieke liberalisme en word gesien as een van die vroeëre leiers van die Oostenrykse Leerskool in ekonomiese wetenskap. In sy verhandeling oor ekonomie getiteld, "Human Action", het Mises praxeologie (Die studie van menslike handelinge) bekend gestel as 'n meer algemeen konsepsuele grondslag vir die studie van die menslike wetenskappe en bevind dat ekonomiese wette slegs afgelei kon word deur middel van metodologiese indiwidualisme (studie van sosiale verskynsels aan die hand van die indiwidue se motiverings) en daarmee het hy positivisme en materialisme as 'n grondslag vir sosiale wetenskappe verwerp. Vele van sy werke, insluitende "Human Action", het gewentel rondom twee ekonomiese temas:


Mises se argument was dat geld in aanvraag was as gevolg van die nut daarvan in die aankoop van goedere, en nie vir die eie ontwil daarvan nie en dat enige ongegronde uitbreiding van skuld sakesiklusse tot gevolg het. Sy ander beduidende argument was dat sosialisme noodwendig ekonomies sal misluk vanweë die ekonomiese berekeningsprobleem dat dit onmoontlik sal wees vir 'n sosialistiese regering om die ekonomiese berekeninge te doen om 'n komplekse ekonomie te organiseer. Mises het geredeneer dat daar sonder 'n markekonomie daar geen funksionele prysstelsel kon bestaan nie. Hy het 'n prysstelsel as noodsaaklik beskou vir rasionele, doeltreffende en produktiewe aanwending van kapitaalgoedere. Hy het geredeneer dat waar privaateienaarskap sou ontbreek, daar nie 'n wisselkoers of koste vir kapitaalgoedere kon bestaan nie en daar gevolglik nie 'n geldprys of ruilvoorwaardes kan ontstaan nie. Sonder die geldprys sou die vergelyking van die koste van vervaardiging en inkomste nie kon plaasvind nie en daarom sou die aanwending van kapitaalgoedere in die vervaardiging van gebruikersgoedere nie doeltreffend wees nie. In 'n sosialistiese samelewing word kapitaal nie aangewend vir die mees doeltreffende doeleinde nie maar eerder op grond van die goeddunke of teorieë van 'n sosialistiese beplanner sonder die steun van 'n geldelike prys sein as maatstaf van die winsgewendheid daarvan.

Mises het dus tot die gevolgtrekking gekom dat sosialisme noodwendig sal misluk, aangesien die vraag vir goedere nie sonder pryse vasgestel kan word nie. Daarom sou sosialisme, aldus Mises, noodwendig lei tot die kroniese vermorsing van kapitaalgoedere aangesien die aansporing tot produksie en die behoud van kapitaal min sal wees. Volgens hom sou die monopolisering onder dwang van kapitaalgoedere in 'n disfunksionele staat, met slegs die interpersoonlike waardevastelling (demokratiese produksie) van die gebruikswaardes, lei tot ontoereikende ekonomiese berekening en sou daarom nie geskik wees vir die doeltreffende aanwending van kapitaal nie.



</doc>
<doc id="59260" url="https://af.wikipedia.org/wiki?curid=59260" title="Anafoor (stylfiguur)">
Anafoor (stylfiguur)

'n Anafoor is die herhaling van 'n woord of 'n frase aan die begin van opeenvolgende sinne of sinsnedes.




</doc>
<doc id="59262" url="https://af.wikipedia.org/wiki?curid=59262" title="Voorrym">
Voorrym

Voorrym (ook beginrym of aanvangsrym genoem) is rym aan die begin van versreëls.

Voorrym moet nie met alliterasie verwar word nie.



</doc>
<doc id="59264" url="https://af.wikipedia.org/wiki?curid=59264" title="Eksplorasie (geologie)">
Eksplorasie (geologie)

Eksplorasie in geologie is die proses waardeur erts (kommersieel lewensvatbare konsentrasies van minerale) gemyn word.

In minerale eksplorasie word of na "Groenveld Eksplorasie" (Engels: "Greenfields Exploration") of na "Bruinveld Eksplorasie" (Engels: "Brownfields Exploration") verwys, afhangende van die mate waartoe vorige eksplorasie plaasgevind het:

Groenveld Eksplorasie sinspeel op onverstoorde gras, en verwys na eksplorasie aktiwiteite wat gemik is op die ontdekking van nuwe mineraal afsettings waar 'n maatskappy nog nie mynbou operasies of projekte het nie.

Bruinveld Eksplorasie sinspeel op gras wat al "(verskeie kere)" vertrap is, en verwys na eksplorasie aktiwiteite naby of by bestaande projekte, waar 'n wisselende mate van eksplorasie al vir die spesifieke mineraal plaasgevind het.


</doc>
<doc id="59268" url="https://af.wikipedia.org/wiki?curid=59268" title="Mofulatshepe">
Mofulatshepe

Mofulatshepe is 'n nedersetting in die Vrystaat, Suid-Afrika. Mofulatshepe is aangrensend aan die dorp Smithfield en word 94% deur swartes bewoon. Mofulatshepe het 'n bevolking van 3 584 tydens die 2011-sensus gehad.


</doc>
<doc id="59271" url="https://af.wikipedia.org/wiki?curid=59271" title="Ostprignitz-Ruppin">
Ostprignitz-Ruppin

Ostprignitz-Ruppin (amptelik: "Landkreis Ostprignitz-Ruppin") is 'n administratiewe distrik in die noord-weste van die Duitse deelstaat Brandenburg.


</doc>
<doc id="59316" url="https://af.wikipedia.org/wiki?curid=59316" title="UTC-11:30">
UTC-11:30

UTC−11:30 was vroeër in Amerikaans-Samoa (Oos-Samoa), Samoa (Wes-Samoa) en in Niue in gebruik gewees. Die eilande gebruik tans , en sommige gebruik as somertyd.


</doc>
<doc id="59317" url="https://af.wikipedia.org/wiki?curid=59317" title="UTC-10:30">
UTC-10:30

UTC−10:30 is 'n tydsone wat 10:30 ure vroeër as UTC-tyd is.

Hawaii gebruik vanaf 1900 tot 1947 GMT−10:30 as standaardtyd, waarna horlosies na GMT−10:00 verander is. GMT-10:00 is later na gewysig.

Die lugaanval te Pearl Harbor in 1941 het op 7 Desember om 7:48 v.m. Hawaiiantyd en 8 Desember 3:18 v.m. Japan Standaardtyd () plaasgevind, soos deur skepe van die "Kido Butai" waargeneem. Die UTC-tyd in ISO 8601-notasie was 1941-12-07T18:18+00:00.


</doc>
<doc id="59318" url="https://af.wikipedia.org/wiki?curid=59318" title="Georg Wenzeslaus von Knobelsdorff">
Georg Wenzeslaus von Knobelsdorff

Georg Wenzeslaus von Knobelsdorff (* 17 Februarie 1699 op die landgoed Kuckädel naby Crossen an der Oder; † 16 September 1753 in Berlyn) was aanvanklik soldaat, daarna portret- en landskapskilder, teaterbestuurder, landskapsbeplanner en binnenshuise versierder, maar veral boumeester in diens van koning Frederik II van Pruise.

Sy persoonlike houding tot die kroonprins en latere koning was deur 'n harmoniese en byna vriendskaplike begin gekenmerk, terwyl later spanninge na vore gekom het. Uiteindelik het die twee begin versoen.

Von Knobelsdorff het in slegs sowat twee dekades 'n groot aantal ontwerpe vir kastele, burgerhuise, kolonnades, obeliske, tuine en ander projekte gelewer wat die stadsbeeld van Pruise se twee koninklike stede Berlyn en Potsdam sterk beïnvloed het. Baie van sy werke is later verander of vernietig, maar sommige het bewaar gebly of is gerekonstrueer.


</doc>
<doc id="59322" url="https://af.wikipedia.org/wiki?curid=59322" title="Voltaire">
Voltaire

Voltaire [vɔlˈtɛːʀ] (* 21 November 1694; † 30 Mei 1778 in Parys; eintlik "François Marie Arouet" [fʀɑ̃ˈswa maˈʀi aˈʀwɛ]) was een van die mees gelese en invloedrykste skrywers van die Franse en Europese Verligting. Die 18de eeu word derhalwe in Frankryk ook "Voltaire se eeu" ("le siècle de Voltaire") genoem.

As lirikus, dramatikus en epikus het Voltaire vir die kundige publiek van sy tuisland, as verhaalskrywer en filosoof vir die hele Europese hoër klas van sy tyd geskryf wat, of hulle nou van adellike of burgerlike afkoms was, meestal die Franse taal magtig was.

Baie van sy sowat 750 werke is verskeie kere herdruk en dadelik in ander Europese tale vertaal.

Voltaire, wat oor uitstekende kennis in Engels en Italiaans beskik het, het self enkele tekste in dié twee tale gepubliseer. Hy het 'n groot deel van sy lewe buite Frankryk deurgebring en in Nederland, Engeland, Duitsland en Switserland gebly. Met sy kritiek op die wantoestande van die absolutistiese magstelsel en die feodalisme asook op die Rooms-Katolieke Kerk se monopolie op die lewensbeskouing was hy 'n belangrike wegbereider vir die Franse Rewolusie.

Die wapens, wat hy in die stryd vir sy oortuigings gebruik het, was sy uitgebreide kennis van 'n verskeidenheid velde, sy fantasie, sensitiwiteit en empatie, sy presiese en algemeen toeganklike skryfstyl asook sy sarkasme en ironie.


</doc>
<doc id="59327" url="https://af.wikipedia.org/wiki?curid=59327" title="Dolos">
Dolos

Die dolos is 'n ankervormige betonblok wat gebruik word as seewering om kuste te beskerm. Dit het die vorm van 'n hoofletter H waarvan een arm met 90º gedraai is.

Eric Merrifield, die hawe-ingenieur van Oos-Londen, en Aubrey Kruger, 'n tekenaar, beide spoorwegamptenare, is die ontwerpers van die unieke model. Sy naam is ontleen aan die beentjie in die hakskeengewrig van 'n skaap, bok of bees.

Golfbrekers het voorheen bestaan uit groot betonblokke van 'n wye verskeidenheid vorms en het meesal inmekaar gehaak. Met kwaai storms het hierdie ontwerpe dikwels meegegee omdat hulle die golfkrag bloot gereflekteer en nie versprei het nie. In 1944 is verskeie reghoekige betonblokke van 33 ton by die hawehoof van Oos-Londen deur 'n storm van hul plek verwyder. Hulle is daarop met swaarder blokke vervang. Twintig jaar later was meer as die helfte daarvan reeds nie meer in hulle regte posisies nie.

Verskeie modelle van betonblokke vir kusbeskerming was op daardie tydstip reeds in die wêreld bekend, naamlik die tetrapods in Frankryk, die Stabits in die Verenigde Koninkryk, die Akmons in Nederland en die Tribars in die VSA. 

Merrifield het in 1963 'n blok ontwerp wat 'n maksimum aan gaping en oppervlak bied vir 'n minimum beton gebruik. Dit kon sonder 'n vaste plan in die see opgestapel word en was besonder stabiel. So is die golfkrag in die terugslag nie slegs gereflekteer nie, maar ook maksimaal versprei. Verder het die blokke ook goed aanmekaar vasgehaak en was hulle boonop met 'n gietvorm maklik te vervaardig.

Toetse uitgevoer deur die WNNR op Stellenbosch het bepaal dat die dolos tydens dieselfde golftoestande vyfmaal meer doeltreffend is as sy mededingers teen slegs 20% van sy mededinger se gewig.

Die dolos is 'n unieke Suid-Afrikaanse ontwerp wat wêreldwyd gebruik word. Merrifield het geen patent op die ontwerp geregistreer nie. In 1975 is hy vir sy werk bekroon.



</doc>
<doc id="59329" url="https://af.wikipedia.org/wiki?curid=59329" title="Zamani">
Zamani

Zamani is 'n nedersetting in die Oos-Vrystaat, Suid-Afrika. Tydens die apartheidsera was Zamani waar die dorp Memel se swartes gewoon het. Volgens die 2011-sensus het die nedersetting 'n bevolking van 6 523 gehad.



</doc>
<doc id="59330" url="https://af.wikipedia.org/wiki?curid=59330" title="Zenzeleni">
Zenzeleni

Zenzeleni is 'n nedersetting in die oostelike Vrystaat, Suid-Afrika. Tydens die apartheidera was Zenzeleni waar die dorp Warden se swartes gewoon het. Volgens die 2001-sensus het die nedersetting 'n bevolking van 5720 gehad.



</doc>
<doc id="59331" url="https://af.wikipedia.org/wiki?curid=59331" title="Thembalihle">
Thembalihle

Thembalihle is 'n nedersetting in die oostelike Vrystaat, Suid-Afrika. Tydens die apartheidera was Thembalihle waar die dorp Vrede se swartes gewoon het. Volgens die 2001-sensus het die nedersetting 'n bevolking van 15 952 gehad.



</doc>
<doc id="59332" url="https://af.wikipedia.org/wiki?curid=59332" title="Patrizio Buanne">
Patrizio Buanne

Patrizio (gebore as Patrizio Franco Buanne, 20 September 1978 in Wene, Oostenryk) is 'n Italiaanse bariton, liedjieskrywer en musiekvervaardiger. Sy sake was voorheen behartig deur "Globe Records", 'n afdeling van "Universal Music", maar daar is onlangs 'n nuwe aanbod met "Warner Music Entertainment" beklink.

Patrizio Buanne het in sy kinderjare tussen Napels (sy tuisstad) en Wene (waar sy ouers 'n restaurant besit het) grootgeword. Deur hierdie heen-en-weer pendel het hy 'n vurige liefde vir tale ontwikkel. Maar daar het op 'n vroeë ouderdom ook 'n ander talent na vore begin tree – sy talent om te sing en te vermaak.

Patrizio het Suid-Afrika einde Oktober 2011 vir die sesde keer besoek, met 'n album wat hy spesiaal vir Suid-Afrikaners saamgestel het – die helfte van die liedjies in Afrikaans. Nie alleen was hy die eerste internasionale sanger wat by Huisgenoot-Skouspel opgetree het nie, maar vir homself was dit ook die eerste keer dat hy Afrikaans op die verhoog gesing het.

Volgens Buanne was dit vir hom moeilik om Afrikaans onder die knie te kry:

Hy is ook bevriend met verskillende Afrikaanse sangers, versamel plaaslike wyne en het 'n hoë dunk van Suid-Afrikaners. Sy tweede album, "Forever Begins Tonight" het platinum-status in Suid-Afrika bereik.

Hy is op 16 April 2019 getroud.



</doc>
<doc id="59333" url="https://af.wikipedia.org/wiki?curid=59333" title="Eendag op ’n reëndag">
Eendag op ’n reëndag

Eendag op ’n Reëndag is ’n Afrikaanse rolprent wat in 1975 vrygestel is. Jans Rautenbach was die skrywer en regisseur. Die hoofkarakters is Katinka Heyns en Regardt van den Bergh.

Die rolprent is ’n romantiese drama. Dit het geen ouderdomsperk nie.

En andere.

Susie Botha is smoorverlief op die aantreklike maar stil Paul Rossouw. Op die aand van ’n spesiale afspraak, verdwyn Paul. Susie is verpletter. Sy weet nie dat Paul haar misdadige broer, Gert, ’n klein fortuin skuld nie - wat teen middernag betaal moet word. In ’n desperate poging om geld bymekaar te kry, neem hy deel aan ’n korrupte dobbelspel.

Gert daag by die goor dobbelnus op, ontbloot die eienaar daarvan as ’n skurk en verwurg hom. Die polisie daag op, en Sussie is oortuig daarvan dat Paul vir altyd uit haar lewe is. Op ’n vaal dag, wanneer Susie roomys van haar roomyswa verkoop, sien sy Paul na haar aanloop. Haar prins het haar toe tog kom red.




</doc>
<doc id="59334" url="https://af.wikipedia.org/wiki?curid=59334" title="Jana Cilliers">
Jana Cilliers

Jana Cilliers (1950-) is 'n bekroonde Afrikaanse verhoog-, TV- en rolprentaktrise. As rolprentaktrise is sy bekend vir haar spel in Plekkie in die son (1979) en sy word onthou vir die TV-reekse "Arende" (1992) en "Fees van die ongenooides" (2008).

Cilliers is in 1950 gebore. Haar moeder was die bekende skilder Bettie Cilliers-Barnard. Haar eerste huwelik was met die bekende akteur, rolprentregisseur en draaiboekskrywer Regardt van den Bergh in die tagtigerjare. Twee dogters, Lika en Leán, is uit die huwelik gebore. Sy is later met die akteur Bill Flynn getroud, wat in 2007 oorlede is.

Sy het nagraads aan die Royal Academy of Dramatic Art (RADA) in Londen gestudeer en is ewe tuis in Afrikaans en Engels. Reza de Wet het spesiaal vir haar die rol van Yelana geskryf. Onder regie van Mario Schiess en ná hom Mark Graham, het sy twee keer Esther Vilar se "Pous Johanna II" gespeel. Sy is ook dikwels in produksies van Marthinus Basson te sien, onder andere as Ariël in Shakespeare se "Die storm" (verwerk deur Tjaart Potgieter).

Enkele van die rolprente en TV-reekse waarin sy verskyn het:


</doc>
<doc id="59335" url="https://af.wikipedia.org/wiki?curid=59335" title="Vincent Clerc">
Vincent Clerc

Vincent Clerc (gebore 7 Mei 1981 in Échirolles) is 'n voormalige Franse rugbyspeler wat as flank uitgedraf het.

Hy het tydens die Rugbywêreldbeker 2007 vir die gasheer Frankryk uitgedraf, wat as naaswenner geëindig het. geëindig het ses drieë tydens die Rugbywêreldbeker 2011 gedruk.



</doc>
<doc id="59336" url="https://af.wikipedia.org/wiki?curid=59336" title="Patriarg Tichon van Moskou">
Patriarg Tichon van Moskou

Sint Tichon (Russies: Тихон; ) 1865 – 7 April 1925) was van 1917 tot 1925 tydens die vroeë jare van die Sowjetunie die elfde Russies-Ortodokse patriarg van Moskou en die hele Rusland. Hy is op 31 Januarie 1865 in Toropets gebore as Wasili Iwanowitsj Bellawin (Василий Иванович Беллавин).

Van 1878 tot 1883 het Bellawin aan die Pskof-kweekskool studeer en in 1888, op 23-jarige ouderdom, as ’n niegeestelike aan die teologiese akademie in Sint Petersburg gegradueer. Hy het na Pskof teruggekeer en ’n instrukteur in morele en dogmatiese teologie aan die kweekskool geword. In 1891 het hy op 26 jaar sy kloostergelofte afgelê en die naam Tichon gekry. Hy was daarna biskop van Lublin en daarna Alaska, wat toe nog deel van Rusland was. Terwyl hy in Noord-Amerika gewoon het, het hy ’n Amerikaanse burger geword.

Hy het in 1907 na Rusland teruggekeer en is aangestel as biskop van Jaroslawl. Ná ’n draai in Vilnius, Litaue, is hy op 21 Junie 1917 verkies tot biskop van Moskou. Hy het op 15 Augustus van dié jaar aartsbiskop geword en op 5 November patriarg.

Tydens die Russiese Burgeroorlog ná die 1917-rewolusie is die patriarg as anti-Bolsjewisties beskou en die nuwe regering het baie lede van die Russies-Ortodokse Kerk in hegtenis geneem of tereggestel. Tichon was openlik gekant teen die teregstelling van tsaar Nikolaas II en sy gesin in 1918 en het beswaar aangeteken teen die Kommuniste se aanvalle op die Ortodokse Kerk en die nasionalisering van kerkeiendom.

Tydens die hongersnood in 1922 is die patriarg daarvan aangekla dat hy ’n saboteur is en hy is van April 1922 tot Junie 1923 in die Donskoi-klooster aangehou. Onder druk van die staat het hy verskeie boodskappe gestuur waarin hy onder andere sê dat hy "nie meer ’n vyand van die Sowjet-mag is nie". Desondanks het die Oosters-Ortodokse Kerk Tichon bly steun.

In 1923 is Tichon afgesit deur ’n Sowjet-geborgde raad van die sogenaamde "Lewende Kerk". Daar is onder meer besluit hy sou voortaan net ’n gewone burger – Wasili Bellawin – wees. Sy afsetting is nooit deur die Russies-Ortodokse Kerk erken nie en word daarom as ongeldig beskou deur die Kerk sowel as die Russiese Federasie.

In 1924 het die patriarg siek geword en op 25 Maart (ou styl)/7 April 1925 is hy oorlede. Hy is in 1981 deur die biskoppe-sinode van die oorsese Russiese kerk as heilige verklaar en in 1989 deur die Moskouse patriargaat.

Feesdae: 7 April (ou styl 25 Maart) – afsterwe; 9 Oktober (ou styl 26 September) – heiligverklaring



</doc>
<doc id="59338" url="https://af.wikipedia.org/wiki?curid=59338" title="Dirck van Santvoort">
Dirck van Santvoort

Dirck Dirckszoon van Santvoort (1610, Amsterdam – 1680, Amsterdam) was ’n Nederlandse Goue Eeuse skilder.

Dirck van Santvoort is gebore in 1610 in Amsterdam. Hy is die seun van die skilder Dirck Pieterszoon Bontapaert. Hy en sy broers het die van "van Santvoort" aangeneem.

Volgens die Rijksbureau voor Kunsthistorische Documentatie (of RKD) is hy in 1648 in Amsterdam getroud en het ’n seun genaamd Rembrandt gehad. Hy is in 1657 vir ’n tweede keer getroud. Hoewel hy nie as ’n Rembrandtse kunsstudent geregistreer is nie, word hy as ’n lid van Rembrandt se Kunsskool beskou. Hy het gespesialiseer in die skep van portrette wat deur ’n Rembrandtse styl beïnvloed is.



</doc>
<doc id="59341" url="https://af.wikipedia.org/wiki?curid=59341" title="Patriarg Sergius van Moskou">
Patriarg Sergius van Moskou

Sergius (Russies: Сергий; – 15 Mei 1944) was van 8 September 1943 tot met sy dood die 12de Russies-Ortodokse patriarg van Moskou en die hele Rusland. Hy was ook van 1925 tot 1943 die de facto-hoof (locum tenens) van die Kerk.

Sergius is op 23 Januarie 1867 gebore as Iwan Nikolajewitsj Stragorodski (Иван Николаевич Страгородский) as lid van die baie godsdienstige gesin van ’n aartspriester in Arzamas naby Nizjni Nowgorod. Hy het die naam Sergius aangeneem nadat hy ’n monnik geword het en in die kweekskool in Nizjni Nowgorod en later die teologiese akademie in Sint Petersburg studeer.

In 1890 is hy op ’n Christelike sending na Japan gestuur, waar hy Japannees vlot leer praat het. (Hy kon reeds Grieks, Latyn en Hebreeus praat.) In 1899 het hy na Sint Petersburg teruggekeer en is hy aangestel as rektor van die akademie. In 1901 is hy aangestel as aartsbiskop van Finland en Wiborg, en in 1911 het hy lid van die Russiese Heilige Sinode geword. Op 28 November 1917 het patriarg Tichon hom ’n aartsbiskop gemaak. Die Bolsjewiste het hom in Januarie 1921 in hegtenis geneem en ná ’n paar maande in die tronk is hy van Moskou na Nizjni Nowgorod verban. Hy is op 18 Maart 1924 aangestel as aartsbiskop van Nizjni Nowgorod.

Omdat patriarg Tichon geweet het daar sou met sy dood nie op die tradisionele manier ’n patriargale verkiesing kon plaasvind nie, het hy drie kandidate benoem van wie een die leierskap na sy dood sou oorneem.

Op 12 April 1925 is een van dié kandidate, aartsbiskop Pieter van Kroetitsi, gekies as patriargale locum tenens (waarnemer). Na net agt maande is Pieter egter in hegtenis geneem. Nes sy voorganger het hy voor sy inhegtenisneming drie kandidate benoem. Nadat hy gearresteer is, was Sergius van Nizjni Nowgorod die enigste biskop op Pieter se lys wat nie verban of in die tronk was nie. Hy het die leierskap van die Kerk oorgeneem as "waarnemende patriargale locum tenens", met die veronderstelling dat Pieter die de jure-locum tenens was en sy pligte sou hervat wanneer hy vrygelaat word. Dit het egter nooit gebeur nie.

In ’n poging om die Sowjet-regering te oorreed om nie meer Christene te vervolg nie, het Segius op 29 Julie 1927 in ’n omstrede verklaring die Kerk se trou aan die regering beloof. Hoewel hy dit goed bedoel het, het hy groot teenkanting van ander kerkleiers gekry en talle het bande met die "amptelike kerk" verbreek tot met die verkiesing van patriarg Aleksi I in 1945.

Sergius het ook die Tydelike Patriargale Raad gestig wat deur die Sowjet-regering erken is. Ondanks Sergius se beloftes dat die Kerk nie in staatsake sou inmeng nie en lojaal aan die regering sou wees, was die inhegtenisnemings en teregstellings van kerklui, die vernietiging van kerke, ikone en kweekskole, ens. algemeen in die 1920's en 1930's. Voor die begin van die Tweede Wêreldoorlog was daar in die hele Sowjetunie net vier biskoppe oor, en van die 50 000 priesters in 1918 was daar teen 1935 net 500 oor.

Eers na die Duitse inval in 1941 het Josef Stalin sy veldtog teen die Kerk verslap omdat hy die morele steun van die Kerk tydens die oorlog nodig gehad het. Op 4 September 1943 het Stalin sekere toegewing aan die Kerk beloof in ruil vir hul lojaliteit en hulp. Daaronder was die toestemming om die Moskouse Kweekskool en Teologiese Akademie te open, die vrylating van kerklui en die teruggee van sekere kerkeiendom soos die bekende Drie-eenheid-klooster van Sint Sergei buite Moskou. In ruil daarvoor sou die regering die Kerk onder beheer van die geheime diens plaas – in so ’n mate dat die oorblywende priesters en biskoppe in werklikheid agente van die KGB geword het.

Die grootste toegewing was egter om weer ’n patriarg te kies. Op 8 September 1943 is Sergius verkies. Hy was reeds 76 jaar oud en nie meer gesond nie. Hy is agt maande later, op 15 Mei 1944, oorlede.


</doc>
<doc id="59342" url="https://af.wikipedia.org/wiki?curid=59342" title="Pieter van Kroetitsi">
Pieter van Kroetitsi

Sint Pieter van Kroetitsi (Russies: Петр Крутицкий; – ) was van 12 April tot 9 Desember 1925 waarnemende hoof (locum tenens) van die Russies-Ortodokse Kerk. Ondanks sy arres was hy tegnies die locum tenens tot met sy dood in 1937.

Pieter is as Pjotr Fjodorowitsj Poljanski (Пётр Фёдорович Полянский) gebore op die dorp Storozjewoje in die Woronezj-streek. In 1885 het hy sy kursus aan die Woronezj-kweekskool voltooi en in 1892 aan die Moskouse Teologiese Akademie gegradueer. Hy het die grootste deel van sy lewe as niegeestelike in verskeie kerkinrigtings gewerk. In 1906 het hy in die Russies-Ortodokse Kerk se Heilige Sinode begin werk. Hy het baie gereis en in dié tyd die toekomstige patriarge Tichon en Sergius goed leer ken.

In 1920, na die Russiese Rewolusie en te midde van die Sowjet-regering se veldtog teen die Kerk, het patriarg Tichon hom gevra om ’n monnik te word en hom in die administrasie van die Kerk by te staan. Hy het daarna vinnig deur die range gevorder totdat hy op 8 Oktober 1920 biskop van Podolsk geword het. Hy is feitlik onmiddellik in hegtenis geneem en was tot in 1923 in bannelingskap in Weliki Oestjoeg. Hy het daarna na Moskou teruggekeer en ’n goeie bondgenoot van patriarg Tichon geword. In 1924 het hy die aartsbiskop van Kroetitsi naby Moskou geword.

Omdat patriarg Tichon geweet het daar sou met sy dood nie op die tradisionele manier ’n patriargale verkiesing kon plaasvind nie, het hy drie kandidate benoem van wie een die leierskap na sy dood sou oorneem. Op 12 April 1925, die dag van Tichon se begrafnis, het aartsbiskop Pieter die patriargale locum tenens (waarnemer) geword.

Hy was onder geweldige druk van die Sowjet-regering en geheime diens om te verenig met die afgestigte pro-Sowjet-"Lewende Kerk" en om lojaliteit aan die regering te beloof. Hoewel Pieter saamgestem het met die idee dat Sowjet-burgers polities lojaal moet wees, wou hy nie met die afstigters verenig nie tensy hulle boete doen. Op 28 Julie 1925 hy het ’n brief aan sy volgelinge uitgereik waarin hy die Ortodokse Kerk se standpunt bevestig. Die Lewende Kerk het hom daarvan beskuldig dat hy met Russiese emigrante in die Weste saamsweer en het so bygedra tot Pieter se arres.

Nes sy voorganger het Pieter voor sy inhegtenisneming drie kandidate benoem om hom op te volg. Nadat hy gearresteer is, was aartsbiskop Sergius van Nizjni Nowgorod die enigste biskop op sy lys wat nie verban of in die tronk was nie. Sergius het die leierskap van die Kerk oorgeneem as "waarnemende patriargale locum tenens", met die veronderstelling dat Pieter die de jure-locum tenens was en sy pligte sou hervat wanneer hy vrygelaat word.

Dit het egter nooit gebeur nie. Pieter het die res van sy lewe in tronke en bannelingskap deurgebring, waar hy gely het onder die haglike omstandighede en hy deur die regering getreiter is. In Julie 1936 het Sergius ’n vals boodskap gekry dat Pieter oorlede is en het hy volle leierskap van die Kerk oorgeneem.

Op 2 Oktober 1937 is Pieter tot dood veroordeel en agt dae later is hy doodgeskiet. Die Russies-Ortodokse Kerk het hom op 23 Februarie 1997 heilig verklaar. Sy feesdag is op die herdenking van sy dood, 10 Oktober.



</doc>
<doc id="59343" url="https://af.wikipedia.org/wiki?curid=59343" title="Patriarg Aleksi I van Moskou">
Patriarg Aleksi I van Moskou

Aleksi I (Russies: Алексий I; – 17 April 1970) was tussen 1945 en 1970 die 13de Russies-Ortodokse patriarg van Moskou en die hele Rusland.

Hy is as Sergei Wladimirowitsj Simanski (Сергей Владимирович Симанский) in ’n adellike gesin in Moskou gebore. In 1899 het hy aan die Moskouse Keiserlike Universiteit ’n graad in die regte behaal. Na diensplig in die Russiese weermag het hy in 1902 aan die Moskouse Teologiese Akademie studeer en in 1906 is hy aangestel as rektor van die kweekskool in Toela.

Na die Russiese Rewolusie van 1917 is hy verskeie kere in hegtenis geneem en in 1922 is hy na Kazachstan verban. In 1926 het hy na Sint Petersburg (toe Leningrad) teruggekeer en is hy aangestel as aartsbiskop van die Choetin-klooster, dus vicaris van die bisdom van Nowgorod. In 1933 het hy vir ’n paar maande waargeneem as aartsbiskop van Nowgorod, en toe van Leningrad.

Op 4 September 1943 was Aleksi saam met patriarg Segius toe hy Josef Stalin in die Moskouse Kremlin ontmoet het en die Sowjet-leier toegewings aan die Kerk beloof het in ruil vir hul steun, soos die toestemming om ’n nuwe patriarg te kies, die vrylating van kerklui en die teruggee van sekere kerkeiendom. Op 4 Februarie 1945 het Sergius patriarg geword.

Aleksi se ondersteuners het hom geloof omdat hy hard gewerk het vir die voortbestaan van die Christendom in die Sowjetunie, terwyl teenstanders hom beskuldig het van samewerking met die Sowjet-owerhede.

Aleksi is op 17 April 1970 op 92-jarige ouderdom aan ’n hartaanval dood en is in die Drie-eenheid-klooster van Sint Sergei buite Moskou begrawe.


</doc>
<doc id="59344" url="https://af.wikipedia.org/wiki?curid=59344" title="Patriarg Pimen van Moskou">
Patriarg Pimen van Moskou

Pimen (Russies: Пимен; – 3 Mei 1990) was van 1971 tot 1990 die 14de Russies-Ortodokse patriarg van Moskou en die hele Rusland.

Hy is as Sergei Michailowitsj Izwekof (Сергей Михайлович Извеков) op die dorp Bogorodsk naby Moskou gebore. Hy het in 1925 ’n monnik in die Sretenski-klooster in Moskou geword en daarna verskeie jare in kloosters en katedrale in Moerom, Odessa en Pskof deurgebring. In 1954 het hy hoof van die Drie-eenheid-klooster van Sint Sergei buite Moskou geword.

In 1961 is hy aangestel as aartsbiskop van Leningrad en Ladoga en na die dood van patriarg Aleksi I in 1971 verkies tot patriarg van Moskou en die hele Rusland.

Pimen het ’n moeilike taak gehad: om die Ortodokse Kerk te lei onder die amptelik ateïstiese Kommunistiese Party. Hy het nou met die owerhede saamgewerk en aan verskeie vredeskonferensies van die regering deelgeneem. Hy het verskeie medaljes vir vrede ontvang en was van 1963 af lid van die Wêreldvredesraad. In 1988, aan die einde van sy termyn, het hy die duisendste herdenking van die kerstening van Roes' gereël.



</doc>
<doc id="59345" url="https://af.wikipedia.org/wiki?curid=59345" title="Kristeligt Dagblad">
Kristeligt Dagblad

Kristeligt Dagblad, ("Christelike Dagblad") is ’n Deense nasionale koerant wat in Kopenhagen gebaseer is en wat as ’n gehaltekoerant beskou word. 
Dit het ’n omset van omtrent 26 000 kopieë gedurende weeksdae van Maandae tot Saterdae (Vrydag is daar ’n ekstra buffergetal van 45 000). Die koerant word hoofsaaklik deur inskrywings verkoop en die enkelverkope bly maar skraal. Die koerant word daagliks deur omtrent 120 000 mense gelees. Die sirkulasie is baie laer as dié van die grootste drie Deense koerante, by name Jyllands-Posten, Politiken en Berlingske Tidende. 

Die koerant is op 1 Oktober 1896 gestig deur die inisiatief van Indre Mission, wat die koerant vanaf 1897 – 1936 bestuur het. Die redakteur sedert 1994 is Erik Bjerager en die mederedakteur sedert 2003 is Michael Ehrenreich. Die inhoud handel meestal oor geloof, etiek en die bestaan van die mens.

In 1995 is die koerant bankrot verklaar na vyf jaar van ’n voortslepende een miljoen tekort. ’n Poging is aangewend om ’n ekonomiese herstel te bewerkstellig deur ’n vermeerdering van kapitaal in die aandelemark – wat bo alle verwagtinge daarin geslaag het. Die koerant is toe in die besit van die Kristeligt Dagblads Fonds (25%), Berlingske Media (22%), Chr. Augustinus' Fabrikker (5,5%) en 3 000 kleiner aandeelhouers. Daarby het die finansiële instelling van die Dagblad in 1995’n verdere finansiële inspuiting van 2 miljoen toegedien, sowel as ’n verdere 13 miljoen oor die opeenvolgende 3 jaar daarna. Die reddingspoging was suksesvol. ’n Intensiewe bemarkingstrategie en ’n revaluering van sy werkwyse en etiek, het daartoe bygedra dat Kristeligt Dagblad in die tydperk van 2001-2006 Denemarke se vinnigste groeiende kommersiële koerant geword het. 

In die tweede helfte van 2007 het bogenoemde tendens egter ’n omkering beleef toe die lesertalle met 17% teenoor dieselfde tydperk die vorige jaar gedaal het. Ten spyte hiervan het die koerant tog deur ’n toename in advertensie-inkomste ’n wins gemaak. 

Laat in 2008 en vroeg in 2009 was die koerant weer op dreef. Die sirkulasie en lesertal het weer toegeneem en die koerant is weer een van die vinnigste groeiende koerante in Denemarke. 

In Junie 2008 het Berlingske Media sy aandele aan die twee ander aandeelhouers verkoop, sodat die Kristeligt Dagblad Fonds byna 32% besit, terwyl Chr. Augustinus' Fabrikker ’n aandeel van 18,5% het. 

Kristeligt Dagblad belê grootliks in sy aanlyn-koerant, waarin sowel sy gereelde aktuele nuus as sy kerknuus. Hul Internetwerksaamhede sluit onder meer ’n erediensoorsig in, ’n preeklys (www.kirku.dk), bogbasen.dk waar gebruikte boeke koop en verkoop word en mindet.dk. Daarby is hul ook die eienaar van die koerante Religion.dk en Kristendom.dk wat godsdienstige vaklektuur en Christelike inhoud bevat. 



</doc>
<doc id="59347" url="https://af.wikipedia.org/wiki?curid=59347" title="Vlaams Bijbelgenootschap">
Vlaams Bijbelgenootschap

Die Vlaams Bijbelgenootschap ("Vlaamse Bybelgenootskap") is ’n Christelike interkerklike organisasie wat, net soos die "Vlaamse Bijbelstichting" en die "Katholieke Bijbelstichting", Bybels versprei en die Bybelgebruik in Vlaandere aanmoedig. Die VBG is lid van die Wêreldbond van Bybelgenootskappe; ’n wêreldwye organisasie waarvan meer as 145 Bybelgenootskappe lede is. Die Bybelgenootskappe vertaal, druk en versprei die Bybel in samewerking met die plaaslike kerke in alle dele en alle tale van die wêreld. 



</doc>
<doc id="59356" url="https://af.wikipedia.org/wiki?curid=59356" title="Sarah Theron">
Sarah Theron

Sarah Theron is 'n Afrikaanse sangeres en aktrise wat op 5 Mei 1965 gebore was.Sy het in 1979, op veertienjarige ouderdom begin sing vir geld teen R80 - destyds 'n klein fortuin. Deeglik onderrig in drama het sy een van die land se veelsydigste performers geword – van verhoogwerk tot televisiebekendheid, veral om haar rol as Baby Botha in M-Net-televervolgverhaal, Egoli – Plek van Goud. Sy het vier jaar in dramaskool deurgebring; twee op Stellenbosch en twee by die Technikon Pretoria.





</doc>
<doc id="59359" url="https://af.wikipedia.org/wiki?curid=59359" title="Takeley">
Takeley

Takeley is 'n klein dorp in suidoostelike Engeland, in die graafskap van Essex.


</doc>
<doc id="59360" url="https://af.wikipedia.org/wiki?curid=59360" title="Copford">
Copford

Copford is 'n klein dorp in Engelse graafskap van Essex met sowat 1000 inwoners.


</doc>
<doc id="59361" url="https://af.wikipedia.org/wiki?curid=59361" title="Likasi">
Likasi

Likasi (voorheen bekend as "Jadotville" in Frans en "Jadotstad" in Nederlands) is 'n stad in die suidooste van die Demokratiese Republiek van die Kongo.


</doc>
<doc id="59362" url="https://af.wikipedia.org/wiki?curid=59362" title="Kisangani">
Kisangani

Kisangani (voorheen bekend as "Stanleyville" in Frans en "Stanleystad" in Nederlands) is 'n stad in die noordooste van die Demokratiese Republiek van die Kongo. Die stad het 'n bevolking van 935 977 in 2012 gehad en is in die noordelike sentrum van die land geleë.


</doc>
<doc id="59363" url="https://af.wikipedia.org/wiki?curid=59363" title="Bandundu">
Bandundu

Bandundu (voorheen bekend as "Banningville" in Frans en "Banningstad" in Nederlands) is 'n stad in die weste van die Demokratiese Republiek van die Kongo.


</doc>
<doc id="59364" url="https://af.wikipedia.org/wiki?curid=59364" title="Provinsies van die Demokratiese Republiek van die Kongo">
Provinsies van die Demokratiese Republiek van die Kongo

Die Demokratiese Republiek van die Kongo was in 10 provinsies ("provinces") en 1 stadsprovinsie ("ville" Kinshasa) onderverdeel. In artikel 2 van die Kongolese grondwet van 2005 word hierdie indeling met 25 nuwe provinsies vervang, waar die stadsprovinsie gehandhaaf word. Hierdie grondwet tree in Februarie 2006 in werking. Die instelling van die 25 provinsies was vasgestel op 36 maande na invoering van die grondwet. In Februarie 2009 sou die nuwe indeling in werking getree het. 'n Eerste uitstel tot 2010 is daarna toegestaan. In Mei 2011 is die indeling nog steeds nie van krag nie.

Demokratiese Republiek van die Kongo is opgedeel in twee tydsones: Wes-Afrika Tyd (UTC+1) en Sentraal-Afrika Tyd (UTC+2).



</doc>
<doc id="59365" url="https://af.wikipedia.org/wiki?curid=59365" title="Willie Esterhuizen">
Willie Esterhuizen

Willie Esterhuizen is 'n Afrikaanse akteur, draaiboekskrywer en regisseur. Hy is bekend vir sy rolle in gewilde TV-reekse soos "Orkney Snork Nie", "Vetkoekpaleis" en "Gauteng-aleng-aleng".

Esterhuizen het vir drie jaar dansopleiding van die Universiteit van Kaapstad ontvang, waarna hy twee jaar drama aan die "Arts Educational Schools" van Londen studeer. Twee jaar nadat hy 'n lid van KRUIK geword het trek hy na Johannesburg om televisiewerk te doen. 

As regisseur:

As skrywer:

As akteur:



</doc>
<doc id="59369" url="https://af.wikipedia.org/wiki?curid=59369" title="Wêreldbond van Bybelgenootskappe">
Wêreldbond van Bybelgenootskappe

Die Wêreldbond van Bybelgenootskappe is ’n wêreldwye vereniging vir Bybelgenootskappe. In 1946 het afgevaardigdes uit 13 lande saam die Wêreldbond gestig, met die doel om die aktiwiteite van Bybelgenootskappe te koördineer. Die eerste hoofkantore was in Londen en Genève. Die huidige sekretaris-generaal van die Wêreldbond van Bybelgenootskappe is Michael Perreau.

Die Wêreldbond bestaan uit 145 genootskappe, wat in meer as 200 lande en streke werksaam is. Dit sluit in:




</doc>
<doc id="59370" url="https://af.wikipedia.org/wiki?curid=59370" title="Nederlands Bijbelgenootschap">
Nederlands Bijbelgenootschap

Die Nederlands Bijbelgenootschap ( Nederlandse Bybelgenootskap) is ’n vereniging wat hom beywer met die vertaling, verspreiding en voorligting oor die Bybel. Hierdie organisasie is in Haarlem geleë. 

Die Nederlandse Bybelgenootskap is in 1814 op inisiatief van die Britse en Buitelandse Bybelgenootskap gestig.

Die Nederlandse Bybelgenootskap spits hom tot die verspreiding van Bybels toe en laat evangelisasiewerk aan ander organisasies oor. 

Die eerste aktiwiteite was geskoei rondom die inkoop en uitdeel (of verkoop teen lae pryse) van Bybels of Bybelgedeeltes. Op 8 November 1815 berig die NBG in sy jaarverslag:

Die NBG het ook Bybels in ander tale versprei. 
Vanaf 1823 lei die NBG Nederlandse taalkundiges op om die Bybel in Javaans en in ander Indonesiese tale te vertaal. 

Vanaf 1847 het die NBG ook self Bybels uitgegee.

Na die Tweede Wêreldoorlog is die vertaalwerk ten bate van ander tale as Nederlands aan die Wêreldbond van Bybelgenootskappe oorgedra. 

Sedert die tweede helfte van die twintigste eeu word daar by die vertaling en uitgee van Bybels met die Katolieke Bybelstigting saamgewerk. Vir die wetenskaplike ondersteuning van die vertalingsprojek van die Nuwe Bybel (vir die Ou Testament) is daar ook met Joodse teoloë saamgewerk. 

In 2003 word die beheer oor die uitgewery van die Nederlandse Bybelgenootskap aan die Uitgeversgroep Jongbloed in Heerenveen oorgedra, sodat die NBG meer op sy missie kon konsentreer. 

Die NBG het baie plaaslike vertakkings, met in totaal meer as 2 500 vrywilligers. Hulle werk saam met die Wêreldbond vir Bybelgenootskappe. 




</doc>
<doc id="59372" url="https://af.wikipedia.org/wiki?curid=59372" title="Teltow-Fläming">
Teltow-Fläming

Teltow-Fläming (amptelik: "Landkreis Teltow-Fläming") is 'n administratiewe distrik in die suide van die Duitse deelstaat Brandenburg.


</doc>
<doc id="59376" url="https://af.wikipedia.org/wiki?curid=59376" title="UTC-08:30">
UTC-08:30

UTC−08:30 is 'n tydsone wat 8:30 ure vroeër as Gekoördineerde Universele Tyd (UTC) is.

Die tydsone is tot 26 April 1998 in die Pitcairneilande gebruik. Op 29 April is die tydsone na gewysig, so na 23:59:59 was dit 00:30:00. Die tydsone word nie meer gebruik nie.


</doc>
<doc id="59377" url="https://af.wikipedia.org/wiki?curid=59377" title="UTC-00:44">
UTC-00:44

UTC−00:44 is 'n tydsone wat vier-en-veertig minute vroeër as Gekoördineerde Universele Tyd (UTC) is.

Die tydsone is tot 1 Mei 1972 in Liberië gebruik. Dit was bekend as Monrovia Gemiddelde Tyd of Liberiese Tyd. Die presiese tydsone was egter GMT −0h 43m 08s tot dit op 1 Maart 1919 na GMT−0:44 verander is. In 1972 is dit na UTC gewysig. Die tydsone word nie meer gebruik nie.


</doc>
<doc id="59378" url="https://af.wikipedia.org/wiki?curid=59378" title="UTC-00:25">
UTC-00:25

UTC−00:25 is 'n tydsone wat vyf-en-twintig minute vroeër as Gekoördineerde Universele Tyd (UTC) is.

Die tydsone is in Ierland gebruik en het as Dublin Gemiddelde Tyd bekend gestaan.

Dublin Gemiddelde Tyd is deur die Statutes-wet van 1880 ingevoer wat ook "Middelbare Greenwichtyd" (GMT) as die wettige tyd in Groot Brittanje verklaar het. Hierdie wet vervang die "plaaslike gemiddelde tyd", wat die wettige tyd sedert "Curtis v. March" in 1858 in die Verenigde Koninkryk was.

Die "Time (Ireland) Act" van 1916 herroep Dublin Gemiddelde Tyd op Sondag, 1 Oktober 1916 om 2 v.m. om saam met die tyd van Groot Brittanje te val, beide gedurende somertyd sowel as ander tye.



</doc>
<doc id="59383" url="https://af.wikipedia.org/wiki?curid=59383" title="Ganderkesee">
Ganderkesee

Ganderkesee is 'n stad in die deelstaat Nedersakse, Duitsland met sowat 30 000 inwoners.



</doc>
<doc id="59384" url="https://af.wikipedia.org/wiki?curid=59384" title="UTC+01:30">
UTC+01:30

UTC+01:30 is 'n tydsone wat een en 'n half uur na Gekoördineerde Universele Tyd (UTC) is. Dit word egter nie meer gebruik nie.

Die tydsone is vanaf 1892 tot 1903 deur die voormalige regerings van die Oranje-Vrystaat, Transvaal en die Kaapkolonie gebruik. Dit is ook vir 'n kort rukkie in die voormalige Duits-Suidwes-Afrika (die hedendaagse Namibië) gebruik.



</doc>
<doc id="59386" url="https://af.wikipedia.org/wiki?curid=59386" title="Bisdom (Deense Volkskerk)">
Bisdom (Deense Volkskerk)

Die Deense Volkskerk (evangelies-lutherse Kerk) het 10 bisdomme (Deens: "Stift") in Denemarke:

Verder is daar 1 bisdom in Groenland en was daar tot 2007 ook 1 in die Faroëreilande.


</doc>
<doc id="59389" url="https://af.wikipedia.org/wiki?curid=59389" title="Nord Stream">
Nord Stream

Die Nord-Stream-pyplyn, oorspronklik "North European Gas Pipeline, NEGP", ook "Oossee-pyplyn" genoem, is 'n gaspyplyn wat op 8 November 2011 amptelik ingewy is en Russiese aardgas vanaf die gasveld Joesjno-Roesskoje deur die Oossee na Duitsland vervoer.

Die pyplyn is in besit van die Russiese gasuitvoer-monopolis "Gazprom" (51 persent), die Duitse energieverskaffers "Wintershall" en "E.ON" (elkeen 15,5 persent) asook die Nederlandse "Gasunie" en die Franse "GDF Suez" (elkeen 9 persent).


</doc>
<doc id="59390" url="https://af.wikipedia.org/wiki?curid=59390" title="Siel">
Siel

Die siel is die nie-materiële spirituele komponent van 'n mens of dier. Hoewel dit nie wetenskaplik bewys kan word nie glo baie mense dat die siel onsterflik is en na die dood bly voortbestaan. Daarteenoor glo ateïste dat daar nie iets soos 'n siel is nie en dat lewend wesens slegs 'n liggaam (sonder 'n gees) is.

'n Dokter, Duncan MacDougall, het in die vroeë 1900's gepoog om die gewig van die siel te bepaal. Hy het persone geweeg voor en nadat die siel die liggaam verlaat het. Sy bevinding was dat die siel gemiddeld 21 g weeg. Daar word deesdae aanvaar dat die bevinding onbeduidend is en geen wetenskaplike meriete het nie.


</doc>
<doc id="59393" url="https://af.wikipedia.org/wiki?curid=59393" title="2011 Verenigde Nasies se Klimaatberaad">
2011 Verenigde Nasies se Klimaatberaad

Die 2011 Verenigde Nasies se Klimaatberaad is in Durban, Suid-Afrika, vanaf 28 November tot 9 Desember 2011 aangebied.

Die konferensie staan amptelik bekend as die 17de sitting van die Konferensie van die Partye (COP 17) van die Verenigde Nasies se Raamwerk Konvensie oor Klimaatsverandering (UNFCCC) en die 7de sitting van die Konferensie van die Partye wat as die Vergadering van die Partye (CMP 7) van die Kioto-protokol dien. Daarbenewens sal die twee permanente filiale liggame van die UNFCCC – die Filiale Liggaam vir Wetenskaplike en Tegniese Advies (SBSTA) en die Filiale Liggaam vir Implementering (SBI) – waarskynlik hul 35ste sittings aanbied.

Een hooffokus van die konferensie was om 'n wêreldwye klimaatooreenkoms daar te stel, soos die Kioto-protokol se eerste verbintenistydperk (2008–2012) sy einde nader. Daar sal na verwagting ook gefokus word op "die finalisering van ten minste sommige van die Cancun-ooreenkomste", wat by die 2010-konferensie bereik is, soos "die samewerking op skoon tegnologie", sowel as "die beskerming van woude, die aanpassing op klimaatsimpakte, en finansies – die beloofde oordrag van fondse van die ryk lande na arm lande om hul te help om hul woude te beskerm, aan te pas by klimaatsimpakte, en hul ekonomieë meer "groen" te maak".

Connie Hedegaard, president van die 15de konferensie van lidlande van die VN-raamwerkkonvensie oor klimaatsverandering in Kopenhagen, het bevestig dat die 17de saamtrek van lidlande (die sogenaamde COP17) in Suid-Afrika plaasvind.

In 2010 het die keuse as gasheerstad vir die grootste VN-klimaatskonferensie op Durban geval. Kaapstad en Durban was die voorlopers om dié konferensie aan te bied – glo op grond van tegniese aspekte. Die ander stad wat hiervoor gebie het, is Johannesburg. ’n Afvaardiging van die VN, wat Kaapstad einde Oktober sou besoek, maar dit op die nippertjie uitgestel het, het toe nooit ’n terreinbesoek gedoen nie. Aan al die bodstede is gesê ’n terreinbesoek sou volg.

'n Maand voor die konferensie begin het, het die BBC twee omstrede voorstelle uitgelig wat ingedien is, die een deur Rusland, die ander een deur Papoea-Nieu-Guinee. Beide se voorstelle is daarop gemik om die Verenigde Nasies se Raamwerkkonvensie oor Klimaatsverandering te wysig. Rusland se voorstel bring 'n "periodieke hersiening" mee, waarvolgens lande wat tans as "arm" gekategoriseer kan word as "ryk" herkategoriseer kan word, wat sal beteken dat hierdie lande groter verpligtinge sal moet nakom in die stryd teen klimaatverandering. BBC Environment se woordvoerder, Richard Black, het opgemerk dat die voorstel "uitdagend en plofbaar sou wees as Rusland dit te ver voer", omrede potensieel geaffekteerde lande, soos China en Brasilië, "baie sterk teruggedruk sal word". Papoea-Nieu-Guinee se voorstel, wat deur ambassadeur Kevin Conrad met die ondersteuning van Mexiko ingedien is, sou 'n "laaste uitweg"-meganisme bekendstel waar enige blokkering in klimaatsveranderingonderhandelings uitgeskakel sal word deur middel van 'n driekwart meerderheid stemme. Oënskynlik sal dit die besluitnemings by die Konvensie vergemaklik.
Teoreties, so voer Black aan, stel dit ontwikkelende lande in staat om hul getalsoorwig te gebruik om enige soort wêreldwye bindende verpligting aan te neem, maar in praktyk is hulle steeds van die goedkeuring van die ryk lande afhanklik as hul van befondsing verseker wil wees.

Friends of the Earth International (FoEI) en die WWF (Wêreldnatuurlewefonds) voorspel dat die klimaatberaad 'n mislukkig gaan wees.
FoEI het gewaarsku COP17 – wat veronderstel is om geskiedenis te maak en ’n nuwe klimaatooreenkoms (in die plek van die Kioto-verdrag) daar te stel – kan weens “hebsug en eng eiebelang” van lande soos Amerika, Japan en Kanada, heeltemal ontspoor.
Die WWF het gesê ná die vergadering in Panama is dit duidelik dat die klimaatonderhandelinge "in groot moeilikheid" is.
Volgens die WWF is geen vooruitgang gemaak in sleutelkwessies nie. Dit sluit in die toekoms van die Kioto-verdrag; lande se bereidwilligheid om kweekhuisgasse drasties te verminder; en finansies (die oordrag van geld aan ontwikkelende lande, soos Suid-Afrika, om by klimaatsverandering aan te pas).
Sarah-Jayne Clifton, koördineerder van klimaatgeregtigheid en energie by FoEI, het gesê die stryd teen klimaatsverandering te same met die skep van beter werk, mense se volhoubare voortbestaan en veiliger klimaatomstandighede en dat die regerings nou in die belang van die gewone mense en gemeenskappe moet begin onderhandel en nie in die belang van korporatiewe instellings en die finansiële elite nie.

Die armes (ontwikkelende lande soos Suid-Afrika, Indië, China en Brasilië) vorm hierin ’n verenigde front teen die ontwikkelde lande (hoofsaaklik die Europese Unie) en soek geld om hulle te help oorleef te midde van storms en droogtes.
Die ontwikkelde lande het die hef in die hand en steek dikwels ’n stok in die speke van die onderhandelings omdat hulle meen die armes het ook ’n plig om hul kweekhuisgasvrystellings te verminder. Die “arm” lande meen hulle moet nog tyd gegun word (vir die verbranding van olie en steenkool) om tot ’n sekere vlak te ontwikkel. Dit is om hierdie rede dat Minister Edna Molewa, Suid-Afrika se Minister van Omgewingsake, onlangs erken het Suid-Afrika gaan nog vir die volgende agt jaar “erg besoedel” en dan eers sy uitlaatgasse begin verminder. Een van die verwagte uitkomste by COP17 is onderhandelinge tussen partye vir ’n tweede verbintenistydperk van die Kyoto Protokol vanaf 2013 tot 2017 om hul uitlaatgasse met 40% laer as die 1990-vlakke te verminder. Dit sal die gemiddelde temperatuurstyging van die planeet onder twee grade Celsius stabiliseer.

Nog 'n verwagte uitkoms van die beraad is dat 'n Groenfonds gestig sal word om jaarliks sowat VS$100 miljard teen 2020 tot ontwikkelende lande beskikbaar te stel, waarin die Afrika Ontwikkelingsbank 'n sentrale rol sal speel.
Dit is egter slegs vier lande, waaronder Suid-Afrika, Tunisië, Marokko en Egipte beskik tans oor die nodige kundigheid, kennis en tegnologie om voordeel uit hierdie Groenfonds te put.

Ondertussen het die Minister van Waterwese en Omgewingsake bekendgemaak dat Suid-Afrika sal mik om sy koolstofvrystellings teen 2020 met 34% te verminder. Daarna sal dit ’n plato bereik wat 15 jaar lank gehandhaaf sal word. In 2035 sal dit met 42% afneem. Molewa het gesê die bekendstelling van hernieubare energiebronne, soos windkrag, vorder teen 'n bevredigende tempo. Die Minister van Internasionale betrekkinge, Maite Nkoana-Mashabane, het op daardie stadium die versekering gegee dat Suid-Afrika op datum is met die voorbereidings vir die konferensie in November.

Molewa het 'n beroep gedoen dat die 37 rykste lande wat die Kioto-verdrag onderteken het, die kweekhuisgasse wat hulle vrylaat eers moet verminder, voordat daar van die ontwikkelende lande (waaronder Suid-Afrika) verwag kan word om dieselfde te doen. Verder moet ontwikkelde lande onverwyld hul “regverdige deel” bydra sodat ontwikkelende lande nog ekonomies en maatskaplik kan ontwikkel. Dié “regverdige deel” verwys na ontwikkelde lande wat ontwikkelende lande hoofsaaklik geldelik moet bystaan om hul bydrae tot kweekhuisgasse in die atmosfeer te verminder. Dít moet gedoen word met behulp van geld (vir aanpassing by klimaatsverandering), die verskaffing van skoon tegnologie en kundigheid.

Namibiese afgevaardigdes het in Durban verskeie aanbiedinge gedoen, onder meer oor nasionale programme oor aanpassingsprojekte betreffende klimaatverandering (CCA) asook die aanpassingsprojek onder die sogenaamde Country Pilot Partnership-program vir die geïntegreerde onderhoubare bestuur van grond, wat in in 2008 in die Omusatistreek begin het.

Tussen 20 000 en 25 000 afgevaardigdes van 194 regerings en nie-regeringsorganisasies wêreldwyd is in November verwag vir die weeklange vergadering van die VN-konvensie oor klimaatsverandering (UNFCCC) Dit sou minstens R525 miljoen tot die plaaslike ekonomie bydra.

Altesaam 20 000 beddens was in Durban beskikbaar tydens die klimaatberaad. In Augustus 2011 was reeds 2 000 beddens bespreek. Altesaam 2 000 fietse en ’n aantal elektriese motors is ingespan word in ’n poging om die beraad se koolstofvoetspoor te verklein. Die Departement van Omgewingsake het groot bewusmakingsveldtogte oor klimaatsverandering in al die provinsies geloods. Daar is beplan om miljoene bome tot in 2014 oor die land heen, maar veral in Limpopo, aan te plant .

Dr. Debra Roberts, adjunkhoof van die eThekwini-munisipaliteit se departement van omgewingsbeplanning en klimaatbeskerming, het aangevoer dat die plaaslike koolstofvoetspoor vir dié konferensie omtrent 15 000 ton koolstofdioksied sou beloop. Tydens die 2010 Wêreldbeker-sokkertoernooi was die koolstofvoetspoor in die stad sowat 300 000 ton koolstofdioksied. Om hierdie klimaatberaad se koolstofvoetspoor te neutraliseer sou die stad die Umbilorivier se ekostelsel rehabiliteer wat strek van Kloof, deur Pinetown en Umbilo tot waar dit in die Durbanse hawe uitmond.

Andrew Steer, die Wêreldbank se spesiale gesant vir klimaatsverandering, het gesê hy verwag nie ’n internasionale deurbraak-ooreenkoms in Desember op die VN se klimaatberaad in Durban nie, maar boublokke vir so ’n ooreenkoms sal aanmekaargesit word. Dis ’n skande dat die landbousektor tot dusver verwaarloos is in klimaatonderhandelinge, sê Steer. Die landbousektor stel kweekhuisgasse vry, maar kan ook ’n groot rol speel in koolstofvaslegging en moet betrek word.

Dr. Artur Runge-Metzger van die Europese Kommissie se direktoraat vir klimaatstrategieë het gesê die Europese Unie (EU) sal op die Verenigde Nasies se COP17-klimaatberaad te Durban hou by sy aanbod om sy koolstofvrystelling teen 2020 met 30% te verminder indien ander lande hulle tot soortgelyke teikens verbind.
Vroeër het die regerings van EU-lidlande ingestem om hul vrystellingsvlakke teen 2020 skerper te verlaag – met 30% pleks van 20% – maar slegs indien ’n sterk ooreenkoms bereik kan word wat ander groot vrystellers van kweekhuisgasse tot ’n soortgelyke doelwit verbind. Die EU sê die wêreld kan dalk nie tot ’n vergelyk kom oor ’n bindende klimaatsooreenkoms om die Kioto Protokol voor 2015 te vervang nie.
Runge-Metzger bedink dat die debat oor 30% in 2012 weer voortgesit sal word.

Meer as ’n duisend mense het in September ’n protesoptog gehou in ’n poging om Eskom en Sasol te oorreed om aan Suid-Afrika se span te onttrek wat einde vanjaar op die internasionale klimaatberaad oor koolstofinperkings sou onderhandel. Tristen Taylor van Earthlife Africa, een van die organiseerders van die optog, het gesê Eskom en Sasol is twee van die wêreld se grootste besoedelaars en behoort hulle aan Suid-Afrika se onderhandelingspan te onttrek. Met die kragsentrales Kusile en Medupi in aanbou, is Eskom van plan om in die volgende dekade nog baie meer koolstofdioksied vry te stel.

Earthlife Africa meen Eskom en Sasol het gevestigde belange by die onderhandelings en gaan vir hulself ’n gunstige uitslag probeer beklink. Volgens Taylor is die samestelling van Suid-Afrika se onderhandelingspan uniek omdat die spanne van geen ander lande wat die Kioto-verdrag onderteken het, uit sakelui en kragopwekkers bestaan nie.

Op 7 November 2011 het nege aktiviste van Greenpeace vlugtig in die hof op Ogies verskyn nadat hulle Eskom se nuwe halfgeboude kragstasie Kusile beset het. Hulle is van opsetlike saakbeskadiging en betreding aangekla. Die aktiviste het omstreeks 07:00 toegang tot die hoofhek van Kusile verkry en probeer om die konstruksiewerk te ontwrig. Drie het teen ’n hyskraan opgeklouter en baniere met die woorde “Green Jobs now!” en “No Future in Coal” vasgehou. Ander het hulself aan die hekke van die heinings rondom die kragstasie vasgeketting. ’n Ander groep het onder die hyskrane gestaan en ’n groot banier met die woorde “Kusile: Climate Killer” daaraan vasgemaak. Die aktiviste is op borgtog van R500.00 elk vrygelaat. Hulle het met die staatsaanklaer ooreengekom om ’n skulderkenningsboete te betaal wat op 21 November 2011 vasgestel sal word. Volgens Fiona Mushwana, woordvoerder van Greenpeace, was die protesaksie bedoel om die wêreld se aandag te vestig op Suid-Afrika wat reuse-bedrae in “vuil steenkool” belê, terwyl die land die gasheer van die internasionale klimaatberaad (COP17) sou wees.

Ebrahim Patel, die Suid-Afrikaanse Minister van Ekonomiese Ontwikkeling, het op die protesaksies geantwoord dat steenkool steeds die hoofkragbron in die toekoms sal wees. Indien steenkool gestaak word, sal dit die ekonomie lamlê. Die rede hiervoor is dat steenkool baie goedkoper as hernieubare-energiebronne is en dat juis steenkoolenergie gesubsidieer moet word totdat die duur groenenergie op dreef kom en kragopwekkingskostes begin daal. Ondertussen belê die regering in skoner steenkooltegnologie. 'n Hulpbronplan bepaal dat daar teen 2030 50 000 MW bykomende elektrisiteit opgewek moet word. 19 000 MW hieruit sal wel deur hernieubare hulpbronne opgewek word.

Die Departement van Minerale en Energie het aangekondig dat sy eerste bodronde vir die lewering van hernubare krag 53 aanbiedinge van R70 miljard vir altesaam 2 100 MW hernubare krag opgelewer het. Dit het grootliks betrekking op die drie Kaapse provinsies. Mpumalanga is die enigste provinsie waarvoor daar nog nie voorgestelde aanlegte vir hernubare krag is nie.

Die totale kapasiteit van die huidige kragnetwerk beloop sowat 44 000 MW. Die aanbiedinge, wat nou beoordeel word, behels sowat 50% windkrag, 48% sonkrag en 2% kleinskaalse hidrokrag. ’n Aankondiging oor die geslaagde aanbiedinge sal na verwagting einde November of vroeg Desember by die COP17-beraad gedoen word. Die eerste doelwit is om teen 2015 gesamentlik 3 725 MW hernubare krag op te wek, waarna daar in 2030 altesaam 17 800 MW hernubare krag opgewek sal word.

Daar is skeptici wat die Suid-Afrikaanse regering se voornemens in twyfel trek, en beweer dat dubbele standaarde gehandhaaf word. Steenkoolkragsentrales spring soos paddastoele op en steenkoolmyne word goedgekeur al het die maatskappye ernstige wetlike oortredings begaan.
'n Werkswinkel oor klimaatsverandering is 26 Oktober 2011 by die WNNR in Pretoria aangebied in aanloop tot die klimaatberaad (COP17). Sarwat Hussain, die senior woordvoerder van die Wêreldbank, het onder skoot gekom toe joernaliste aan hom gevra het waarom die WB dié omstrede lening aan Eskom toegestaan het, veral in die lig dat steenkoolverbranding een van die groot oorsake van klimaatsverandering is.

Hussain het geantwoord dat Suid-Afrika in 'n kragonderbrekingskrisis gedompel was en dat daar geen ander keuse was as om die groot lening aan Eskom toe te staan nie, maar terselfdertyd is ook $100 miljoen (omtrent R800 miljoen) uit die eie skoonenergiefonds belê in Upington, waar die grootste sonkragprojek ter wêreld nou aangebou word. Hy het bygevoeg dat 25 lande suid van die Sahara tans ’n energiekrisis ervaar.

“Afrika is verantwoordelik vir net 4% van die kweekhuisgasse wat in die atmosfeer beland, maar dit is dié kontinent wat die kwesbaarste is vir klimaatsverandering en wat die swakste voorberei is op die impak – intense storms en droogtes – daarvan.” 

Die "SA Agulhas", ook bekend as die "Rooi Taxi", wat gewoonlik na Antarktika, Marion-eiland en Gougheiland vaar, het van die Victoria & Alfred Waterfront na Durban vertrek met sowat 40 akademici, omgewingskundiges en studente aan boord. Die skip het kuslangs na Durban gevaar om Suid-Afrikaners bewus te maak van die impak van klimaatsverandering op oseane, asook van die Verenigde Nasies se COP17-klimaatsberaad. Dit het eers by Port Elizabeth aangedoen om by die Nelson Mandela Metropolitaanse Universiteit praatjies oor die omgewing te lewer. Ook in Durban is twee dae deurgebring om 'n slypskool by die Oseaan-navorsingsinstituut aan te bied. Dit keer op 21 November terug Kaapstad toe.

Gratis busdienste vir afgevaardigdes word ook van die lughawe na die stad en van sentrale punte in die stad na die verskillende COP17-sentrums verskaf. Die stad het ook 600 fietse gratis tot afgevaardigdes se beskikking gestel wat eerder ’n bietjie van hul eie energie wil verbrand om die beraad by te woon as om op voertuie se fossielbrandstof aangewese te wees.

Inkosi-Albert Luthuli- Internasionale Konferensiesentrum voorgesit word, is “groener”. Kraanwater is in bekers op tafels verskaf in plaas van gebottelde water wat heelwat meer energie in die produksieproses verbruik. Volgens James Seymour, uitvoerende hoof van die Durbanse KwaZulu-Natal Convention Bureau, word geraam COP17 sal ’n verdienste van minstens R250 miljoen meebring.

Die eerste is die uitgediende Kioto-protokol en die ander die noodsaak om die Derdewêreld-ekonomieë met sowat R800 miljard ($100 miljard) per jaar te finansier om hul teenbesoedelingsteikens te haal.

Om dié kloof tussen ryk en arm lande te vernou sal van Suid-Afrika as voorsitter verg dat hy anders as gewoonlik goeie leierskap met buitelandse betrekkinge aan die dag lê. Ongelukkig laat Suid-Afrika se wispelturige optredes in twee skofte in die VN-veiligheidsraad, sy ondeurdagte steun aan skurkstate soos Libië, Iran en Sirië, sy mistasting in verskeie konflikte in Afrika en veral sy groeiende gedienstigheid aan die Chinese agenda, vrae in die internasionale gemoed oor die land se diplomatieke statuur en vernuf ontstaan. Dat Suid-Afrika per ton uitsetgas en per capita die wêreld se grootste besoedelaar is, bevorder ook nie sy rol as konsensusmakelaar in Durban nie.

Hilary Joffe, Eskom-woordvoerder, het gesê die verhoogde veiligheidsvlak sal minstens die twee weke van die beraad geld. Bykomende veiligheidswagte is aangestel om Eskom se kragstasies te beskerm en bykomende streng maatreëls is ingestel wat sekuriteitsklaring vir besoekers betref. Suid-Afrika en ander ontwikkelende lande is egter daarop ingestel om die COP17-deelnemers, wat afvaardigings van 190 lande insluit, te oorreed om ’n tweede periode van verbintenis tot Kioto wat tot 2020 moet strek, as die beraaddoelwit na te streef.

In ’n verslag wat UNEP ná tien jaar se navorsing bekend gestel het, sê hy metaangas wat uit stukkende rioolstelsels in die atmosfeer ontsnap, is een van die grootste oorsake van klimaatsverandering. Metaangas (ook bekend as swart koolstof en roet) is 23 keer kragtiger as koolstofdioksied. Koolstofdioksied is die grootste sondaar wat die afgelope meer as 160 jaar (sedert die nywerheidsomwenteling) klimaatsverandering veroorsaak het. UNEP doen aan die hand dat die gas opgevang, gestoor en as alternatiewe skoon energiebron gebruik word.

Die Wêreldnatuurfonds (WWF) het ’n beroep op die Departement van Minerale en Hulpbronne gedoen om onmiddellik op te hou om steenkoolmyne in die opvangsgebiede van riviere in Mpumalanga goed te keur. Die WWF waarsku in ’n verslag wat hy in Johannesburg bekend gestel het dat Suid-Afrika op ’n ramp afstuur as mynbou in die land se waterryke gebiede voortgaan soos nou.
Volgens Japan is die dekking vandag net 27% van die aanvanklike doelwit van 58% van die uitsette en word ’n verdere afname verwag.
“Dis ondoeltreffend en onbillik,” het mnr. Ken Okaniwa, minister in die Japanse ambassade, aan Beeld gesê. Vandaar sy land se besluit om hom by die VSA, Kanada en Rusland aan te sluit om nie op COP17 in te stem tot ’n tweede verbintenistydperk (Kioto 2) wat tot 2020 moet geld nie.
Japan het pas meer as 60 van sy kernkragsentrales weens die tsoenami-skade gesluit en wend hom vir die eerste keer in 30 jaar weer tot die verbranding van diesel om krag aan sy beskadigde ekonomie, die derde grootste ter wêreld, te verskaf.

Die Wêreldraad van Kerke (WRK) is teenwoordig op die COP-17 byeenkoms. Die WRK se tema vir COP17 is “Ons glo! Tree op ter wille van klimaatsgeregtigheid.” 

’n Hewige donderstorm op die vooraand van die opening van COP17 wat die lewe van minstens ses mense geëis en sowat 300 gesinne dakloos gelaat het, is hier beskryf as ’n waarskuwing van die klimaatkrisis waardeur die planeet in die gesig gestaar word. Volgens Christiana Figueres van die VN se raamwerkkonvensie oor klimaatsverandering is die kelder van die Internasionale Konferensiesentrum oorstroom toe 115 mm reën in ’n paar uur uitgesak het.

Friends of the Earth International(FoEI) het Suid-Afrika daarvan beskuldig dat hy met 'n gevurkte tong praat. Hoewel Suid-Afrika homself baie groen hou by COP17, word steun gegee aan steenkoolmyne in sensitiewe gebiede, hidrobreking in die Karoo, steenkool-tot-brandstoftegnologie terwyl goedkoop elektrisiteit ook aan mynreuse en nywerhede gelewer word.

Francois D’Adesky, die direkteur van die VN se Nywerheidsorganisasie (Unido), het gesê Suid-Afrika se koolstofvoetspoor is groter as dié van die Amerikaners en selfs groter as dié van die Chinese s'n. Daar is egter begrip getoon dat Suid-Afrika se produktiwiteit en ekonomiese groei in gedrang gebring word. Suid-Afrika is ook geprys dat hy daarna gestreef het om die Sokkerwêreldbeker neutraal te hou. D’Adesky voer aan dat 138 nywerhede in Suid-Afrika meer as 40% van die land se krag gebruik en intensiewe gebruikers van steenkool is. D’Adesky het verwys na die reuse-kragonderbrekings in 2007 en 2008 in Suid-Afrika en gesê dié krisis het die land R50 miljard gekos en meer as 7 000 mense het hul werk verloor. Om hierdie rede het Unido besluit om Suid-Afrika te help om sy koolstofvoetspoor te verklein en groen nywerhede te skep.

Die 2010-Sokkerwêreldbekertoernooi in Suid-Afrika se koolstofvoetspoor was agt keer groter as die toernooi wat in 2006 in Duitsland gehou is.

Die Limpopo Vleilandforum en die Internasionale Veenbewaringsgroep (International Mire Conservation Group) het die regering gesmeek om onverwyld in te gryp en die plundering van die Mokolorivier te beëindig. Bousand word onwettig uit dié rivier gemyn vir die bouwerk aan Eskom se Medupi-kragstasie. Hulle het in die sterk bewoorde verklaring gesê dit is duidelik die regering, wat aanstaande week die klimaatberaad (COP17) in Durban aanbied, is nie ernstig oor omgewingsbewaring of klimaatsverandering nie.

Huidige beloftes vir die fonds sluit in $30 miljard van 2010 tot 2012 per jaar en ’n belofte dat dié bedrag teen 2020 tot $100 miljard vermeerder sal word.
Dit sal jaarliks in die klimaatfonds gestort word.

Ná twee dae van gesprekvoering en onderhandelinge is dit duidelik dat dit moeilik gaan wees om ’n ooreenkoms te bereik. Die wêreldwye ekonomiese krisis en internasionale toutrekkery staan in die pad daarvan om te verseker dat alle lande, insluitend Amerika en China, toestem oor die pad vorentoe.

Die internasionale bewaringsorganisasie "Greenpeace" het ’n beroep op COP17 op die regering gedoen om onmiddellik bouwerk aan die steenkoolkragsentrale Kusile te staak. Greenpeace en die Universiteit van Pretoria het ’n gesamentlike navorsingsverslag, "The True Cost of Coal", bekend gemaak.
Luidens dié verslag gaan Kusile en Medupi, sodra hulle in bedryf is, Suid-Afrika se koolstofvoetspoor – wat per capita reeds die grootste in die wêreld is – met meer as 10% vergroot.

Edna Molewa, minister van waterwese en omgewingsake, het op ’n mediakonferensie bevestig dat “hoëvlak- politieke toetrede” nodig gaan wees om te keer dat veral Kanada en Japan in Durban “van die Kioto-skip afspring”.

Die "Climate Action Network" (CAN), wat 700 internasionale burgerlike aktivistegroepe verteenwoordig, het die EU, Kanada, Japan en Amerika ook daarvoor veroordeel dat hulle die Kioto-protokol “in Durban ’n dood wil laat sterf”. Dié lande word daarvan beskuldig dat hulle die verdoemende klimaatwetenskap misken en dat hulle doelbewus daarop uit is om konsensus in Durban onmoontlik te maak.
Kanada veral is skerp veroordeel vir sy beweerde dreigement om nie net uit die Kioto-protokol te tree nie, maar ook sy afvaardiging aan Durban te onttrek.
“Europa en Kanada gaan nie aan die gevolge ontkom as hulle Kioto hier in Durban kelder nie,” het me. Tove Ryding, die hoof van Greenpeace se afvaardiging, gesê.

Die "International Chamber of Shipping", wat meer as 80% van die wêreld se handelskepe verteenwoordig, het saam met die nie-regeringsorganisasies WWF en Oxfam voorstelle aan regerings gedoen oor hoe die kweekhuisgasvrystellings van die internasionale skeepsbedryf verder verminder kan word en hoe die proses gereguleer moet word. Dié organisasies het afgevaardigdes by COP17 gevra om duidelike riglyne aan die Internasionale Maritieme Organisasie (IMO) te gee om die kweekhuisgasvrystelling van skepe deur die ontwikkeling van markmeganismes te verminder.
Terwyl Amerika, Kanada en Europa aan die een kant nie die Kioto-verdrag vir ’n tweede periode ná 2012 wil verleng nie (omdat dit as wetlik afdwingbare verdrag net 15% van wêreldwye kweekhuisgasvrystellings verteenwoordig), glo China en ’n reeks ontwikkelende lande, wat Suid-Afrika insluit, dat ’n tweede Kioto-verdrag noodsaaklik is. Amerika wil nie in ’n wetlik afdwingbare verdrag ingesleep word sonder om te weet presies waarvoor hy hom inlaat nie. Hiervoor kry hy kritiek omdat gemeen word hy moet as wêreldleier en mededinger met China vir die posisie as grootste kweekhuisgasvrysteller ’n beter voorbeeld stel.
Die feit dat die beraad in Durban is en Suid-Afrika die voorsitterskap beklee, gaan ook nie ’n onderhandelingsdeurbraak besorg nie. “Madiba-magic” het lankal gekwyn en die land beklee nou nie juis die morele hoë grond wat klimaatbesoedeling betref nie. Ondanks al die vensterversierings is Suid-Afrika weens sy steenkoolkragsentrales vir die volgende paar dekades aan ’n styl groeikurwe van kweekhuisgasvrystellings uitgelewer. Op tegniese gebied kan wel trae vordering verwag word – met sleutelspelers soos minister Trevor Manuel, hoof van die nasionale beplanningskommissie, wat betrokke is by die ontwerp van die Groen Klimaatfonds. Die fonds is veronderstel om teen 2020 $100 miljard per jaar vir die stryd teen klimaatsverandering op te lewer.
Sterk sake-drukgroepe met diepgewortelde gevestigde belange – soos die oliebedryf – staan agter van die meer hardkoppige onderhandelaars.
Onder dié omstandighede is die kanse dat COP17 tasbare vooruitgang gaan oplewer, uiters skraal.

Dr. Steve Lennon, besturende direkteur vir strategiese beplanning van Eskom, het op ’n paneelbespreking by die COP17-klimaatberaad gesê as genoeg gas aan die Mosambiekse kus beskikbaar is, kan dit van die beoogde nuwe steenkoolkragstasies in die geïntegreerde hulpbronplan vervang en selfs ’n deel van die beplande kernkragstasies.

Nog beskuldigings is teen Nedbank, Suid-Afrika se sogenaamde “groen bank”, gemaak. Die bank het by COP17 onder skoot gekom oor sy aggressiewe reklameveldtog waarmee hy “voorgee” hy is koolstofneutraal. Nedbank en die Wêreldnatuurfonds (WWF) het in 2009 ’n gesamentlike projek begin om dié bank se koolstofvoetspoor uit te wis. Dit het egter misluk omdat Nedbank steeds een van Eskom en verskeie mynhuise se grootste finansiers is, het Bobby Peek, uitvoerende hoof van groundWork, ’n Suid-Afrikaanse nie-regeringsorganisasie (NRO), by die bekendstelling van die verslag “Bankrolling Climate Change” gesê.

Standard Bank is dié bank in Suid-Afrika wat die meeste geld – meer as R1 miljard – in koolstofinstensiewe nywerhede belê het. Standard Bank is Eskom se grootste finansiële ondersteuner, het Peek gesê. Erik Larson, woordvoerder van Standard Bank, het in reaksie op die verslag gesê energie is “kritiek noodsaaklik” vir Suid-Afrika en ander ontwikkelende lande en dit sal onmoontlik wees om onmiddellik alle steenkoolkragsentrales te sluit.
Standard Bank het reeds in die verlede sy verbintenis getoon met die finansiering van hernubare energieprojekte, soos dié van wind in Kenia en Brasilië, het hy gesê.

Volgens die Wêreld-Meteorologiese Organisasie het temperature die wêreld oor sedert konstant gestyg, met 2011 wat tot dusver die 10de warmste jaar op rekord was. Dit is veroorsaak deur die toename in kweekhuisgasse in die atmosfeer, wat vanjaar rekordhoogtes bereik het.

Seyni Nafo, die woordvoerder van die Afrika-Unie (AU), het gesê Afrika eis dat ontwikkelde lande tot $600 miljard (R4,8 triljoen) per jaar betaal vir die “groen” ekonomiese ontwikkeling van dié vasteland alleen. Volgens hom dring al 54 lande in die Afrika-groep (op COP17) daarop aan dat die wêreld se rykste lande 1,5% van hul bruto nasionale produk (BNP) aan Afrika afstaan het.

Die "Climate Action Network" (CAN), wat 700 internasionale burgerlike aktivistegroepe verteenwoordig, het die EU, Kanada, Japan en Amerika ook daarvoor veroordeel dat hulle die Kioto-protokol “in Durban ’n dood wil laat sterf”.
Dié lande word daarvan beskuldig dat hulle die verdoemende klimaatwetenskap misken en dat hulle doelbewus daarop uit is om konsensus in Durban onmoontlik te maak.

Ook die geestelike leiers het hul stem dik gemaak by die beraad. ’n Koalisie van geloofsgroepe en geestelikes het op COP17 gesê hulle is diep teleurgesteld in die politieke leiers en doen ’n ernstige beroep op hulle om dadelik die dooie punt op te los. Die knelpunte word toegeskryf aan hebsug, materialisme en selfsug.
Kardinaal Wilfred Napier, Rooms-Katolieke aartsbiskop van Durban, het gesê die geestelike leiers is “diep bekommerd dat Durban niks gaan oplewer nie”.
Hy het aan Figueres gesê hebsug en ekonomiese selfbelang laat die onderhandelinge ontspoor. “Dit bedreig die voortbestaan van lewe op die aarde.”
Biskop Geoff Davies van die omgewingsinstituut van die Suider-Afrikaanse geloofsgemeenskappe, het daarop gewys dat “God se ongelooflike skepping hiér in Durban op die spel is.

Om ’n dreigende dooie punt oor die Groen Klimaatfonds en die omstrede Kioto-protokol te voorkom, het verskeie regerings se ministers reeds in Durban begin aankom om hulle by hul tegniese onderhandelaars aan te sluit. 
Christian Figueres het gesê dat daar teen 6 Desember 2011 die grootste moontlike konsensus bereik moet word, voordat die hoëvlak-samesprekings tussen regeringsleiers begin.
'n Durban-mandaat word bedink van 'n raamwerk van ’n nuwe en afdwingbare internasionale verdrag om Kioto te vervang.


</doc>
<doc id="59395" url="https://af.wikipedia.org/wiki?curid=59395" title="Ikoon">
Ikoon

Ikone (afgelei van die Griekse εικόνα, "ikóna", "beeld", "afbeelding") is gewyde kultus- of heiligebeelde in die Oostelike Kerke van die Christendom, veral in die Ortodokse Kerke van die Bisantynse Rite en kan as een van die mees karakteristieke kenmerke van dié kerke beskou word. Ikone speel daarnaas 'n sentrale rol in die Bisantynse kuns.

Ikone word ook in die kultus van die Oosters-Ortodokse Kerke, soos byvoorbeeld die Koptiese Kerk of die Armeense Apostoliese Kerk vereer, maar nie in die Assiriese Kerk nie. Koptiese ikone toon invloede van die Oud-Egiptiese kuns.

Ikone word gewoonlik op hout geskilder en het Christus, Maria met die Christuskind, heiliges of Bybelverhale as sentrale motiewe, maar hulle teologiese en spirituele betekenis strek verder as dié van 'n gewone kunswerk of 'n versiering. Ikone help die gelowige aanskouer om 'n eksistensiële verbintenis met die afgebeeldes en sodoende ook met God te bereik.

Die oorspronge van ikonografie gaan terug na die 4de eeu. Die Ortodokse ikoneskilderkuns het vanuit die Bisantynse Ryk na Suid-Italië, Armenië en Rusland uitgebrei. Die oudste ikone, wat bewaar gebly het, dateer uit die 6de eeu. Maar slegs 'n klein aantal eksemplare uit dié tydperk is - veral in afgeleë gebiede - nie tydens die Bisantynse beeldestryd in die 8ste en 9de eeu vernietig nie. Hierdie teologiese stryd is rondom die Bybelse uitsprake teen beelde van God gevoer - soos byvoorbeeld in Eksodus 20,4: "Jy mag vir jou geen gesnede beeld of enige gelykenis maak van wat bo in die hemel is... nie."

Volgens die teologie van die Oostelike Kerke word dié Bybelse gebod egter nie deur die skepping en verering van ikone oortree nie aangesien dit God self was wat Christus deur sy menswording sigbaar gemaak het. Die godsdienstige verering van ikone het daarnaas slegs betrekking tot die waarheid wat met die beeld versinnebeeld word, nie tot die beeld self nie.

Die skilder van ikone is as liturgiese handeling aan streng reëls onderworpe en volg voorbeelde wat oor die eeue heen feitlik onveranderd gebly het. Heiliges word gewoonlik in 'n eenvoudige styl en in frontale aansig uitgebeeld, meestal teen 'n goue agtergrond wat die hemelryk versinnebeeld.

In Ortodokse kerke word ikone dikwels op 'n drieledige beeldewand, die sogenaamde ikonostase, tussen die altaar en die sentrale skip van die kerk vertoon. Uit die perspektief van die aanskouer word aan die ikonostase se regterkant 'n ikoon van die opgestane Christus geplaas, terwyl 'n ikoon aan die linkerkant Maria met die Jesuskind vertoon. Te midde van hierdie twee ikone is die koninklike deur waardeur die priester in die Evangelies en in die Eucharistie binnekom en vir die gemeente die "koning van ere" bring.


</doc>
<doc id="59396" url="https://af.wikipedia.org/wiki?curid=59396" title="Patriargaat van Moskou">
Patriargaat van Moskou

Die Russies-Ortodokse patriargaat van Moskou het in 1589 ontstaan toe dit die Moskouse aartsbisdom vervang het. Die patriarg van Moskou is ook patriarg van die hele Rusland.

Die geskiedenis van die Russies-Ortodokse Kerk begin met die kerstening van Kiëf-Roes, wat algemeen beskou word as in 988, hoewel dit soms betwis word. In 1316 het die aartsbiskop van Kiëf sy setel na die stad Wladimir geskuif en in 1322 na Moskou. In 1589 is die aartsbiskopsetel verhef tot ’n patriargaat. Pieter die Grote het die patriargaat in 1721 afgeskaf en vervang met die Heiligste Regerende Sinode, en die patriarg van Moskou is weer ’n aartsbiskop of metropoliet genoem. Die patriargaat is in 1917 herstel en in 1925 weer afgeskaf deur die Sowjet-regering. Dit is in 1943 tydens die Tweede Wêreldoorlog vir oulaas herstel op inisiatief van Josef Stalin.


Heiligste Regerende Sinode




</doc>
<doc id="59397" url="https://af.wikipedia.org/wiki?curid=59397" title="Kalemie">
Kalemie

Kalemie (voorheen bekend as "Albertville" in Frans en "Albertstad" in Nederlands) is 'n stad in die ooste van die Demokratiese Republiek van die Kongo. Dit lê op die oewer van die Tanganjika-meer.


</doc>
<doc id="59398" url="https://af.wikipedia.org/wiki?curid=59398" title="Bukavu">
Bukavu

Bukavu (voorheen bekend as "Costermansville" in Frans en "Costermansstad" in Nederlands) is 'n stad in die ooste van die Demokratiese Republiek van die Kongo.


</doc>
<doc id="59405" url="https://af.wikipedia.org/wiki?curid=59405" title="Goma">
Goma

Goma is 'n stad in die ooste van die Demokratiese Republiek van die Kongo.


</doc>
<doc id="59407" url="https://af.wikipedia.org/wiki?curid=59407" title="Havelland">
Havelland

Havelland is 'n geografiese term wat verskillende betekenisse kan hê. In geografiese opsig is dit 'n gebied in die Duitse deelstaat Brandenburg tussen die stede Oranienburg in die noordooste en Rhinow in die noordweste, met die Rhinrivier en die Rhinkanaal as sy noordelike grens. Die Havelrivier vorm 'n perdehoef om dié streek wat in die geskiedenis van Brandenburg 'n rol as historiese landskap gespeel het.

Vir die plaaslike "Havelland e.V."-bemarkings- en toerismevereniging behels die Havelland as landskap die gelyknamige administratiewe distrik, die stad Brandenburg an der Havel en die noordelike deel van die distrik Potsdam-Mittelmark insluitende die nedersettings suid van die Havel wat andersins by die landskap Zauche gereken word.

Die administratiewe distrik Havelland behels die kerngebied van die Havelland, terwyl die suidelike deel van die Ruppiner Land met die Rhinluch, die westelike deel van die Berlynse distrik Spandau, die stede Potsdam en Brandenburg an der Havel net soos enkele nedersettings in die distrik Potsdam-Mittelmark buite die distrik Havelland geleë is.

Havelland is een van die Brandenburgse streke wat deur die skrywer Theodor Fontane in 'n boekdeel van sy reeks "Wanderungen durch die Mark Brandenburg" behandel word. Dit het daarnaas danksy Fontane se ballade "Herr von Ribbeck auf Ribbeck im Havelland" bekendheid verwerf, en ook sy romankarakter "Effi Briest" word hier grootgemaak.


</doc>
<doc id="59408" url="https://af.wikipedia.org/wiki?curid=59408" title="Havelland (distrik)">
Havelland (distrik)

Havelland (amptelik: "Landkreis Havelland") is 'n administratiewe distrik in die weste van die Duitse deelstaat Brandenburg. Dit het 'n oppervlakte van 1717,15 km² en 'n bevolking van 159 685 (soos op 31 Desember 2016).

Die distrik is in 1993 deur die samesmelting van die ou Nauen- en Rathenow-distrikte gevorm.

Havelland is die naam van die gebied op die oewer van die Havel-rivier tussen die stad Berlyn en die Elbe-rivier. Hierdie gebied sluit ook die stede van Brandenburg en Potsdam in, wat nie deel van die distrik is nie. Die distrik Havelland bestaan hoofsaaklik uit die gebied noord van die Havel-rivier.

Havelland is bestuurlik in die volgende stede, munisipaliteite en Ämter ingedeel:


</doc>
<doc id="59409" url="https://af.wikipedia.org/wiki?curid=59409" title="Internet-entrepreneur">
Internet-entrepreneur

'n Internet-entrepreneur is 'n entrepreneur wat innovering toepas om nuwe besighede op die Internet te skep.

Internet-entrepreneurs is deel van 'n groter, meer algemene kategorie van digitale entrepreneurs. Digitale entrepreneurskap gebruik rekenaargenieë in die algemeen om te innoveer en nuwe besighede te skep.




</doc>
<doc id="59411" url="https://af.wikipedia.org/wiki?curid=59411" title="Ondernemer">
Ondernemer

'n Ondernemer (ook: sakeman, sakevrou of entrepreneur) is 'n persoon wat iets onderneem, en daarmee een of ander maatskaplike bydrae lewer. Die ondernemer se doel is om 'n inkomste te verdien deur 'n bepaalde kombinasie van arbeid, kapitaal en kennis in 'n besigheid in te ploeg en sodoende die besigheid te lei of in stand te hou. Die ondernemer moet die inisiatief neem en geleenthede in die mark najaag. Kirzner beskryf die ondernemer as iemand wat bewus is van die kanse en geleenthede en dit benut.



</doc>
<doc id="59417" url="https://af.wikipedia.org/wiki?curid=59417" title="Deense Volkskerk">
Deense Volkskerk

Die Evangelies-Lutherse Kerk in Denemarke , die Kerk van Denemarke of die Deense Nasionale Kerk (Deens: " Den Danske Folkekirke " of " Folkekirken ", letterlik Die Deense Volkskerk ) is die staatskerk en die grootste denominasie in Denemarke en Groenland. Die kerk is Evangelies-Luthers van aard en sedert die totstandkoming van die Deense Grondwet van 1849 geniet die Evangelies-Lutherse Kerk in Denemarke (ELKD) die status as " die kerk van die volk " sowel as die amptelike Nasionale Kerk. Die kerk word geldelik gesteun deur die staat, maar lidmaatskap is vrywillig. Koningin Margarethe II staan aan die hoof van die kerk, met die Minister van Kerksake, tans Manu Sheen, wat die hoogste administratiewe owerheid van die kerk beklee. Die Deense parlement, Folketinget, is die hoogste wetgewende gesag vir die kerk. Soos op 1 Januarie 2014 behoort 78,4% van die Deense bevolking aan die Volkskerk.

Die kerk word beliggaam deur 12 diosese, elkeen met ’n biskop as hoof, wat ook een van Groenland en een van die Faroëreilande (tot 29 Julie 2007) insluit. Verder word die kerk ook in 111 dekens en 2 200 gemeentes onderverdeel. Daar is sowat 2 400 priesters.

Elke gemeente het ’n kerkraad wat deur kerklidmate vir vier jaar verkies word. Die kerkraad besluit oor die wyse hoe die plaaslike kerk bestuur moet word, maar ook watter personeel (soos die priesters) aangestel word. Die priesters is daarom ondergeskik aan die raad, behalwe waar geestelike sake betrek word, soos by die lei van ’n diens of sielesorg. Sowel die kerkraad as priesters is egter ondergeskik aan die biskoppe.

’n Uitsonderlike kenmerk van die Volkskerk is die moontlikheid om vrywillige gemeentes ("valgmenighed") binne ’n kerk op die been te bring. Om dit te bewerkstellig, kort dit net ’n klein persentasie van die kerklidmate. Dit is vrywillige verenigings wat hul eie kerkraad en priester aanstel, wie hulle uit hul eie sakke betaal. Hiervoor word die gemeente van kerkbelasting vrygeskeld. Die vrywillige gemeente en sy priester is ondergeskik aan die biskoppe en die kerklidmate is steeds ten volle deel van die kerk. As ’n gemeente voorheen deur ’n fundamentalistiese meerderheid en leraar gedomineer is, kon die liberale minderheidsgroep hul eie gemeente en leraar binne die kerk tot stand bring – en vica versa.
Deesdae dien vrywillige gemeentes dikwels as oplossing vir kerklidmate wat die idee van ’n vrykerk aanloklik vind, maar verkies om hul verbintenis tot die Volkskerk te behou.

’n Ander minder algemene praktyk is die parogiekeuse ("sognebåndsløsning", letterlik "parogiebondlossing"). Sou ’n kerklidmaat ontevrede met ’n spesifieke leraar van sy tuisgemeente wees, staan dit hom vry om deur ’n ander leraar bedien te word wie se Christelike perspektief nader aan syne ooreenstem, soos byvoorbeeld in ’n naburige gemeente.

Volgens die amptelike statistiek van Januarie 2014 behoort 78,4% van die Dene aan die Volkskerk. Hierdie lidmaatskap wissel van 60,9% in die Diosese van Kopenhagen tot ongeveer 87,3% in die Diosese van Viborg. Onlangs het die persentasie Dene wat aan die Volkskerk verbonde is stadig begin afneem. Die belangrikste redes is die immigrasie uit nie-Lutherse lande, die onttrekking van party lidmate en ’n verminderde koers (slegs 65,6%) van Deense suigelinge wat gedoop word.

Elkeen wat in die Volkskerk gedoop word, word outomaties ’n lidmaat. Lede kan hul lidmaatskap met die Volkskerk beëindig en heraansluit soos hulle wil. Burgers wat in ander Christelike groepe en denominasies gedoop/ingeseën is, insluitend ander Lutherse kerke, word nie outomaties lidmate van die Volkskerk nie; hul doop word egter erken sou hulle aansoek doen om lidmaatskap van die Volkskerk. Dit is nie moontlik om ’n lid van twee of meer denominasies te wees nie.

Verbanning uit die kerk is wettig, maar kom bitter selde voor. Voorbeelde sluit die uitbanning van selfverklaarde sataniste in. ’n Kerklid is verban omrede die persoon reïnkarnasie ondersteun het, maar die Hooggeregshof het in 2005 hierdie verbanning teruggetrek.

Minder as 5% van die kerklidmate woon weekliks die kerkdienste by. Die kerk word egter steeds grootliks vir tradisionele seremonies gebruik, soos doopplegtighede, voorstellings en aannemings. In 2008 het 41% troues en 89% begrafnisse in die Volkskerk plaasgevind en 71% tieners in graad 7–8 is voorgestel en aangeneem.

Volgens ’n 2009-meningspeil glo 25% Dene dat Jesus die Seun van God is en 18 glo dat Hy die Verlosser van die wêreld is.

Die kerk poog om teologiese uitkyke so wyd moontlik te akkommodeer, solank dit net met die amptelike simboliese boeke, soos gestipuleer in die Deense Kode van 1685, ooreenstem. Dit sluit in:


Die hersiene weergawes van die Ou en Nuwe Testament is deur die Koningin in 1992 goedgekeur. ’n Hersiene gesangboek is in 2003 goedgekeur. Sowel die Bybelvertalings as die Gesangboek het wydverspreide openbare en teologiese debatte ingehou.

In die verlede was daar ’n sterk verskil tussen die liberale stroming van N.F.S Grundtvig en strenger, piëtistiese en Bybelvaste bewegings. Die spanning tussen hierdie groepe het partykeer gedreig om ’n skeuring in die kerk te bring. "Tideherv" is ’n middeweg gevind tussen ’n klein deeltjie wat op Søren Kierkegaard se eksistensialisme en op Grundtvig se konserwatiewe en nasionaalgesinde uitkyke geskoei is.

Die Deense Volkskerk is lid van die Povoo Gemeenskap tussen die Lutherse en Anglikaanse kerke.


</doc>
<doc id="59418" url="https://af.wikipedia.org/wiki?curid=59418" title="Nataljanfrederik">
Nataljanfrederik

Die Nataljanfrederik ("Cossypha natalensis") is 'n spesie voël in die "Muscicapidae" familie.
Dit kom voor in Angola, Botswana, Burundi, Kameroen, Sentraal-Afrikaanse Republiek, Republiek van die Kongo, Demokratiese Republiek van die Kongo, Ethiopië, Gaboen, Kenia, Malawi, Mosambiek, Namibië, Nigerië, Rwanda, Somalië, Suid-Afrika, Soedan, eSwatini, Tanzanië, Oeganda, Zambië, en Zimbabwe.
Die natuurlike habitat van die Nataljanfrederik is sub-tropies of tropiese droë woude.




</doc>
<doc id="59425" url="https://af.wikipedia.org/wiki?curid=59425" title="Lawaaimakerjanfrederik">
Lawaaimakerjanfrederik

Die lawaaimakerjanfrederik (Cossypha dichroa) is 'n voëlspesie in die Muscicapidae familie. Dit kom voor in Suid-Afrika en eSwatini.

Die spesie se natuurlike habitat is sub-tropiese of tropiese vogtige laeveld woude.

Hierdie is 'n groot janfrederik, omtrent 20 cm. Die lawaaimakerjanfrederik word onderskei deur die donker bo-gedeeltes (die oorflappe en lelie is effe donkerder as die res van die gesig, kop, nek en rug) en geel-oranje onder-gedeeltes. Dit het geen wit oogstreep nie. Onvolwasse voëls het 'n vuil, gevlekte rooibruin bo en onder die stert en is rooi-oranje met 'n donker senter. 
Die lawaaimakerjanfrederik migreer van die binneland na die kuswoude in die winter.




</doc>
<doc id="59429" url="https://af.wikipedia.org/wiki?curid=59429" title="Anja Rubik">
Anja Rubik

Anja Rubik, gebore as "Anna Rubik", is 'n Poolse foto- en loopplankmodel.

Anja Rubik het Pole met haar gesin in 1988 verlaat en vervolgens in Griekeland, Kanada en Umtata, Suid-Afrika gebly. Sy het aanvanklik in Częstochowa, Pole skoolgegaan en haar modelloopbaan as leerder van 'n Britse hoërskool in Parys, Frankryk begin. Hier het sy net gedurende die skoolvakansies as model gewerk.

Eers ná haar matriekeksamen het sy voltyds as model begin werk. Rubik het op die voorblaaie van 'n verskeidenheid internasionale glanstydskrifte verskyn, waaronder die Franse, Koreaanse, Latyn-Amerikaanse, Japanse, Spaanse, Australiese en Duitse uitgawes van "Vogue", asook die Koreaanse en Franse uitgawes van "Numéro", "Nylon" en "Elle".

Sy het modelwerk vir modeontwerpers en -etikette soos Givenchy, Chloé, Christian Dior, Hermès, Valentino, Gucci, H&M, GAP, Lanvin, Balmain, Belstaff, Armani, Lacoste, DKNY, Barneys New York, Jimmy Choo, Estee Lauder, Roberto Cavalli en Chanel gedoen, en "haute couture"-mode van etikette soos Valentino, Chanel, Christian Lacroix en Elie Saab bekendgestel.

Ná 'n langdurige verhouding het Anja Rubik kort voor Kersfees 2010 in Wene, Oostenryk aan die Serwiese fotomodel Sasha Knezevic verloof geraak. Die paar het op 16 Julie 2011 op die Spaanse eiland Mallorca getrou en bly tans in New York Stad.


</doc>
<doc id="59432" url="https://af.wikipedia.org/wiki?curid=59432" title="Rzeszów">
Rzeszów

Rzeszów [ˈʐɛʂuf] is die administratiewe hoofstad van die Suidoos-Poolse woiwodskap Subkarpate ("Podkarpackie").

Rzeszów is 'n universiteitstad wat aan weerskante van die Wisłokrivier in die hartland van die Sandomierska-vallei, tussen Krakau en die Pools-Oekraïense grenspos naby Przemyśl en langs die internasionale snelweg E 40 en die spoorweglyn tussen Lviv (Lemberg) en Krakau geleë is. Die stad word deur 'n internasionale lughawe bedien.

Die stad se ekonomiese stand as belangrikste nywerheidsentrum in Suidoos-Pole word al dekades lank deur die vliegtuigbedryf bepaal. Daarnaas speel voedselverwerking en farmaseutiese nywerhede 'n beduidende rol. Die ligging naby die Poolse Woudkarpate-berggebied en 'n goed ontwikkelde toeristiese infrastruktuur met talle aantreklikhede maak van Rzeszów 'n gewilde reisbestemming.


</doc>
<doc id="59433" url="https://af.wikipedia.org/wiki?curid=59433" title="Ilebo">
Ilebo

Ilebo (voorheen bekend as "Port-Francqui" en ook "Francquihaven" in Nederlands) is 'n stad in die Demokratiese Republiek van die Kongo.


</doc>
<doc id="59435" url="https://af.wikipedia.org/wiki?curid=59435" title="Francois Hougaard">
Francois Hougaard

Francois Hougaard (gebore 6 April 1988) is 'n professionele Suid-Afrikaanse rugbyspeler. Hy speel hoofsaaklik as skrumskakel, maar het meer onlangs in 'n vleuel vir die Blou Bulle ontwikkel. Hy is in die Paarl in Suid-Afrika gebore en het op skool vir Paul Roos Gimnasium uitgedraf.

Sy eerste toer vir die Springbokke was na Frankryk, Italië, Ierland en Engeland in laat 2009 waar hy een toets teen Italië op 21 November 2009 en in twee toerwedstryde gespeel het. Sy span wen die Curriebeker in 2009 en die Superrugby-titel in 2011. Hy het tydens beide die eindstryde drieë vir sy span gedruk.

Tydens die 2011 Superrugbyseisoen het hy goed vertoon en as skrumskakel tydens Fourie du Preez se afwesigheid waargeneem, wat hom later 'n plek in die Springbokspan vir die 2011-wêreldbeker verseker het.



</doc>
<doc id="59436" url="https://af.wikipedia.org/wiki?curid=59436" title="Standbeeld">
Standbeeld

'n Standbeeld is 'n beeld ter ere van, of ter nagedagtenis aan, iets of iemand wat in die openbaar opgerig word. Standbeelde kan van natuursteen, brons, hout of ander materiale gemaak word. Dit word dikwels op 'n voetstuk gemonteer. Historiese of belangrike figure word meestal in 'n standbeeld verewig. Belangrike gebeurtenisse word ook soms in 'n standbeeld vasgevang om dit te laat bly voortleef.




</doc>
<doc id="59437" url="https://af.wikipedia.org/wiki?curid=59437" title="Langholt">
Langholt

Langholt is ‘n plek in die Deense Noord-Jutlandstreek van die Aalborgmunisipaliteit. Dit het 936 inwoners.


</doc>
<doc id="59438" url="https://af.wikipedia.org/wiki?curid=59438" title="Lendum">
Lendum

Lendum is ‘n plek in die Deense Noord-Jutlandstreek van die Hjørring-munisipaliteit. Dit het 936 inwoners.


</doc>
<doc id="59439" url="https://af.wikipedia.org/wiki?curid=59439" title="Lødderup">
Lødderup

Lødderup is ‘n plek in die Deense Noord-Jutlandstreek van die Morsø-munisipaliteit. Dit het 268 inwoners (2008).


</doc>
<doc id="59440" url="https://af.wikipedia.org/wiki?curid=59440" title="Løgstør">
Løgstør

Løgstør is ‘n plek en voormalige munisipaliteit in Denemarke.

Die voormalige munisipaliteit het 'n oppervlak van 217,99 vierkante kilometer gehad. Daar het 10 270 mense gewoon. Hiervan was 5 209 mans en 5 061 vroue (2005).

Løgstør het 4 357 inwoners (2011) en daar is ‘n hawe by die Limfjord.


</doc>
<doc id="59441" url="https://af.wikipedia.org/wiki?curid=59441" title="Løkken">
Løkken

Løkken is ‘n plek in die Deense Noord-Jutlandstreek aan die Noordsee. Dit het 1 558 inwoners (2011). Dit is ‘n ou vissersplek, maar is vandag ‘n gewilde strandplek. In die somer kom sowat 50 000 toeriste in die somerhuisies, hotelle en kampeerterreine ontspan.
Løkken het tot 2007 tot die Løkken-Vrå-munisipaliteit behoort, maar daarna aan die Hjørringmunisipaliteit.


</doc>
<doc id="59442" url="https://af.wikipedia.org/wiki?curid=59442" title="Lønstrup">
Lønstrup

Lønstrup is ‘n plek in die Deense Noord-Jutlandstreek van die Hjørring-munisipaliteit. Dit het 573 inwoners (2008).


</doc>
<doc id="59443" url="https://af.wikipedia.org/wiki?curid=59443" title="Lørslev">
Lørslev

Lørslev is ‘n plek in die Deense Noord-Jutlandstreek van die Hjørring-munisipaliteit. Dit het 305 inwoners (2008).


</doc>
<doc id="59444" url="https://af.wikipedia.org/wiki?curid=59444" title="Lyngså">
Lyngså

Lyngså is ‘n plek in die Deense Noord-Jutlandstreek van die Frederikshavn-munisipaliteit. Dit het 269 inwoners (2008).


</doc>
<doc id="59445" url="https://af.wikipedia.org/wiki?curid=59445" title="Mariager">
Mariager

Mariager is ’n plek en voormalige munisipaliteit in Denemarke.

Die oppervlakte was 201,09 vierkante kilometer. Die plaas het 8 300 inwoners gehad met 4205 manne en 4095 vroue (2005).

Die munisipaliteit val sedert die herindeling van 2007 onder die nuutgevormde munisipaliteit Mariagerfjord.

Die plek Mariager het 2 555 inwoners (2011) en lê aan die Mariager Fjord. Dit is in 15de eeu gestig en na Maria genoem.


</doc>
<doc id="59446" url="https://af.wikipedia.org/wiki?curid=59446" title="Mosbjerg">
Mosbjerg

Mosbjerg is ‘n plek in die Deense Noord-Jutlandstreek van die Hjørring-munisipaliteit. Dit het 293 inwoners (2008).


</doc>
<doc id="59447" url="https://af.wikipedia.org/wiki?curid=59447" title="Moseby">
Moseby

Moseby is ‘n plek in die Deense Noord-Jutlandstreek van die Jammerbugt-munisipaliteit. Dit het 622 inwoners (2008).


</doc>
<doc id="59448" url="https://af.wikipedia.org/wiki?curid=59448" title="Mou (Denemarke)">
Mou (Denemarke)

Mou (Denemarke) is ‘n plek in die Deense Noord-Jutlandstreek van die Aalborg-munisipaliteit. Dit het 1158 inwoners (2008).


</doc>
<doc id="59449" url="https://af.wikipedia.org/wiki?curid=59449" title="Nibe">
Nibe

Nibe is ‘n plek in Denemarke. Dit het 4 632 inwoners (2006). Jaarliks word die Nibe Festival hier gehou.


</doc>
<doc id="59450" url="https://af.wikipedia.org/wiki?curid=59450" title="Nørager">
Nørager

Nørager is ’n plek en voormalige munisipaliteit in Denemarke.

Die voormalige munisipaliteit se oppervlakte was 167,66 vierkante kilometer. Dit het 5 565 inwoners gehad, 2 880 mans en 2 685 vroue (2005). Die munisipaliteit val sedert die herindeling van 2007 onder die nuutgevormde munisipaliteit Rebild.

Die plek Nørager het 1 066 inwoners (2011).


</doc>
<doc id="59451" url="https://af.wikipedia.org/wiki?curid=59451" title="Nørhalne">
Nørhalne

Nørhalne is ‘n plek in die Deense Noord-Jutlandstreek van die Jammerbugt-munisipaliteit. Dit het 1 232 inwoners (2008).


</doc>
<doc id="59452" url="https://af.wikipedia.org/wiki?curid=59452" title="Nørholm">
Nørholm

Nørholm is ‘n plek in die Deense Noord-Jutlandstreek van die Aalborg-munisipaliteit. Dit het 241 inwoners (2008).


</doc>
<doc id="59453" url="https://af.wikipedia.org/wiki?curid=59453" title="Nørre Kongerslev">
Nørre Kongerslev

Nørre Kongerslev is ‘n plek in die Deense Noord-Jutlandstreek van die Aalborg-munisipaliteit. Dit het 298 inwoners (2008).


</doc>
<doc id="59454" url="https://af.wikipedia.org/wiki?curid=59454" title="Nørre Vorupør">
Nørre Vorupør

Nørre Vorupør is ‘n plek in die Deense Noord-Jutlandstreek van die Thisted-munisipaliteit. Dit het 666 inwoners (2008).


</doc>
<doc id="59455" url="https://af.wikipedia.org/wiki?curid=59455" title="Nørresundby">
Nørresundby

Nørresundby is ‘n voorstad van Aalborg in Denemarke en het 21 376 inwoners (2011). Vroeër was Nørresundby ‘n selfstandige stad, maar sedert 1970 val dit onder die Aalborg-munisipaliteit. Nørresundby word met die res van die stad deur die Limfjordstonnel verbind. Die grootste deel van Nørresundby bestaan uit woonbuurte en sakegebied, maar daar is ook ‘n kerk uit die 13de eeu. Daarby is ook die grootste geskiedkundige begraafplaas van Denemarke, Lindholm Høje, in Nørresundby geleë.


</doc>
<doc id="59456" url="https://af.wikipedia.org/wiki?curid=59456" title="Nors (Denemarke)">
Nors (Denemarke)

Nors is ‘n plek in die Deense Noord-Jutlandstreek van die Thisted-munisipaliteit. Dit het 1 027 inwoners. (2008)


</doc>
<doc id="59457" url="https://af.wikipedia.org/wiki?curid=59457" title="Norup">
Norup

Norup is ‘n plek in die Deense Noord-Jutlandstreek van die Mariagerfjord-munisipaliteit. Dit het 290 inwoners (2008).


</doc>
<doc id="59458" url="https://af.wikipedia.org/wiki?curid=59458" title="Nykøbing Mors">
Nykøbing Mors

Nykøbing Mors is ‘n plek in die Deense Noord-Jutlandstreek van die Morsømunisipaliteit. Dit het 9 154 inwoners (2011).

Nykøbing Mors is die grootste plek op die eiland Mors in die Limfjord in die noordweste van Denemarke, in die Morsømunisipaliteit.

Die dorpie het 9 189 inwoners (2008). Die geskiedenis van Nykøbing Mors gaan terug tot 1299 toe dit staatsreg verkry het. Die belangrikste bestaansmiddel is die handeling van ware en vissery. Die klooster Dueholm speel ook ‘n belangrike rol in die geskiedenis van hierdie plek. Die grootste gedeelte van die Nykøbing Mors is rondom 1900 aangebou en het vanaf hierdie tydperk ‘n meer nywerheidskarakter begin kry.

Dit is hier in Nykøbing Mors waar daar in 1899 die Deens-Noorse skrywer Aksel Sandemose gebore word. Die ervaring wat hy hier in Nykøbing Mors opgedoen het sou hy in sy later werke aanwend.


</doc>
<doc id="59459" url="https://af.wikipedia.org/wiki?curid=59459" title="Øsløs">
Øsløs

Øsløs is ‘n plek in die Deense Noord-Jutlandstreek van die Thisted-munisipaliteit. Dit het 239 inwoners (2008).


</doc>
<doc id="59460" url="https://af.wikipedia.org/wiki?curid=59460" title="Øster Assels">
Øster Assels

Øster Assels is ‘n plek in die Deense Noord-Jutlandstreek van die Morsø-munisipaliteit. Dit het 239 inwoners (2008).


</doc>
<doc id="59461" url="https://af.wikipedia.org/wiki?curid=59461" title="Øster Brønderslev">
Øster Brønderslev

Øster Brønderslev is ‘n plek in die Deense Noord-Jutlandstreek van die Brønderslev-munisipaliteit. Dit het 942 inwoners (2008).


</doc>
<doc id="59462" url="https://af.wikipedia.org/wiki?curid=59462" title="Øster Doense">
Øster Doense

Øster Doense is 'n plek in die Deense Noord-Jutlandstreek van die Mariagerfjord-munisipaliteit. Dit het 230 inwoners (2008).


</doc>
<doc id="59463" url="https://af.wikipedia.org/wiki?curid=59463" title="Øster Hornum">
Øster Hornum

Øster Hornum is ‘n plek in die Deense Noord-Jutlandstreek van die Rebild-munisipaliteit. Dit het 968 inwoners (2008).


</doc>
<doc id="59464" url="https://af.wikipedia.org/wiki?curid=59464" title="Øster Hurup">
Øster Hurup

Øster Hurup is ‘n plek in die Deense Noord-Jutlandstreek van die Mariagerfjordmunisipaliteit. Dit het 749 inwoners (2011).

Dit is ‘n gewilde vakansieplek en in die somer kom duisende toeriste hierheen. Dit is aan die Oos-Jutland geleë, by Kattegat en is nie ver van die Mariagerfjord nie. Die kilometerslange wit sandstrand het lae duine.


</doc>
<doc id="59465" url="https://af.wikipedia.org/wiki?curid=59465" title="Øster Jølby">
Øster Jølby

Øster Jølby is ‘n plek in die Deense Noord-Jutlandstreek van die Morsø-munisipaliteit. Dit het 649 inwoners (2008).


</doc>
<doc id="59466" url="https://af.wikipedia.org/wiki?curid=59466" title="Øster Vrå">
Øster Vrå

Øster Vrå is ‘n plek in die Deense Noord-Jutlandstreek van die Frederikshavn-munisipaliteit. Dit het 1 405 inwoners (2008).


</doc>
<doc id="59467" url="https://af.wikipedia.org/wiki?curid=59467" title="Østerby">
Østerby

Østerby is ‘n plek in die Deense Noord-Jutlandstreek van die Jammerbugt-munisipaliteit. Dit het 379 inwoners (2008).


</doc>
<doc id="59468" url="https://af.wikipedia.org/wiki?curid=59468" title="Østerby Havn">
Østerby Havn

Østerby Havn is ‘n plek in die Deense Noord-Jutlandstreek van die Læsø-munisipaliteit. Dit het 279 inwoners (2008).


</doc>
<doc id="59469" url="https://af.wikipedia.org/wiki?curid=59469" title="Østerild">
Østerild

Østerild is ‘n plek in die Deense Noord-Jutlandstreek van die Thisted-munisipaliteit. Dit het 644 inwoners (2008).


</doc>
<doc id="59470" url="https://af.wikipedia.org/wiki?curid=59470" title="Aabyro">
Aabyro

Aabyro is ‘n dorp in die Jammerbugt-munisipaliteit, en voormalige setel van die Aabybro-munisipaliteit in die voormalige Hjørring-distrik en Noord-Jutland-distrik. Vanaf 2007 is dit egter die hoofkwartier van die Jammerbugt-munisipaliteit in Denemarke. 

Die oppervlakte van die Aabybro-munisipaliteit was 170,88 vierkante kilometer, bestaande uit 11 388 inwoners, waarvan 5 686 mans en 5 702 vrouens was (2005). Die munisipaliteit het die eilande in Limfjord ingesluit. 

Aabybro het 5 382 inwoners (2011). In 1953 was die bevolkingstal nog 1 188.


</doc>
<doc id="59471" url="https://af.wikipedia.org/wiki?curid=59471" title="Feldborg">
Feldborg

Feldborg is ’n plek in die Deense Midde-Jutlandstreek in die Herning-munisipaliteit. Daar bly 563 inwoners.


</doc>
<doc id="59472" url="https://af.wikipedia.org/wiki?curid=59472" title="Finderup">
Finderup

Finderup is ’n plek in die Deense Midde-Jutlandstreek in die Viborg-munisipaliteit. Daar bly 200 inwoners (2008).


</doc>
<doc id="59473" url="https://af.wikipedia.org/wiki?curid=59473" title="Fjellerup">
Fjellerup

Fjellerup is ’n plek in die Deense Midde-Jutlandstreek in die Norddjurs-munisipaliteit. Daar bly 446 inwoners (2007).


</doc>
<doc id="59474" url="https://af.wikipedia.org/wiki?curid=59474" title="Fjelstervang">
Fjelstervang

Fjelstervang is ’n plek in die Deense Midde-Jutlandstreek in die Ringkøbing-munisipaliteit. Daar bly 445 inwoners (2008).


</doc>
<doc id="59475" url="https://af.wikipedia.org/wiki?curid=59475" title="Fly (Denemarke)">
Fly (Denemarke)

Fly is ’n plek in die Deense Midde-Jutlandstreek in die Viborg-munisipaliteit. Daar bly 264 inwoners (2008).


</doc>
<doc id="59476" url="https://af.wikipedia.org/wiki?curid=59476" title="Folby">
Folby

Folby is ’n plek in die Deense Midde-Jutlandstreek in die Favrskov-munisipaliteit. Daar bly 888 inwoners (2008).


</doc>
<doc id="59477" url="https://af.wikipedia.org/wiki?curid=59477" title="Følle">
Følle

Følle is ’n plek in die Deense Midde-Jutlandstreek in die Syddjurs-munisipaliteit. Daar bly 279 inwoners (2008).


</doc>
<doc id="59478" url="https://af.wikipedia.org/wiki?curid=59478" title="Frederiks (Viborg)">
Frederiks (Viborg)

Frederiks (Viborg) is ’n plek in die Deense Midde-Jutlandstreek in die Viborg-munisipaliteit. Daar bly 1 853 inwoners (2008).


</doc>
<doc id="59479" url="https://af.wikipedia.org/wiki?curid=59479" title="Fruering">
Fruering

Fruering is ’n plek in die Deense Midde-Jutlandstreek in die Skanderborg-munisipaliteit. Daar bly 219 inwoners (2008).


</doc>
<doc id="59480" url="https://af.wikipedia.org/wiki?curid=59480" title="Funder Kirkeby">
Funder Kirkeby

Funder Kirkeby is ’n plek in die Deense Midde-Jutlandstreek in die Silkeborg-munisipaliteit. Daar bly 587 inwoners (2008).


</doc>
<doc id="59481" url="https://af.wikipedia.org/wiki?curid=59481" title="Gammel Rye">
Gammel Rye

Gammel Rye is ’n plek in die Deense Midde-Jutlandstreek in die Skanderborg-munisipaliteit. Daar bly 1 294 inwoners (2008).


</doc>
<doc id="59482" url="https://af.wikipedia.org/wiki?curid=59482" title="Gassum">
Gassum

Gassum is ’n plek in die Deense Midde-Jutlandstreek in die Randers-munisipaliteit. Daar bly 415 inwoners (2008).


</doc>
<doc id="59483" url="https://af.wikipedia.org/wiki?curid=59483" title="Gimming">
Gimming

Gimming is ’n plek in die Deense Midde-Jutlandstreek in die Randers-munisipaliteit. Daar bly 238 inwoners (2008).


</doc>
<doc id="59484" url="https://af.wikipedia.org/wiki?curid=59484" title="Gjerlev">
Gjerlev

Gjerlev is ’n plek in die Deense Midde-Jutlandstreek in die Randers-munisipaliteit. Daar bly 643 inwoners (2008).


</doc>
<doc id="59485" url="https://af.wikipedia.org/wiki?curid=59485" title="Gjerrild">
Gjerrild

Gjerrild is ’n plek in die Deense Midde-Jutlandstreek in die Norddjurs-munisipaliteit. Daar bly 500 inwoners (2008).


</doc>
<doc id="59486" url="https://af.wikipedia.org/wiki?curid=59486" title="Gjesing (Norddjurs)">
Gjesing (Norddjurs)

Gjesing (Norddjurs) is ’n plek in die Deense Midde-Jutlandstreek in die Norddjurs-munisipaliteit. Daar bly 369 inwoners (2008).


</doc>
<doc id="59487" url="https://af.wikipedia.org/wiki?curid=59487" title="Gjessø">
Gjessø

Gjessø is ’n plek in die Deense Midde-Jutlandstreek in die Silkeborg-munisipaliteit. Daar bly 810 inwoners (2008).


</doc>
<doc id="59488" url="https://af.wikipedia.org/wiki?curid=59488" title="Glesborg">
Glesborg

Glesborg is ’n plek in die Deense Midde-Jutlandstreek in die Norddjurs-munisipaliteit. Daar bly 497 inwoners (2008).


</doc>
<doc id="59489" url="https://af.wikipedia.org/wiki?curid=59489" title="Glud">
Glud

Glud is ’n plek in die Deense Midde-Jutlandstreek in die Hedensted-munisipaliteit. Daar bly 649 inwoners (2008).


</doc>
<doc id="59490" url="https://af.wikipedia.org/wiki?curid=59490" title="Gludsted">
Gludsted

Gludsted is ’n plek in die Deense Midde-Jutlandstreek in die Ikast-Brandemunisipaliteit. Daar bly 294 inwoners (2008).


</doc>
<doc id="59491" url="https://af.wikipedia.org/wiki?curid=59491" title="Glyngøre">
Glyngøre

Glyngøre is ’n plek in die Deense Midde-Jutlandstreek in die Skive-munisipaliteit. Daar bly 1 627 inwoners (2008).


</doc>
<doc id="59492" url="https://af.wikipedia.org/wiki?curid=59492" title="Grædstrup">
Grædstrup

Grædstrup is ’n plek in die Deense Midde-Jutlandstreek in die Horsens-munisipaliteit. Dit het 222 inwoners (2008).


</doc>
<doc id="59493" url="https://af.wikipedia.org/wiki?curid=59493" title="Grauballe">
Grauballe

Grauballe is ’n plek in die Deense Midde-Jutlandstreek in die Silkeborg-munisipaliteit. Daar bly 657 inwoners (2008).


</doc>
<doc id="59494" url="https://af.wikipedia.org/wiki?curid=59494" title="Grumstrup">
Grumstrup

Grumstrup is ’n plek in die Deense Midde-Jutlandstreek in die Horsens-munisipaliteit. Daar bly 222 inwoners (2008).


</doc>
<doc id="59495" url="https://af.wikipedia.org/wiki?curid=59495" title="Grundfør">
Grundfør

Grundfør is ’n plek in die Deense Midde-Jutlandstreek in die Favrskov-munisipaliteit. Daar bly 416 inwoners (2008).


</doc>
<doc id="59496" url="https://af.wikipedia.org/wiki?curid=59496" title="Hadbjerg">
Hadbjerg

Hadbjerg is ’n plek in die Deense Midde-Jutlandstreek in die Favrskov-munisipaliteit. Daar bly 670 inwoners (2014).


</doc>
<doc id="59497" url="https://af.wikipedia.org/wiki?curid=59497" title="Haderup">
Haderup

Haderup is 'n nedersetting in die Deense Midde-Jutlandstreek in die Herning-munisipaliteit. Daar bly 613 inwoners (2012).


</doc>
<doc id="59498" url="https://af.wikipedia.org/wiki?curid=59498" title="Haldrup">
Haldrup

Haldrup is ’n plek in die Deense Midde-Jutlandstreek in die Horsens-munisipaliteit. Daar bly 318 inwoners (2008).


</doc>
<doc id="59499" url="https://af.wikipedia.org/wiki?curid=59499" title="Hampen">
Hampen

Hampen is ’n plek in die Deense Midde-Jutlandstreek in die Ikast-Brandemunisipaliteit. Daar bly 351 inwoners (2008).


</doc>
<doc id="59500" url="https://af.wikipedia.org/wiki?curid=59500" title="Haslund">
Haslund

Haslund is ’n plek in die Deense Midde-Jutlandstreek in die Randers-munisipaliteit. Daar bly 200 inwoners (2007).


</doc>
<doc id="59501" url="https://af.wikipedia.org/wiki?curid=59501" title="Ræhr">
Ræhr

Ræhr is 'n plek in die Deense Noord-Jutlandstreek, Thisted-munisipaliteit. Die gebied het 557 inwoners (2008).


</doc>
<doc id="59503" url="https://af.wikipedia.org/wiki?curid=59503" title="Mbandaka">
Mbandaka

Mbandaka (voorheen bekend as "Coquilhatville/Coquilhatstad") is 'n stad in die noord-weste van die Demokratiese Republiek van die Kongo.


</doc>
<doc id="59504" url="https://af.wikipedia.org/wiki?curid=59504" title="Verjaarsdag">
Verjaarsdag

‘n Verjaarsdag of Verjaardag is die dag waarop ‘n mens sy of haar geboorte vier. Dit het betrekking op mense, maar die viering van ‘n verjaarsdag kan ook betrekking hê op byvoorbeeld troeteldiere, of die stig van ‘n besigheid of vereniging. 

In baie lande, ook in Suid-Afrika, stem die verjaarsdag ooreen met die geboortedag. 
Wie op 03 gebore is vier sy of haar verjaarsdag jaar op "03 2019".

In sommige lande of kulture word die verjaardag nie op die geboortedag gevier nie, maar op die naamdag, die dag van die heilige waarna jy vernoem is.


</doc>
<doc id="59507" url="https://af.wikipedia.org/wiki?curid=59507" title="Oostelikes Eagles rugbyklub">
Oostelikes Eagles rugbyklub

Die Oostelikes/Eagles Rugbyklub is 'n rugbyklub in Pretoria-Oos, Gauteng, Suid-Afrika.

"Berea Park Rugbyklub", wat reeds 120 jaar bestaan het, en op daardie stadium een van die oudste rugbyklubs in Pretoria was, het in 2008 na die Hoërskool Wilgers in die Ooste van Pretoria verskuif om met 'n voornemende nuwe klub "Eastern Scorpions" saam te smelt. Na die samesmelting en naamsverandering het die klub as "Eastern Berea Rugbyklub" bekend gestaan en in die Reserweliga Kompetisies van die Blou Bulle Rugby Unie deelgeneem.

Gedurende Maart 2009 is die klub se naam verander na "Oostelikes/Eagles Rugbyklub" omrede die klub in die Oostelike voorstede van Pretoria / Tswhane geleë is. 

Oostelikes/Eagles Rugbyklub het in Julie 2010 gekwalifiseer om aan die Eersteliga Kompetisie deel te neem vanweë hul goeie prestasies en het gedurende die 2011-seisoen die Eersteliga Kompetisie met sy 1st, 2de,3d onder 21 en Presidentsliga se 3de spanne gewen.

Oostelikes Eagles rugbyklub is gepromoveer na die Carlton liga vanaf 2012 en is sover bekend die klub wat die vinnigste tot die Carlton liga gevorder het.



</doc>
<doc id="59508" url="https://af.wikipedia.org/wiki?curid=59508" title="Netnou hoor die kinders">
Netnou hoor die kinders

Netnou hoor die kinders is 'n Afrikaanse rolprent wat in 1977 uitgereik is. Franz Marx was die regisseur en vervaardiger. Dit is die laaste fliek waarin Gé Korsten verskyn het.

Die rolprent is 'n gruwelrolprent. Dit dra 'n ouderdomsperk van 13-jaar. Ouerleiding word aanbeveel.

en andere.

Karlien en haar pa, Marcel beplan ‘n skynmoord op hom om die reaksie van die res van die familie te toets. Op 'n onweersnag knip Karlien die foonlyne, sluit die hekke en begin met die uitvoering van die plan. Die skynmoord is so realisties dat almal dit aanvaar. Skielik sak vrees op die sewe vroue in die moordhuis toe. Elkeen weet sy dat sy nie skuldig is nie, maar aanvaar dat een van die ander die moordenares is.



</doc>
<doc id="59509" url="https://af.wikipedia.org/wiki?curid=59509" title="Magda Beukes">
Magda Beukes

Magda Beukes is 'n Suid-Afrikaanse aktrise wat bekend is vir haar rolle in Afrikaanse rolprente en TV-sepies. Sy het twee Rapport Oscar's ontvang, asook 'n Artes-prys vir haar spel as Gina Ekdal in Stephan Bouwer se TV-produksie van Henrik Ibsen se "Die wilde eend".

Beukes het as 'n toneelspeler by die eertydse Truk aangesluit en daarna vryskutwerk gedoen. Sy het reeds as student aan die Universiteit van Pretoria die rol van Yvette teenoor Anna Neethling-Pohl in die titelrol van Bertolt Brecht se "Moeder Courage" vertolk (vertaal deur Fred Steyn, onder regie van Hannes Horne). Sy het ook verskeie eenvrouvertonings geskryf en vervaardig.

In 1982 verruil sy die vermaaklikheidsbedryf om opheffingswerk in Mosselbaai te doen, waar sy 'n dramagroep onder tieners op die been bring. Daarna het sy haar toegespits op televisie-optredes, onder andere in die rol van Kleintjie Smit in "Amalia I" en "II", en kleiner rolle teenoor Eckardt Rabe en Brümilda van Rensburg in , asook in "Scandal". Haar huidige rol is as Marina Verwey in Binnelanders.

Enkele van die rolprente waarin sy opgetree het:

TV-optredes:


</doc>
<doc id="59511" url="https://af.wikipedia.org/wiki?curid=59511" title="Oberhavel">
Oberhavel

Oberhavel (amptelik: "Landkreis Oberhavel") is 'n administratiewe distrik in die noorde van die Duitse deelstaat Brandenburg. Dit grens in die noorde aan die Mecklenburg-Voorpommerse distrik Mecklenburgische Seenplatte, in die ooste aan die distrikte Uckermark en Barnim, in die suide aan die deelstaat Berlyn en die distrik Havelland en in die weste aan die distrik Ostprignitz-Ruppin. Die administratiewe setel is Oranienburg.

Die distrik Oberhavel staan sedert sy stigting op 6 Desember 1993 in die spanningsveld tussen die besige metropool Berlyn en die landelike idille van Brandenburg, sy gesofistikeerde tegnologie- en nywerheidsbedrywe en sy ongerepte natuurlandskap. Vandag is Oberhavel met sy uitstekende infrastruktuur een van die ekonomies belangrikste streke in die ooste van Duitsland wat ook by toeriste steeds meer gewild raak.


</doc>
<doc id="59512" url="https://af.wikipedia.org/wiki?curid=59512" title="Lukas Papadimos">
Lukas Papadimos

Lukas Papadimos (Grieks: Λουκάς Παπαδήμος, Engelse transkripsie: "Lucas Papademos"; * 11 Oktober 1947 in Athene, Griekeland) is 'n Griekse ekonoom en voormalige visepresident van die Europese Sentrale Bank. Hy het tussen 10 November 2011 en 16 Mei 2012 die amp van eerste minister en leier van die Griekse oorgangsregering beklee.


</doc>
<doc id="59513" url="https://af.wikipedia.org/wiki?curid=59513" title="Protestantse Hervorming">
Protestantse Hervorming

Die Protestantse Hervorming (ook Reformasie genoem, afgelei van die Latynse "reformatio" "hernuwing, herstelling") was 'n godsdienstige beweging wat deur die Duitse hervormer Martin Luther in 1517 begin is en tot die einde van die Dertigjarige Oorlog in 1648 sou voortduur.

Alhoewel Luther met sy oorspronklike optrede slegs die bestryding van wanpraktyke in die destydse Rooms-Katolieke Kerk ten doel gehad het, het die beweging uiteindelik tot die verdeling van die Westerse Christendom in die Rooms-Katolieke, Lutherse en Gereformeerde hoofstromings gelei, maar ook tot grootskaalse veranderinge in die politieke, sosiaal-kulturele en maatskaplike orde in groot dele van Europa.
Die godsdienstige stryd tussen die Rooms-Katolieke geestelikheid en fanatieke aanhangers van die nuwe geloofsrigting het met teologiese dispute begin wat egter nie die gewenste sukses behaal het nie. Rooms-Katolieke owerhede het hul veldtog teen Protestantisme vervolgens met administratiewe besluite en onderdrukkende maatreëls voortgesit, tog is die nuwe geloof intussen ook deur wêreldlike magte soos Duitse en Franse vorste en welvarende burgers in Nederland en Switserland gesteun. Die teologiese dispuut het uiteindelik ontaard tot bloedige oorloë waarin nie slegs Lutherane en Calviniste teen Rooms-Katolieke geveg het nie, maar ook Lutherse en Calvinistiese Protestante onderling in konflik was. Al drie groeperings het daarnaas gemeenskaplik teen die mees radikale hervormingsbewegings, Wederdopers en Antitrinitariërs, opgetree.

Die Protestantse Hervormingsbeweging is in Duitsland hoofsaaklik deur Martin Luther, en in Switserland deur Johannes Calvyn en Ulrich Zwingli begin. Sy oorsake en voorlopers strek ver in die verlede terug, maar as sy begin word algemeen as 1517 beskou – die jaar toe Martin Luther sy 95 stellinge aan die deur van die slotkerk te Wittenberg aangeplak het. Met die vredesluiting in Münster in 1648 is die godsdienstige hervorming voltooi en 'n einde aan die godsdienstige oorloë in Europa gemaak.

Die hervormingsbeweging was toe as gevolg van uiteenlopende leerstellings reeds in verskillende Protestantse kerke verdeeld. Die belangrikste denominasies, wat uit die Hervormingsbeweging voortgespruit het, is Lutherane (veral in Duitsland, Skandinawië en die Baltiese lande behalwe Litaue) en Gereformeerdes (waaronder ook Calviniste, Zwingliane en Presbiterianers; veral in Duitsland, Switserland, Nederland en Skotland). Ook die radikaal-reformatoriese Wederdoperbeweging (die sg. Anabaptiste) het sy oorsprong in die tydperk van die Hervorming.

In gebiede wat aan die Rooms-Katolieke geloof vasgehou het, is die beweerde korrupsie en wanpraktyke tydens die sogenaamde Teenreformasie beveg. Sodoende het uiteindelik ook binne die geledere van die Rooms-Katolieke Kerk 'n vernuwing plaasgevind.

'n Aantal faktore het daartoe bygedra dat die Protestantse Hervorming sy aanvang juis in Duitsland geneem het en hier en elders in Europa groot aanklank by die publiek sou vind.

Die humanisme was 'n opvoedkundige beweging wat hom vir die herlewing van antieke geleerdheid beywer en sedert die 14de eeu vanuit Italië ook na ander gebiede uitgebrei het. 'n Grondbeginsel van humaniste was "Ad fontes" (“[Terug] na die bronne”) waarvolgens die werke van antieke skrywers bestudeer en sodoende 'n kritieke houding teenoor die teenswoordige tyd ontwikkel is.

Humanistiese gedagtes het groot invloed op destydse universiteite uitgeoefen en hul stempel op talle latere kerkhervormers afgedruk. Die Bybel is net soos die werke van kerkvaders ywerig bestudeer, en uit hierdie belangstelling sou hervormers later hul beginsel van Sola Scriptura ("Slegs die Heilige Skrifte") ontwikkel.

Nog 'n beslissende faktor was die uitvinding van die boekdrukkuns met los letters in die middel van die 15de eeu wat 'n ware revolusie in die destydse mediabedryf meegebring het. Met boeke en pamflette het die kerkhervormers oor nuwe massamedia beskik waarmee hulle hul gedagtes maklik aan 'n breë publiek kon bekend stel.

Die 16de eeu was 'n tydperk van groot sosiale omwentelinge. Die toenemende belangrikheid van stedelike nedersettings het hierby 'n sentrale rol gespeel. Die uitbreiding van handelsbande het 'n welvarende burgery laat ontstaan. Invloedryke patrisiërfamilies soos die Fuggers in Augsburg het dikwels groter finansiële trefkrag gehad as die landelike adel wat hom tradisioneel op die landbousektor toegespits het. Hierdie bedryf het hoofsaaklik op die werk van boere gesteun wat destyds nog die oorgrote meerderheid van die bevolking verteenwoordig het. Hul lewensomstandighede was haglik. Hulle het meestal naby die broodlyn gelewe, aangesien belasting, heffings, herediens en lyfeienskap groot druk op hulle geplaas het.

Die bestendige toevloei van edelmetale uit die Spaanse kolonies in Amerika het die geldwaarde laat daal en inflasionêre druk aangeblaas. Die koopkrag van groot dele van die bevolking is sodoende dramaties verminder. Ekonomiese historici verwys in hierdie verband na 'n "prysrewolusie".

'n Ander belangrike faktor was die groot bevolkingsaanwas in hierdie periode. Volgens ramings het die bevolking van die Heilige Romeinse Ryk tussen 1500 en 1600 van 12 tot 15 miljoen gestyg – 'n demografiese proses wat kospryse verder laat styg het, terwyl lone gedaal het. Sosiale en ekonomiese moeilikhede het vanaf die laat 15de eeu steeds weer tot opstande gelei wat in 1525 hul hoogtepunt in die Duitse Boereoorlog bereik het.



</doc>
<doc id="59514" url="https://af.wikipedia.org/wiki?curid=59514" title="Wapen van Namibië">
Wapen van Namibië

Die wapen van Namibië is Namibië se amptelike heraldiese simbool en is met die onafhanklikheid van Suid-Afrika op 21 Maart 1990 amptelik in gebruik geneem. Die simbole is die vlag van Namibië, die Welwitschia in die Namibwoestyn, die visarend, die gemsbok en die leuse "Unity, Liberty, Justice" (Engels: "Eenheid, vryheid, geregtigheid"). Die wapen is in 1990 deur die Suid-Afrikaanse heraldikus Frederick Brownell saam met die vlag ontwerp.




</doc>
<doc id="59521" url="https://af.wikipedia.org/wiki?curid=59521" title="Awwakoem Petrof">
Awwakoem Petrof

Awwakoem Petrof (Russies: Аввакум Петров; 20 November 1620 of 1621 – 14 April 1682) was ’n Russiese aartspriester wat die konserwatiewe opposisie gelei het teen patriarg Nikon se hervormings van die Russies-Ortodokse Kerk wat gelei het tot ’n kerkskeuring. Sy outobiografie, "Die Lewe van aartspriester Awwakoem", en sy briewe aan die tsaar en ander teenstanders van die kerkhervormings word beskou as meesterwerke van die 17de-eeuse Russiese letterkunde.

Awwakoem (Habakuk) Petrowitsj Kondratjef (Аввакум Петрович Кондратьев) is as die seun van ’n priester op ’n dorpie naby Nizjni Nowgorod gebore. Op ’n jong ouderdom trou hy met Anastasia Markowna, waarna hulle na die dorpie Lopatisjtsji trek. Daar word hy op 24-jarige ouderdom as priester aangestel. Hy is bekend vir sy geloofsywer en haal hom die woede van die dorpenaars op die hals toe hy hulle in sy preke op hul sondes wys. Hy vlug noodgedwonge na Moskou, waar hy in kontak kom met Stefan Wonifatjef, die biegvader van tsaar Aleksei, en aartspriester Ioann Njeronof. Hulle stel hom bekend aan die tsaar, wat vir hom ’n beskermingsbrief saamgee.

In 1652 moet Awwakoem weer na Moskou vlug. Hy word aangestel as "protopous" (aartspriester) in die stadjie Joerjewets-Powolzjski. Sy strengheid en geloofsywer bring hom egter weer eens in onguns by sy gemeente en hy ontsnap net-net van ’n woedende menigte wat hom wil doodmaak. Awwakoem gaan weer na Moskou en dien in die Katedraal van Gods Moeder van Kazan op Rooiplein.

In 1653 begin die patriarg van Moskou, Nikon, hervormings aanbring aan die tekste en rite van die Russies-Ortodokse Kerk. Dit is grootliks bedoel om die Kerk in lyn te bring met die Grieks-Ortodokse Kerk. Awwakoem en ander is sterk gekant teen die hervormings en beskou dit as ’n korrupsie van die Russiese Kerk, wat vir hulle "die ware kerk van God" is en die enigste kerk wat die suiwer Ortodokse geloof bewaar het.

Saam met ’n paar ander vooraanstaande geestelikes skryf Awwakoem ’n petisie aan die tsaar met die versoek dat afgesien word van die hervormings. Kort hierna word hy gearresteer en na die Oespenski-katedraal in die Moskouse Kremlin gebring, waar die patriarg hom sy priesterskap wil ontneem. Die tsaar keer egter dat dit gebeur. In die herfs van 1653 word Awwakoem en sy gesin verban na Siberië, waar hy in Tobolsk beland. Hier preek hy teen die "ketterye van Nikon". In 1655 word hy in ’n bevel van die tsaar gelas om na die dorpie Jakoetski te gaan.
Hy bly hier tot in 1662, toe hy toegelaat word om na Moskou terug te keer. Die tog duur twee jaar en eindelik kom hy in die lente van 1664 in die stad aan. Hier is Awwakoem, wat intussen bekend geword het om sy standvastigheid en beproewinge, die middelpunt van belangstelling. Hy word weer deur die tsaar ontvang en selfs toegelaat om in die Kremlin te bly. In dié tyd het hy weer kontak met sy geesgenoot bojarinja Morozowa.

Awwakoem veg hier voort teen die hervormings en wys op die suiwerheid van die ou tekste en rite van die Russiese Kerk. Ná ’n paar maande word hy en sy gesin weer verban, dié keer na Poestozjorsk in die verre noorde van Rusland. Sy vrou en kinders word toegelaat om in Pomorje te gaan woon waar die lewensomstandighede draagliker is.

In 1666 word Awwakoem na Moskou gebring om tereg te staan. Hy word aangespoor om die kerkhervormings te aanvaar, maar hy weier om toe te gee. Sy priesterskap word hom ontneem en hy word deur die kerk vervloek. Hy word weer na Poestozjorsk verban saam met drie ander medegelowiges. Voordat die vier vertrek, word twee se tonge in die openbaar uitgesny en die derde een se vingers afgekap. Net die tussenkoms van die tsarina, wat vroeër met bojarinja Morozowa bevriend was, voorkom dat dieselfde met Awwakoem gebeur. In Poestozjorski bly hy in ’n hut wat in die grond uitgegrawe is en word hy beproef deur ontberinge en luise. Hy bly teen die kerkhervormings gekant en behou kontak met sy geesgenote. Hy skryf ook talle briewe en petisies waarin hy die ou geloof regverdig, asook sy outobiografie, "Die Lewe van Aartspriester Awwakoem".

Na die dood van tsaar Aleksei rig Awwakoem ’n petisie aan sy opvolger, Fjodor III, waarin hy versoek dat die hervormings herroep word. Uit reaksie word hy en drie medegevangenes die doodstraf op ’n brandstapel opgelê. Die vonnis word op Goeie Vrydag van 1682 voltrek.

’n Aansienlike deel van die bevolking bly hulle egter verset teen die kerkhervormings en bly getrou aan die ou tekste en rite. Hulle sou later bekend word as die Ougelowiges.

In 1439 het die Russiese Kerk kontak verbeek met Konstantinopel, waarvandaan die Russe hulle geloof gekry het, omdat die Russe gemeen het dat die Grieke verraad teen die ortodoksie gepleeg het. Baie het die val van Konstantinopel in 1456 gesien as God se straf omdat hulle ’n ooreenkoms met Rome gesluit het.

Sedertdien was daar die idee in Rusland dat hulle die bewakers is van die ware, suiwer ortodoksie. Dié mening het nog voortgeleef in die 17de eeu, ook vir Awwakoem en sy geesgenote. Dit was dus met verbystering dat talle mense verneem het juis die Russiese kerktradisie bevat baie foute en selfs ketterye. Die voorstaanders van die hervormings het gemeen dat die Grieke Rusland gekersten het en dat die Griekse Kerk, wat intussen verskille getoon het met die Russiese Kerk, beskou moes word as die hoeksteen van die ortodoksie. Ondanks die groot teenstand is die hervormings wat patriarg Nikon begin het, aanvaar op die konsilie van 1666–1667. Die teenstanders, waarvan Awwakoem die leier geword het, is deur die Russiese Kerk vervloek en uit die Kerk geban. Dit het gelei tot ’n skeuring (Russies: раскол; "raskol") in die Kerk met die amptelike Kerk aan die een kant en die "raskolniki" (later bekend as die Ougelowiges) aan die ander kant.

Awwakoem word algemeen beskou as een van die merkwaardigste figure in die Russiese geskiedenis, iemand met ’n buitengewoon sterk, temperamentele karakter en met ’n diep geloof. Sy outobiografie, "Die Lewe van Aartspriester Awwakoem" ("Житие протопопа Аввакума"), het hom bekend gemaak by ’n groot deel van die publiek, in én buite Rusland. Tot in die 18de eeu is in Rusland ’n baie formele taal in geskrifte gebruik wat swaar geleun het op Oudslawies en wat ver verwyder was van die spreektaal. Awwakoem het in sy outobiografie afgewyk hiervan en in die spreektaal geskryf. Dit is ook die eerste Russiese dokument waarin die verteller in die eerste persoon skryf. Awwakoem se taal was uitdrukkingsvol en kleurryk, wat maak dat dit steeds gelees word.

Opmerklik is dat hy self sy outobiografie "zjitije" (житие) noem; die woord beteken "heiligelewe" en is in daardie tyd net gebruik vir die lewe van heiliges. Sy keuse van die woord dui daarop dat hy homself beskou het as martelaar vir die ware geloof en dat hy sy eie lotgevalle in ’n diep religieuse en kerklike perspektief geplaas het.





 In Nederlands
In Engels
In Russies


</doc>
<doc id="59524" url="https://af.wikipedia.org/wiki?curid=59524" title="Bojarinja Morozowa">
Bojarinja Morozowa

Feodosija Prokofjewna Morozowa (Russies: Феодосия Прокофьевна Морозова; 1632-1675) was een van die belangrikste lede van die Russiese Ougelowiges. 

Sy word as die dogter van Prokofi Fjodorowitsj Sokownin gebore en trou op 17-jarige ouderdom met die bojaar Gleb Morozof, ’n broer van Boris Morozof, die voog van tsaar Aleksei van Rusland. Nadat haar eggenoot in 1662 op ’n jong leeftyd gesterf het, kry sy ’n hoë posisie aan die Russiese hof.

In die tyd van die skeuring ("raskol") in die Russies-Ortodokse Kerk sluit Feodosija, wie se biegvader die invloedryke aartspriester Awwakoem Petrof is, aan by die teenstanders van die kerkhervormings en word in die geheim ’n non met die naam Feodora. Sy speel ’n belangrike rol daarin om haar suster, prinses Jewdokija Oeroesowa, te oorreed om by die teenstanders van die hervormings aan te sluit.

Bojarinja Morozowa is diep gelowig en nadat sy ’n non geword het, wil sy nie meer haar verpligtinge aan die hof vervul nie, veral omdat die tsaar die kerkhervormings steun. Sy haal haar die woede van tsaar Aleksei op die hals wat haar op verskeie geleenthede probeer oorreed om die hervormings te aanvaar. Hy laat haar uiteindelik arresteer en in kettings uit die Moskouse Kremlin sleep.

Na haar arrestasie word sy en haar suster Jewdokija gemartel en op verskillende plekke aangehou. Hulle word daarna in ’n ondergrondse gevangenis in Borofsk, 180 kilometer suid van Moskou, aangehou waar albei uitgehonger word totdat hulle sterf. Feodosija is op 1 Desember 1675 dood. Baie Ougelowiges vereer haar en haar suster as martelare vir die ou geloof.



</doc>
<doc id="59526" url="https://af.wikipedia.org/wiki?curid=59526" title="Jaco du Plessis">
Jaco du Plessis

Jaco du Plessis of Jay soos hy bekend staan, is 'n Afrikaanse sanger. In 2001 wen hy die ATKV Crescendo-kompetisie saam met Joe Niemand. Die album wat hieruit volg is vir twee GMT-toekennings benoem, waarvan hulle die toekenning vir "Beste Pop Album" ontvang het. Hy was ook deel van die seun-sanggroep Eden gewees, waarna hy 'n solo sangloopbaan begin het. Sy debuut soloalbum, "SOLO", het reeds platinumstatus verbygesteek en is bekroon met twee Huisgenoot Tempo-toekennings: "Beste Pop Album" en "Liedjie van die Jaar" vir "Melanie" asook twee SAMA-nominasies.





</doc>
<doc id="59527" url="https://af.wikipedia.org/wiki?curid=59527" title="Pitsea">
Pitsea

Pitsea is 'n nedersetting in die Engelse graafskap Essex met sowat 25 duisend inwoners.


</doc>
<doc id="59528" url="https://af.wikipedia.org/wiki?curid=59528" title="Indianapolis">
Indianapolis

Indianapolis (uitgespreek /ˌɪndiəˈnæpɵlɨs/, Grieks vir "Indiana-stad", dikwels afgekort tot "Indy") is die hoofstad van die Amerikaanse deelstaat Indiana. Volgens die 2011-sensus het Indianapolis 'n bevolking van 839 489 gehad en is dus die deelstaat se grootste stad.


</doc>
<doc id="59529" url="https://af.wikipedia.org/wiki?curid=59529" title="Fox Island School">
Fox Island School

Die Fox Island School is 'n voormalige openbare skool in Fox Island, Washington. Op 15 Julie 1987 het die "Nasionale Register van Historiese Plekke" (NRHP) die gebou onder die verwysingsnommer 87.001.167 as 'n historiese gebou gelys.

Die skool is in 1934 gebou met die steun van die "Works Progress Administration".
Tussen 1943 en 1948 het die aantal klasse gewissel, en daar was tye wat slegs een klas aangebied is.
Die "Fox Island School District # 337" is in 1959 in die "Peninsula School District # 401" geïntegreer en die "Fox Island School" is in 1961 gesluit.




</doc>
<doc id="59538" url="https://af.wikipedia.org/wiki?curid=59538" title="Dimona">
Dimona

Dimona, Hebreeus: דימונה , Arabies: ديمونة , is 'n stad in suidelike Israel. In 2007 het die nedersetting 'n bevolking van 33 600 gehad.

Israel se enigste kernkragsentrale lê 13 km suidoostelik van Dimona.


</doc>
<doc id="59539" url="https://af.wikipedia.org/wiki?curid=59539" title="Białystok">
Białystok

Białystok is 'n Poolse stad en die hoofstad van die woiwodskap Podlachië. Dit het 295 401 inwoners in 2014 gehad.

Pole se grootste operafees, die Białystok-operafees, vind in die stad plaas.






</doc>
<doc id="59540" url="https://af.wikipedia.org/wiki?curid=59540" title="Ulrich Zwingli">
Ulrich Zwingli

Ulrich Zwingli (ook Huldreych Zwingli, Huldrych Zwingli of Huldreich Zwingli; * 1 Januarie 1484 in Wildhaus, Switserland; † 11 Oktober 1531 in Kappel am Albis) was 'n Zürichse kerkhervormer.

Uit die Zürichse en Geneefse Hervorming het die gereformeerde kerke voortgespruit. Zwingli se teologie is in die tweede generasie deur Heinrich Bullinger en Johannes Calvyn bevorder. 

Huldrych (Ulrich) Zwingli was die belangrikste kerkhervormer in Switserland en word saam met Martin Luther en Johannes Calvyn beskou as een van die vaders van die Gereformeerde Protestantisme. Huldrych (Ulrich) Zwingli was die derde van 9 kinders en is in die Switserse dorpie Wildhaus gebore. 

Reeds op vyfjarige leeftyd is die klein Ulrich uit sy ouerhuis geneem en in die sorg van 'n oom geplaas, wat vir sy opvoeding verantwoordelik was. Aangesien die jong Zwingli besonder skrander was, is hy na die universiteite van Wenen en Basel gestuur om die filosofie en teologie te bestudeer, en is op 22-jarige ouderdom deur die biskop van Konstanz as priester ingeseën.

Hy is in 1506 in sy eerste gemeente in Glarus aangestel, waar hy verder Grieks en Hebreeus bestudeer en wyd in die geskrifte van die kerkvaders gelees het. Zwingli het ŉ briefwisseling met een van die voorlopers van die Hervorming, Desiderius Erasmus gevoer. 

Onder die invloed van Erasmus, wat besorg was oor wanpraktyke in die Rooms-Katolieke Kerk en hom skerp daarteen uitgelaat het, het Zwingli al hoe meer krities teenoor die kerk begin staan. In die stadium was Zwingli kapelaan van die Switserse huursoldate leër. Dit was destyds die gebruik onder vorste om hul lyfwagte saam te stel uit die geledere van jong Switsers. 

Zwingli en ander het beswaar daarteen gehad dat Switserland se jong manne op die manier weggerokkel word en het teen die gebruik in opstand gekom. Om die rede moes hy uit Glarus padgee, en in 1516 het hy priester by die klooster in Einsiedeln geword. Hier het sy evangeliese oortuigings al hoe sterker begin word en hy het sy preke toenemend regstreeks op die uitsprake van die Bybel gegrond. 

In 1518 is Zwingli aangestel as predikant in die domkerk van Zürich. By hom was daar geen twyfel meer nie dat ditsy plig was om net die ware evangelie, soos hy dit gesien het, te predik. In 1520 het hy van sy biskop toestemming ontvang om die "ware Goddelike Skrifte" te predik en sy vurige preke het tot 'n opstand teen die aflaatstelsel en die vasreëls van die Rooms-Katolieke Kerk gelei. 

Die Switserse kerkhervorming het in 1522 begin. Die jaar 1523 was 'n belangrike jaar vir Zwingli en sy volgelinge. ŉ Botsing met die biskop van Konstanz het gelei tot 'n godsdiensgesprek waarin Zwingli sy hervormingsprogram, wat in 67 stellings vervat is, uiteengesit het. Hierdie program is deur die raad van priesters aanvaar en as gevolg hiervan is die katedraal se skool omgeskep in 'n gewone skool sowel as 'n kweekskool vir gereformeerde pastore. 

Die verwydering van heilige beelde uit kerke het tot 'n tweede godsdiensgesprek gelei, wat weer eens op 'n oorwinning vir Zwingli se sienswyse uitgeloop het. In 1524 en 1525 is beelde verwyder, orrels verbied, kloosters ontbind, die Nagmaal en doop verander en ŉ Duitse Bybelvertaling uitgegee. Zwingli het sy hervormings in preke en geskrifte (onder meer sy omvattende kommentaar oor die ware en valse godsdiens) bly verdedig. Van die kanton van Zürich het die hervormingsbeweging na die aangrensende kantons versprei. 

Onder die invloed van die groot Rooms-Katolieke teoloog Johann Eck het die vyf woudkantons Luzern, Zug, Schwyz, Uri en Unterwalden Zwingli teengestaan, maar belangrike sentra soos Bern en Basel het sy kant gekies. Intussen het Zwingli en sy Hervormingstydgenoot Martin Luther in 'n geskil betrokke geraak oor die Nagmaal. Zwingli het geglo dat die brood en wyn net as simbole van die liggaam van Christus beskou moes word, terwyl Luther dit meer letterlik vertolk het. 

Luther en sy volgelinge het geweier om Zwingli se opvattinge, soos dit in sy geskrifte uiteengesit was, te aanvaar en het uiteindelik die Switserse Hervormingsbeweging verwerp. Die landgraaf van Hesse, Filips, het op die godsdiensgesprek van Marburg (1529) probeer om die twee teoloë te versoen, maar hoewel hulle oor alle ander sake eenstemmig was, kon geen kompromis bereik word ten opsigte van die Nagmaal nie. Zwingli was 'n vurige patriot wat geglo het dat die owerheid die wil van God moes uitvoer soos dit in die Bybel geopenbaar is. 

Daarom het hy die Hervorming met politieke middele probeer uitbrei. Dit het uiteindelik in 1529 tot 'n burgeroorlog gelei tussen die Katolieke kantons in die suide en die gereformeerde kantons in die noorde, wat Zwingli se leër verkondig het. In die tweede slag van Kappel is die leër van Zurich verslaan, en Zwingli, wat as kapelaan saamgegaan het, het op 11 Oktober 1531 gesneuwel. Hierna is die kantons toegelaat om hul eie godsdiens te kies. Die noordelike kantons van Switserland is tot vandag toe grotendeels Protestants en die in die suide meestal Katoliek. 

Deur die hervormingswerk van Luther, Zwingli en Calvyn was die skeuring van die Christelike Kerk in Wes-Europa 'n voldonge feit. Tot laat in die 17de eeu sou bloedige godsdiensoorloë groot dele van die vasteland teister, soos die Dertigjarige Oorlog, en eeue lank het Rooms-Katolieke en Protestante mekaar as aartsvyande beskou. Eers in die 19de eeu, toe die idee van geloofsvryheid vir elkeen algemeen aanvaar is, het hierdie vyandskap geleidelik begin plek maak vir groter wedersydse begrip en die aanvaarding van 'n naasbestaan. 




</doc>
<doc id="59541" url="https://af.wikipedia.org/wiki?curid=59541" title="Heinrich Bullinger">
Heinrich Bullinger

Heinrich Bullinger (* 18 Julie 1504 in Bremgarten, kanton Aargau; † 17 September 1575 in Zürich) was 'n Switserse kerkhervormer en het 44 jaar lank as "antistes" (kerkleier) van die Gereformeerde Kerk in Zürich gefungeer.

Bullinger was een van die leidende 16de eeuse Protestantse teoloë. Ethelbert William Bullinger (1837-1913), 'n leidende teoloog van die Amerikaanse Protestantisme en redakteur van die "Companion Bible", is 'n regstreekse nakomeling van Heinrich Bullinger.


</doc>
<doc id="59543" url="https://af.wikipedia.org/wiki?curid=59543" title="Kanton Aargau">
Kanton Aargau

Aargau is 'n kanton in noordelike Switserland met sowat 600 duisend inwoners. 85,7% van die inwoners praat Duits as moedertaal. Ongeveer 50% is gereformeerd en 50% katoliek. Die hoofstad is Aarau.

Aargau is onderverdeel in 11 distrikte:



</doc>
<doc id="59544" url="https://af.wikipedia.org/wiki?curid=59544" title="Geelbekbosduif">
Geelbekbosduif

Die Geelbekbosduif ("Columba arquatrix") is 'n duif wat 'n inwonende broeiende voël in 'n groot deel van oostelike en suidelike Afrika van Ethiopië tot die Kaap is. Daar is ook populasies in Wes-Angola, die suidweste van Saoedi-Arabië en die noorde van Jemen. Dit kom plaaslik algemeen voor, maar daar is aansienlike gapings in die verspreiding daarvan as gevolg van sy habitat.

Die volwasse manlike Geelbekbosduif is 'n groot duif, 37–42 cm in lengte. Die rug en vlerke is maroen, met die skouers swaar gespikkel met wit kolletjies. Die onderkant is maroen met swaar wit kolle, en die kop, met geel kolle om die oog en 'n geel snawel, is grys. Die nek vere, wat gebruik word in vertoning, is maroen-en-wit gestreep, die ondervlerk en onderstert donker grys, en die voete is geel.

Die wyfie is baie soortgelyk, maar 'n bietjie dowwer. Jong voëls het die maroen en grys vervang met donker bruin, die kaal dele is 'n dowwe groen-geel, en die vlerk vere het ligte rande. In vlug lyk die duif baie donker. Die vlug is vinnig, met gereelde slae, en 'n skerp flik van die vlerke by geleentheid wat kenmerkend is van duiwe in die algemeen. Die oproep is 'n groot "koe koe".

Dit is 'n spesie wat hou van die koel, klam bos afdakke bo 1400 m, alhoewel dit plaaslik voorkom tot so laag as 700 m. Dit bly in berg fynbos, tweede groei en bosse, en voer op landbougrond wanneer dit nie verjaag word nie.

Die Geelbekbosduif bou 'n groot stok nes tot 15 m hoog in 'n boom en lê een (selde twee) wit eiers. Die eiers inkubeer vir 17-20 dae tot uitbroei, en die kuikens verlaat die nes na nog 20 dae.

Die mannetjie het 'n vertoning wat bestaan ​​uit diep boë, en 'n vertoningsvlug wat bestaan ​​uit 'n klim, vlerkklappe, en stadige gly na benede.

Die Geelbekbosduif voed op vrugte en bessies, veral in die blaredak opgetel, maar dit sal ook vir gevalle vrugte neerdaal en sommige insekte en ruspes eet. In die suide van die verspreidingsgebied, het dit 'n voorliefde vir die vrug van 'n hoogs indringende plant, die luisboom ("Solanum mauritianum"). Voëls sal aansienlike afstande vlieg uit hul slaapplekke na voedingsplekke en jong of nie-broeiende voëls sal swerms vorm.




</doc>
<doc id="59547" url="https://af.wikipedia.org/wiki?curid=59547" title="Gewone tortelduif">
Gewone tortelduif

Die gewone tortelduif ("Streptopelia capicola"), ook bekend as die Kaapse tortelduif, is 'n wydverspreide en 'n groot voël in die bosveld, landerye en woude van Suider- en Oos-Afrika. Hulle naam is afkomstig van 'n swart vlek op die rug van hul nekvere. Die res van hul vere is 'n ligte bruin-grys, met donker kleure op hul rug. Hulle het ook wit punte op die einde van hul stertvere.

Mannetjies en wyfies lyk eenders, hoewel die mannetjies effens groter is. Hulle is 25–32 cm lank en weeg 92-188 g.

Hierdie duiwe is gewoonlik alleen of in pare, alhoewel hulle groter swerms om bronne van kos en water vorm, soms met honderde voëls. Hulle is nogal baie lawaaierig in hierdie groepe, nie net vir die verskeidenheid van die roepe wat hulle die hele dag (en dikwels in die nag) maak nie, maar ook omdat hulle vlerke hard klap wanneer hul op die vlug slaan. 

Die voëls se gewone roep is 'n eentonige en hoë "kroe" klank, "Koeka-loe" wat hulle 10-30 keer herhaal. Hulle het 'n tweede, kekkelroep wat klink soos 'n gelag. As gevolg van die ongewone geluid van die voëls se roep in die bos word daar gesê dat die roep van die duif in die oggend is: "werk haaarder, werk haaarder", en in die aand sê die roep: "drink laaager, drink laaager".

Gewone tortelduiwe rus in bome gedurende die nag en soek vir kos op die grond. Hulle drink hoofsaaklik in die oggend. Hulle voed hoofsaaklik op saad, maar hulle vreet ook insekte per geleentheid, veral vlieënde miere. Wanneer hulle op die grond loop, knik hul koppe met elke klein stappie.

Hierdie duiwe broei te alle tye van die jaar, wat swak neste van takkies en worteltjies in die mikke van bome maak. Hulle lê gewoonlik twee roomwit eiers per paar, wat vir 15 dae inkubeer. Die mannetjies sit gedurende die dag op die eiers, en die wyfies in die nag. Die kuikens is gereed om die nes te verlaat na 14 dae, en die volwassenes is 'n week later weer gereed om te teel. Die mannetjie sal voortgaan om die jong voëls te voer na die volgende eiers gelê is.




</doc>
<doc id="59548" url="https://af.wikipedia.org/wiki?curid=59548" title="Brooklyn">
Brooklyn

Brooklyn kan na een van die volgende verwys:



</doc>
<doc id="59552" url="https://af.wikipedia.org/wiki?curid=59552" title="Affligem">
Affligem

Affligem is 'n Belgiese munisipaliteit in die weste van die Vlaamse provinsie Vlaams-Brabant. Die Munisipaliteit bestaan uit drie dorpe: Hekelgem, Teralfene en Essene.

Die munisipale gebied het 'n oppervlakte van 17,7 km² en sowat 12 400 inwoners (2011).

Die historiese Abdy van Affligem is die tuiste van die Benediktyne.


</doc>
<doc id="59554" url="https://af.wikipedia.org/wiki?curid=59554" title="Liedekerke">
Liedekerke

Liedekerke is 'n Belgiese munisipaliteit in die Vlaamse provinsie Vlaams-Brabant.


</doc>
<doc id="59555" url="https://af.wikipedia.org/wiki?curid=59555" title="Teralfene, België">
Teralfene, België

Teralfene is 'n dorp en munisipale wyk wat deel uitmaak van die Belgiese munisipaliteit Affligem in die weste van die Vlaamse provinsie Vlaams-Brabant.


</doc>
<doc id="59557" url="https://af.wikipedia.org/wiki?curid=59557" title="Kransduif">
Kransduif

Die Kransduif ("Columba guinea") is 'n duif wat in groot dele van Afrika suid van die Sahara voorkom. Die kransduif het in groot getalle van sy oorspronklike habitat van steil kranse en berge na die dorpe en
stede beweeg waar hy saam met die wildeposduif woon. Daar word vermoed dat die twee genera soms kruisteel. Daar heers onsekerheid oor die redes vir hul habitatuitbreiding na die stede, maar die hoë toringgeboue verskaf genoeg hoekies en lysies vir nesmaak en kom ruweg met die rotswande van hul natuurlike omgewing ooreen.

Hierdie is 'n groot duif, 41 cm in lengte. Die rooibruin rug, witgespikkelde vlerke en blougrys romp is kenmerkend. Die kop is grys, en naby kan 'n rooierige, kaal vel rondom die oë gesien word. Die nek is bruin, met wit strepe, en die bene is rooi. Die roep is 'n "doo-doo-doo". Die geslagte lyk eenders, maar onvolwassenes is bruiner as volwassenes.

Hierdie spesie bou 'n groot stokkiesnes in 'n boom en lê twee wit eiers. Die vlug is vinnig, met gereelde slae, en by geleentheid 'n skerp flik van die vlerke wat kenmerkend is van duiwe in die algemeen.

Die kransduif se kos is groente en hulle versamel in groot getalle waar graan of grondbone beskikbaar is.




</doc>
<doc id="59560" url="https://af.wikipedia.org/wiki?curid=59560" title="Thalys">
Thalys

Thalys [ˈtaːlɪs] is 'n Europese hoëspoedtrein wat op die Franse TGV-tegnologie baseer.

Thalys is geen afkorting nie, maar 'n kunswoord of ligatoom wat deur bemarkingstratege ontwikkel is. Hierdie kunswoord kan in alle taalgebiede, waar Thalys-treine loop, ewe maklik uitgespreek word.


</doc>
<doc id="59564" url="https://af.wikipedia.org/wiki?curid=59564" title="Bakoese Metro">
Bakoese Metro

Die Bakoese Metro (Azerbeidjans: "Bakı Metropoliteni", Russies: "Бакинский метрополитен имени В. И. Ленина") is 'n openbare vervoerstelsel in Bakoe, Azerbeidjan. Die moltreinnetwerk is geopen op 6 November 1967. Dit bestaan uit drie lyne wat ondergronds loop en altesaam 36,7 kilometer lank is en het 25 stasies. Die spoorwydte is 1 520 millimeter (Russiese wydte). Elektriese toevoer word deur 'n derde spoor verskaf en die elektriese spanning is 825 volt gelykstroom.

Die metrostelsel bestaan uit die volgende drie lyne:



</doc>
<doc id="59571" url="https://af.wikipedia.org/wiki?curid=59571" title="Hoeksteen (Barneveld)">
Hoeksteen (Barneveld)

Die Hoeksteen in die Nederlandse dorp Barneveld is met 2 531 sitplekke een van die grootste kerkgeboue in Nederland. Dit behoort aan die Gereformeerde Gemeenten in Nederland, die mees konserwatiewe van al die gereformeerde kerkverbande in Nederland. Die kerkgebou is eers in 2008 ingewy deur 'n diens van ds. J. Roos.

Planne vir die bou van 'n nuwe kerk is eers in 2005 oorweeg. Die konstruksie het in 2007 in aanvang geneem en het 1.5 jaar geduur. Die nuwe kerk met sy 2 531 sitplekke is in 2008 ingewy. Die kerk se toring is 37,75 meters hoog.



</doc>
<doc id="59574" url="https://af.wikipedia.org/wiki?curid=59574" title="Leeuwenhof">
Leeuwenhof

Leeuwenhof, in Hofstraat in Kaapstad, is die ampswoning van die premier van die Wes-Kaap. Dit is op 15 Desember 1966 tot nasionale gedenkwaardigheid verklaar.

Deur wie en wanneer die herehuis gebou is, kan nie presies agterhaal word nie. Totdat dit staatseiendom geword het, het die landgoed 15 eienaars gehad wat almal van die welvarendes in die samelewing was.

Op 22 Oktober 1693 het goewerneur Simon van der Stel die plaas van 12ha teen Tafelberg as leningsplaas aan die sakeman Guillaume Heems toegeken. Na slegs 2½ jaar verkoop hy die plaas aan Heinrich Oldenland, plantkundige, landmeter en die tuinier van die Kompanjiestuin. Toe hy sterf, verkoop die weduwee die eiendom aan fiskaal Joan Blesius. Waarskynlik het hy die eerste huis op die plaas gebou. In 1764 koop Johan Bräsler, afkomstig uit Kopenhagen, die plaas. Vermoedelik het hy tussen 1764 en 1788 die bestaande huis herbou tot die herehuis soos dit vandag daar ongeveer uitsien. Bräsler het grond bygekoop, inheemse bome aangeplant en met vrugte en groente geboer. Vanaf 1799 tot 1836 is kapt. Johannes Zorn die eienaar. Deur die aankoop van aanliggende grond groei die plaas tot 79ha. Zorn is ‘n suksesvolle boer, het tientalle slawe besit en groot wingerde aangeplant. In 1809 word Zorn as landdros aangestel. 

Vanaf 1841 tot 1847 was sir Christoffel Brand, die eerste Speaker van die Kaapkolonie se parlement en vader van pres. J.H. Brand van die Republiek van die Oranje-Vrystaat, eienaar van Leeuwenhof. Daarna is dit tot 1881 in besit van Petrus Johannes Kotzé. Hy was twee maal die burgemeester van Kaapstad en in 1859 lid van die Kaapse parlement. Sy seun John, die later bekende hoofregter van die Zuid-Afrikaansche Republiek en appèlregter van die Unie van Suid-Afrika, is daar gebore. In die Kotzés se tyd het die plaas weens stadsontwikkeling reeds begin verklein. Die fonteine op die plaas is in 1863 deur die munisipaliteit onteien vir die stad se watervoorsieing. In 1881 koop die miljoenêrs Marks en Lewis die plaas. Kort daarna is mynmagnaat Lewis die alleeneienaar en bestaan die plaas maar uit minder as 2ha rondom die herehuis. In die tyd word die huis deeglik opgeknap en verbou en met kunsskatte gemeubileer.

Op 21 Desember 1936 koop die Kaapse Provinsiale Administrasie die huis aan as ampswoning vir die Administrateur van Kaapland. Die KPA het sedertdien weer van die aanliggende grond teruggekoop.



</doc>
<doc id="59575" url="https://af.wikipedia.org/wiki?curid=59575" title="Lys van die staatsgedigte van deelstate in die Verenigde State van Amerika">
Lys van die staatsgedigte van deelstate in die Verenigde State van Amerika

Dit is 'n lys van die amptelike staatsgedigte van die state in die Verenigde State van Amerika. Dié gedigte geld as federale simbole van die betrokke staat in die Verenigde State van Amerika.


</doc>
<doc id="59578" url="https://af.wikipedia.org/wiki?curid=59578" title="Dzūkija">
Dzūkija

Dzūkija of Dainava is een van die vyf historiese etnografiese geweste in Litaue. Dzūkija, wat in die suide van die land geleë is, behels die distrik Alytus en die grootste deel van die distrik Vilnius, insluitende die Litause hoofstad. Dit is veral 'n kulturele gewes wat volgens die tradisionele leefstyle en dialekte van die plaaslike Litause bevolking (meestal boere in plattelandse gebiede) gedefinieer word, maar nooit as 'n politieke of administratiewe eenheid bestaan het nie. Alytus word - ofskoon dit nie die grootste nedersetting in Dzūkija is nie - tradisioneel as sy hoofstad beskou.

In die Middeleeue is Dzūkija minder sterk deur die magsuitbreiding en aanvalle van die Duitse Orde geraak as die ander vier etnografiese geweste. Die distrik Vilnius, wat in die ooste aan Wit-Rusland grens, word deur 'n groot minderheid inheemse Poolssprekendes bewoon, terwyl daar in die Alytus-distrik, wat aan Pole grens, net baie klein groepe Poolssprekendes aangetref word. In albei distrikte is daar ook minderhede Wit-Russe.


</doc>
<doc id="59582" url="https://af.wikipedia.org/wiki?curid=59582" title="Noorderkerk (Rijssen)">
Noorderkerk (Rijssen)

Die Noorderkerk in die Nederlandse stad Rijssen is met 1 970 sitplekke een van die grootste kerkgeboue in Nederland. Dit behoort aan die Gereformeerde Gemeenten, een van die mees konserwatiewe van al die gereformeerde kerkverbande in Nederland. Die kerkgebou is eers in 1954 ingewy deur 'n diens van ds. P. Honkoop.



</doc>
<doc id="59585" url="https://af.wikipedia.org/wiki?curid=59585" title="Mbanza-Ngungu">
Mbanza-Ngungu

Mbanza-Ngungu (voorheen bekend as "Thysville" in Frans en "Thysstad" in Nederlands, vernoem na Albert Thys) is 'n stad in die weste van die Demokratiese Republiek van die Kongo. Die stad het 'n bevolking van sowat 100,000.


</doc>
<doc id="59594" url="https://af.wikipedia.org/wiki?curid=59594" title="Vergelykings (taalkunde)">
Vergelykings (taalkunde)

In taalkunde is 'n vergelyking 'n vorm van beeldspraak wat die eksplisiete ooreenkoms tussen die onderwerp en iets totaal anders noem. Dit word gevorm met die woord ""soos"" / ""as"", die tweede naamval of 'n koppelwerkwoord.

Hier volg 'n lys van algemene "vergelykings":


Werkwoorde ('n aksie) wat met iets vergelyk word:



Selfstandige naamwoorde wat met iets vergelyk word:


Die volgende vergelykings deur Christus word in die Bybel in Matteus weergegee:

Van die vele vergelykings in die ander Bybelboeke word hieronder enkeles aangedui:


Die volgende vergelykings kom uit die tweetalige "Sidoer" (Gebedeboek), soos in Afrikaans vertaal deur Rabbyn dr. Moses Romm (1952):




</doc>
<doc id="59596" url="https://af.wikipedia.org/wiki?curid=59596" title="Witblits en peach brandy">
Witblits en peach brandy

Witblits en Peach Brandy is 'n Afrikaanse rolprent wat in 1978 vrygestel is. Die vervaardiger was Martin Linder en die regisseur Dirk de Villiers.

Die rolprent is 'n komiese drama. Dit het geen ouderdomsperk nie en is geskik vir die hele gesin.

en andere.

Die storie speel in die Laeveld af en gaan oor die onwettige stook en bemarking van die heilige voggies, alombekend as "Withond". 'n Drankoorlog breek tussen twee knorrige ou mans uit - 'n Boer teen Engelsman. 

Oom Koos en sy dogter, Sopie maak 'n goeie wins uit die verkoop van hul witblits wat hulle in groot geheim in die vallei stook en aan die plaaslike hotelman verkoop. Maar op 'n dag weier Solly om hul voorraad te koop. Hy het 'n nuwe verskaffer, en hierdie "peach brandy" is net so lekker as Oom Koos se witblits - net goedkoper. Oom Koos is onthuts en dit ontaard in 'n drinkkompetisie om te sien wie se voggies die beste is. 

Baie gou is Oom Koos en die Kolonel aanmekaar, en moet Sopie en Peter, die Kolonel se seun, net keer voor hul pa's mekaar opfoeter en die plaaslike sersant snuf in die neus kry.



</doc>
<doc id="59597" url="https://af.wikipedia.org/wiki?curid=59597" title="Oosters-Ortodokse Kerk">
Oosters-Ortodokse Kerk

Die Ortodokse Kerk, amptelik die Ortodoks-Katolieke Kerk en algemeen bekend as die Oosters-Ortodokse Kerk, is die tweede grootste Christelike denominasie in die wêreld, met ’n geskatte 300 miljoen aanhangers hoofsaaklik in Belarus, Bulgarye, Siprus, Georgië, Griekeland, Masedonië, Moldowa, Montenegro, Roemenië, Rusland, Serwië en die Oekraïne, lande waarin die meeste Christene Oosters-Ortodoks is. Die Kerk beskou homself as die "Een, Heilige, Katolieke en Apostoliese Kerk" wat 2 000 jaar gelede deur Jesus Christus en sy dissipels gestig is.

Die Ortodokse Kerk bestaan uit verskeie outokefale kerkliggame (elk met ’n eie hoof) wat geografies en nasionaal verskil, maar teologies ooreenstem. Elke outokefale liggaam, wat dikwels maar nie altyd nie tot ’n nasie beperk is, word gelei deur ’n sinode van biskoppe en is administratief selfregerend.

Die Ortodokse Kerk kan sy ontwikkeling terugherlei deur die Bisantynse en die Romeinse Ryk na die vroegste kerk wat deur Paulus en die ander dissipels gestig is. Dit beoefen wat dit glo die oorspronklike, antieke tradisies is en glo in groei sonder verandering.

Die doel van Ortodokse Christene van hul doop af is om deur hul hele lewe nader aan God te groei. Dié proses word "teose" of "vergoddeliking" genoem en is ’n spirituele pelgrimstog waarin elke mens daarna streef om deur Jesus Christus heiliger en meer "soos Christus" te word.

Die Bybelse teks wat deur die Ortodokse Kerk gebruik word, sluit in die Septuagint (die antieke Griekse vertaling van die Hebreeuse Bybel) en die Nuwe Testament. Dit sluit in die deuterokanonieke boeke (boeke van die Ou Testament wat nie deel is van die Hebreeuse Bybel nie) wat gewoonlik deur die Protestante verwerp word en ’n klein aantal ander boeke wat nie deel is van die Westerse kanonieke boeke nie. Ortodokse Christene gebruik die woord "Anagignoskomena" (’n Griekse woord wat "leesbaar" of "leeswaardig" beteken) vir die tien boeke wat hulle aanvaar maar nie deel is van die Protestantse Ou Testament van 39 boeke nie. Hulle word beskou as eerbiedwaardig, maar nie op dieselfde vlak as die Hebreeuse kanonieke boeke nie.

Ortodokse Christene glo die Skrif is deur die Heilige Gees aan die menslike skrywers daarvan geopenbaar. Die Skrif is egter nie die bron van die kerk se tradisies nie, maar eerder die teenoorgestelde: Die Bybelse teks het uit die kerktradisies ontstaan.

Ikone versier die mure van Ortodokse kerke en hagiografieë (die beskrywings van heiliges se lewe) bedek dikwels die hele binnekant van die kerke. Die meeste Ortodokse kerke het ’n area wat opsygesit word vir gebede deur gesinne met ikone van Christus, die Maagd Maria en die heiliges gewoonlik aan die oostemure.

Die groot skeuring, of Oos-Wes-skisma, in die 11de eeu tussen die oostelike en westelike deel van die Christendom in die vroeë Romeinse Ryk het daartoe gelei dat twee kerke ontstaan het, die Ortodoks-Katolieke (oosterse) Kerk en die Rooms-Katolieke (westerse) Kerk. Die jaar 1054 word gewoonlik genoem as die tyd van die skeuring, hoewel dit eerder ’n geleidelike proses as ’n skielike skeuring was.

Hoewel die term "Oosters" algemeen gebruik word vir die Ortodokse Kerk, kan dit vandag misleidend wees omdat daar baie sinodes van die Kerk in Wes-Europa en eintlik oral in die wêreld is.

Byna van die begin af het Christene na die Ortodokse Kerk verwys as die "Een, Heilige, Katolieke (van die Griekse καθολική, of universele) en Apostoliese Kerk". ’n Paar ander Christelike kerke maak vandag aanspraak op die naam – onder andere die Rooms-Katolieke Kerk, die Anglikaanse Gemeenskap, die Assiriese Kerk en die Oriëntaal-Ortodokse Kerk – maar die Oosters-Ortodokse Kerk beskou hierdie kerke as skismaties of in sommige gevalle selfs as ketters. Volgens hulle het die Assiriese en die Oriëntale Kerk die Ortodokse Kerk in die eerste paar eeue n.C. verlaat, en later het die Rooms-Katolieke dieselfde gedoen met die Oos-Wes-skisma (hulle was die grootste groep wat ooit die Kerk verlaat het).

"Ortodoks" kom van die Griekse byvoeglike naamwoord "orthos" ("korrek", "reg") en die werkwoord "dokein" ("lyk soos", en dus in ’n breër sin "glo") of die selfstandige naamwoord "doxa" ("geloof"), en beteken dus reggelowig. Die Kerk het die naam aangeneem om hom te onderskei van ’n toenemende aantal nie-ortodokse Christelike kerke. Verskeie ander antieke kerke in Oos-Europa, Wes-Asië en Noord-Afrika gebruik ook die naam "Ortodoks", maar staan los van die Oosters-Ortodokse Kerk.

Wat die Ortodokse kerke verenig, is teologie. Al die lede van die Kerk bely dieselfde geloof, ongeag ras of nasionaliteit. In die praktyke en tradisies is daar egter stylverskille wat deur die kerkleiers aanvaar word omdat hulle nie bots met die basiese Ortodokse leerstellings nie.

Daarom het baie Ortodokse kerke ’n nasionale naam (soos die Russies-Ortodokse Kerk, die Georgies-Ortodokse Kerk, die Masedonies-Ortodokse Kerk, ens.). In die Midde-Ooste word Ortodokse kerke dikwels Rooms-Ortodoks genoem vanweë hul historiese verbintenis met die Bisantynse, of Oos-Romeinse, Ryk.

Die verskille in die liturgiese praktyke is klein. Dit beïnvloed dinge soos die volgorde waarin gesange gesing word of wanneer ’n spesifieke diens gehou word. In die algemeen kan ’n Ortodokse Christen oor die wêreld heen reis en vertroud voel met die dienste in enige kerk as hy die spesifieke taal verstaan.

Die permanente kriteria vir die kerkstruktuur van die Ortodokse Kerk vandag, benewens die Nuwe Testament, word gevind in die kanons (kerkwette en –dekrete) van die eerste sewe Ekumeniese Konsilies (raadsvergaderings); die kanons van verskeie plaaslike en provinsiale konsilies waarvan die outoriteit deur die hele kerk erken word; die sogenaamde Apostoliese Kanons (eintlik ’n aantal 4de-eeuse regulasies van die kerk in Sirië); en die "kanons van die Vaders", of uitgesoekte uittreksels van prominente kerkleiers wat kanonieke aansien geniet.

Die Ortodokse Kerk beskou Jesus Christus as die Hoof van die Kerk, en die Kerk as sy Liggaam. Daar is dus nie net een biskop aan die hoof van die Ortodokse Kerk nie; verwysings na die Patriarg van Konstantinopel as ’n leier soortgelyk aan die Rooms-Katolieke Kerk se pous is verkeerd. Daar word geglo die gesag en die genade van God word regstreeks deurgegee na die Ortodokse biskoppe en predikers deur handoplegging – ’n praktyk wat begin is deur die dissipels (Hand. 8:17, 1 Tim. 4:14, Heb. 6:2) – en dat hierdie ononderbroke historiese en fisieke skakel ’n noodsaaklike element van die ware Kerk is.
Elke biskop is die hoof van sy setel. Sy hoofdoel is om seker te maak die tradisies en praktyke van die Kerk word gehandhaaf. Biskoppe het dieselfde gesag en kan nie inmeng in die jurisdiksie van ’n ander biskop nie. Administratief word die biskoppe en hul setels ingedeel in verskeie onafhanklike groepe of biskopsinodes wat minstens twee keer per jaar vergader om sake in hul onderskeie setels te bespreek. Hoewel biskoppe en hul sinodes leiding kan gee in individuele gevalle, raak hul besluite nie gewoonlik die hele Kerk nie. Biskoppe word feitlik altyd uit die monnikestand gekies en moet ongetroud bly.

’n Paar keer is die Ortodokse geloof in die gesig gestaar deur alternatiewe teologiese idees. In dié gevalle het die Kerk dit nodig geag om ’n "Groot" (ekumeniese, of algemene) Konsilie byeen te roep van alle beskikbare biskoppe in die wêreld. Die Kerk beskou die eerste sewe Groot Konsilies (wat tussen die 4de en 8ste eeu gehou is) as die belangrikstes. Daar was egter meer, veral die Sinodes van Konstantinopel (879–880, 1341, 1347, 1351, 1583, 1819 en 1872) die Sinode van Iaşi (1642) en die Pan-Ortodokse Sinode van Jerusalem (1672). Al dié konsilies het die Ortodokse standpunt van die Kerk help bepaal.

Die Groot Konsilies het ’n demokratiese stelsel gevolg; elke biskop het een stem gehad. Lede van die Keiserlike Romeinse/Bisantynse hof, abte, priesters, monnike en niegeestelikes mag teenwoordig gewees het en die raad toegespreek het, maar hulle is nie toegelaat om te stem nie. Die hoofdoel van die Groot Konsilies was om die fundamentele oortuigings van die Kerk as die waarheid te ondersoek en te bevestig, en om enige valse leerstelling wat die Kerk bedreig, te verwyder as dwaalleer. Die pous van Rome was in dié tyd die “eerste onder gelykes”. Hoewel hy nie teenwoordig was by enige van die konsilies nie, het hy dié titel behou tot met die Oos-Wes-skisma van 1054.

Volgens die Ortodokse leerstellings gee die posisie van “eerste onder gelykes” geen bykomende mag of gesag aan die houer daarvan nie, maar dié spesifieke biskop is die organisatoriese hoof van ’n raad van gelykes (soos ’n president). Sy woorde en opinies dra nie meer gewig as enige ander biskop s’n nie. Daar word geglo die Heilige Gees lei die Kerk deur die besluite van die hele raad, nie een individu nie. Daarby moet selfs die raad se besluite deur die hele Kerk aanvaar word om geldig te kan wees.

Een van die besluite van die Eerste Konsilie van Konstantinopel (die tweede Groot Konsilie, in 381) wat deur latere konsilies ondersteun is, is dat die Patriarg van Konstantinopel gelyke status moes hê as die Pous van Rome aangesien Konstantinopel beskou is as die "Nuwe Rome". Hulle moes dus dieselfde voorregte geniet omdat hulle albei biskoppe van die keiserlike hoofstede was, maar die "biskop van Rome" sou voorrang hê bo die biskop van Konstantinopel omdat die Ou Rome die Nuwe Rome voorafgegaan het.

Ná die Oos-Wes-skisma erken die Ortodokse Kerk egter nie meer die wettigheid van die pous nie en die patriarg is dus nou die "eerste onder gelykes", die pous se titel voor die skeuring. Dit beteken egter nie hy is die leier van die Kerk nie. Dit is ook nie ’n amptelike titel nie, maar net ’n manier om die senioriteit van die "keiserlike" biskoppe te beskryf in verhouding tot ander biskoppe.

Na aanleiding van sy aantal volgelinge is die Ortodokse Kerk die tweede grootste Christelike gemeenskap in die wêreld (net die Rooms-Katolieke Kerk is groter). Die mees algemene skatting van die aantal Ortodokse Christene wêreldwyd is 300 miljoen.

Ortodoksie is die grootste enkele godsdiens in Griekeland (95%) en Oos-Europa, insluitende Rusland (80%), die Oekraïne (80%), Roemenië (87%), Wit-Rusland (85%), Bulgarye (83%), Serwië (84%), Georgië (89%), Moldowa (93%), die Republiek van Masedonië (65%), Siprus (80%) en Montenegro (74%).

Die aantal Ortodokse volgelinge is sowat 36% van die bevolking van Bosnië en Herzegowina (Bosniese Serwiërs). In Albanië is dit sowat 25% (die Christelike deel van die bevolking is 40%; die ander is Rooms-Katoliek). In Kasakstan is hulle 40% van die bevolking, in Litaue 4%, in Letland 9% en in Estland 13%. Groot Ortodokse gemeenskappe bestaan ook in die Mediterreense lande Sirië, Libanon, Jordanië en in Israel, die Wesoewer en die Gasastrook. Daar is Ortodokse minderhede in Pole, Slowakye, Hongarye, Turkye, Azerbeidjan en Tsjeggië.

Vanweë immigrasie uit Oos-Europa is daar ook groeiende minderhede in verskeie ander Europese, Asiatiese en Afrika-lande, asook Noord-Amerika en Australië. In die Verenigde State en Kanada maak Ortodokse Christene tussen 1% en 5% van die algehele bevolking uit.

Antieke Oosters-Ortodokse Christene het ook groot gemeenskappe in lande soos Libanon en Israel (Jerusalem en Betlehem). Groot Ortodokse gemeenskappe met ’n antieke geskiedenis is in hul geheel uit hul oorspronklike lande verdryf en is tans glad nie in dié streke teenwoordig nie, veral Anatolië en Kappadosië.

Ortodokse Christene glo in die Heilige Drie-eenheid – die Vader, Seun en Heilige Gees.

Hulle glo die mens het op ’n tydstip aan die begin van sy bestaan voor ’n keuse te staan gekom: om die verskil tussen goed en kwaad te leer deur waarneming of deur deelname. Die Bybelse storie van Adam en Eva verteenwoordig hierdie keuse deur die mens om aan die bose deel te neem. Die sondeval verteenwoordig ’n fundamentele verandering in die menslike natuur. Wanneer Ortodokse Christene verwys na die Oorspronklike Sonde, verwys hulle na hierdie vermoë om die bose in die menslike natuur op te neem.

Weens dié sonde was die mens gedoem om van God geskei te wees. Die oplossing vir die probleem was vir God om nog ’n verandering in die menslike natuur teweeg te bring. Ortodokse Christene glo dat Jesus onvoorwaardelik God en Man was. Hy is gebore en het gelewe, gesterf en weer opgestaan deur die mag van die Heilige Gees. Deur God se deelname aan die mensdom is die menslike natuur weer verander en is die mens van die verdoemenis gered. Dit sluit almal in van die vroegste tye af – tot by Adam en Eva.

Die eindelike doel van hierdie verlossing is teose (vergoddeliking) – om selfs nader aan God te kom en meer soos God te word: "God het Mens geword sodat die Mens God kan word."

Die Wederopstanding van Jesus is die hoofgebeurtenis in die Oosters-Ortodokse liturgiese jaar. Toe Jesus gesterf het, het Hy al die siele in die hel gered en deur weer op te staan het Hy die mensdom gered. So is die mens van die kettings van die hel verlos en het Jesus teruggekeer na die lewendes as beide Man en God. Volgens die Ortodokse tradisies kan elke mens aan hierdie onsterflikheid deel hê, iets wat onmoontlik sou gewees het sonder die Wederopstanding.

Elke heilige dag van die Ortodokse liturgiese jaar hou direk of indirek verband met die Wederopstanding. Elke Sondag word gewy aan die viering van die Wederopstanding en die Drie-enige God.

Die Ortodokse Kerk beskou homself as die voortsetting van die oorspronklike Kerk wat deur Jesus Christus en sy dissipels gestig is. Die geloof wat Jesus aan die dissipels geleer het, wat by die Pinkster lewe gegee is deur die Heilige Gees en onbedorwe van geslag tot geslag oorgedra is, staan bekend as die Heilige Tradisie. Die primêre en gesaghebbende getuienis vir die Heilige Tradisie is die Bybel, tekste wat deur die dissipels geskryf is of dié in die Vroeë Kerk, en wat deur kerkleiers goedgekeur is onder leiding van die Heilige Gees.
Aangesien die Bybel ’n geïnspireerde oorsprong het, is dit sentraal in die lewe van die Kerk. Die Skrif word egter nooit gebruik vir persoonlike interpretasie nie, maar altyd in konteks met die Heilige Tradisie, waaruit die Skrif ontstaan het. Ortodokse Christene glo as die Bybel op sy eie gelees word, kan dit lei tot foute omdat die Skrif nie geskei kan word van die tradisies waaruit dit ontstaan het nie. Die enigste manier om die Bybel te verstaan is dus binne die Kerk.

Ander getuienisse vir die Heilige Tradisie is die liturgie van die Kerk, sy ikonografie, die besluite van die Groot Konsilies en die geskrifte van die kerkvaders. Deur die konsensus van die kerkvaders kan ’n mens die Kerk se lewe beter verstaan. Individuele vaders word nie as onfeilbaar beskou nie, maar hulle gesamentlike opvattings help ’n mens om die Christelike doktrine waarlik te verstaan.

Die Ortodokse Kerk glo die dood en die skeiding van liggaam en gees is onnatuurlik, ’n gevolg van die sondeval. Hulle glo ook die gemeente van die Kerk sluit in die lewendes en die dooies. Alle mense wat in die hemel is, is heiliges, of hul naam bekend is of nie. Daar is egter uitsonderlike heiliges wat deur God geopenbaar word. Wanneer ’n heilige so geopenbaar is en eindelik deur ’n groot deel van die Kerk erken word, word ’n diens gehou om die amptelike erkenning (heiligverklaring) te vier. Dit "maak" nie van die persoon ’n heilige nie, dit erken bloot die feit dat hy een is en maak dit aan die res van die Kerk bekend. ’n Dag word aangewys vir die viering van die heilige se lewe, gesange word gekomponeer en ikone gemaak. Die heiliges word vereer, maar nie aanbid nie, want net God kan aanbid word. Daar word geglo deur heiliges te vereer sal hulle help met die redding van ander mense.

Vanweë die heiligheid van die mense se lewe word hulle liggame en fisieke items wat met hulle verbind word, ook as heilig beskou. Baie wonderwerke het na bewering al plaasgevind wat verband hou met hierdie relieke van die heiliges, veral genesing van siektes en beserings.

Die grootste heilige is die Maagd Maria, die Teotokos ("Geboorteskenker van God"). Sy word beskou as die Ark van die Nuwe Verbond, omdat sy die Nuwe Verbond gedra het in die persoon van Christus.

Kerkgeboue het baie simboliese betekenisse; die oudste en belangrikste is waarskynlik die konsep dat ’n kerk die Ark (van Noag) is waarin die wêreld beskerm word teen die vloed van versoekings; daarom het die meeste Ortodokse kerke ’n reghoekige ontwerp. Nog ’n gewilde vorm, veral vir kerke met groot kore, is dié van ’n kruis. Argitektoniese elemente verskil in vorm en kompleksiteit, met kapelle wat soms om die hoofkerk geplaas word, maar in die algemeen is die simboliese uitleg dieselfde. Alles in ’n Ortodokse kerk het ’n doel en betekenis wat verband hou met God se openbaring aan die mens.

Die kerkgebou word in drie dele verdeel: die kerkportaal, die skip en die heiligdom (ook genoem die altaar). Katkisante en nie-Ortodokse besoekers is tradisioneel gevra om in die portaal te staan. Dit word van die skip geskei deur die "koninklike hek". Aan albei kante van die hek is kersstaanders wat die vuurkolom voorstel wat die Israeliete se pad verlig het met hul uittog uit Egipte. Die skip is die deel waar die grootste deel van die gemeente tydens kerkdienste staan. Mans staan tradisioneel regs en vroue links. Dit word om verskeie redes gedoen: (1) Omdat mans in vorige eeue as die dominante geslag beskou is, word die gelykheid van die geslagte nou beklemtoon deurdat albei ewe ver van die altaar af staan; (2) Die idee om die geslagte te skei kom van die Joodse tradisie in sinagoges; (3) Dit kom ook van die plasing van verskillende geslagte in kore: eenderse sangstemme staan bymekaar om harmonie te skep.

Daar is gewoonlik ’n koorarea aan die kant of agter in die kerk. Daar is ook altyd ’n voorsanger voor in die kerk teenwoordig vir beurtsang en gesange wat deel is van die kerkdiens, wat deur die priester gelei word. Daar is gewoonlik ’n koepel in die plafon met ’n ikoon waarop Christus uitgebeeld word as Heerser van die heelal.

Aan die voorkant, of die oostelike deel van die kerk, is ’n skerm of muur vol ikone (die ikonostase of beeldewand) wat die skip van die heiligdom skei. In die middel van hierdie muur is die "koninklike deure" wat net die priesters mag gebruik. Daar is ook ’n linker- en regterdeur in die ikonostase – die een stel die aartsengel Migael voor en die ander die aartsengel Gabriël. Die priester en altaarknape gebruik dié deure tydens spesifieke dele van die kerkdiens. Net regs van die hoofdeure is daar altyd ’n ikoon van Jesus. Ander ikone op die ikonostase is van die Maagd Maria, Johannes die Doper en die heilige na wie die kerk genoem is.

Voor die ikonostase is die biskopstoel, ’n ereplek waar ’n besoekende biskop of metropoliet dikwels tydens die diens sal sit. Ortodokse priesters wat voor die altaar staan, is altyd na die altaar gedraai (in ’n oostelike rigting) sodat die priester en die gemeente saam tot God in die hemel bid.

Die heiligdom bevat die heilige altaar, wat die plek verteenwoordig waar Jesus in die graf neergelê is en op die derde dag opgestaan het. ’n Kruis staan agter die altaar. Op die altaar is onder andere items wat gebruik word om die brood en wyn vir nagmaal te heilig, ’n ster vir die heiliging van Goddelike geskenke, ’n "antimins" (’n sydoek wat tydens die heiliging van die Goddelike geskenke gebruik word) en relieke van ’n heilige.

’n Spesifieke antimins kan net een keer per dag vir ’n Goddelike liturgie (erediens) gebruik word. ’n Tweede liturgie op ’n spesifieke dag op dieselfde altaartafel vereis die gebruik van ’n tweede antimins, gewoonlik van ’n ander Ortodokse kerk. Dit beteken enige gemeente kan net een Goddelike liturgie per dag hê – dit is ’n teken van die katolisiteit (universaliteit) van die Kerk en dat "private misse" vermy word.

Die woord "ikoon" kom van die Griekse woord "eikona", wat eenvoudig "beeld" beteken. Die Ortodokse Kerk glo die eerste ikone van Christus en die Maagd Maria is deur die evangelis Lukas geskilder. Ikone is vol simbolisme wat inligting oor die persoon of gebeurtenis uitbeeld. Daarom word hulle dikwels volgens ’n formule geskilder – daar is voorskrifte vir hoe die spesifieke persoon moet lyk, insluitend haarstyl, posisie van die lyf, klere en agtergronddetail. Ikone word dikwels van ander, ouer ikone af gedupliseer. Met die erkenning van ’n nuwe heilige in die Ortodokse Kerk moet ’n nuwe ikoon egter geskep en goedgekeur word.

Die persoonlike en skeppende tradisies van Wes-Europese godsdienskuns is nie voor die 17de eeu in Ortodokse ikone aangetref nie. Toe eers is die Russiese ikoonskilderkuns sterk beïnvloed deur Protestantse en Rooms-Katolieke kunswerke. Daar is deesdae ’n neiging om terug te keer na die meer tradisionele en simboliese ikone.

Vrystaande (driedimensionele) beelde word feitlik nie in die Ortodokse Kerk aangetref nie. Dit is deels vanweë die verwerping van die eertydse Griekse heidense era van afgode-aanbidding, en ook omdat ikone die spirituele aard van die mens moet wys en nie die sensuele aardse liggaam nie.

Die Ortodokse Kerk beskou nie ikone as voorwerpe van aanbidding nie. Die maatstawwe waarvolgens hulle gebruik word, word duidelik uitgestippel in die Tweede Konsilie van Nicea (die 7de ekumeniese konsilie). Die gebruik van ikone word so geregverdig: Voordat God ’n menslike vorm aangeneem het, was enige fisieke uitbeelding onmoontlik en selfs godslasterlik. Daarna was uitbeelding egter wel moontlik. Aangesien Christus God is, is dit geregverdig om in ’n mens se gedagte ’n beeld van die Godmens te hê. Net so is dit by eerbetoon aan ’n ikoon nie die hout of verf wat eerbiedig word nie, maar die idividu wat uitgebeeld word, net soos dit nie die papier is wat ’n mens liefhet as jy die foto van ’n geliefde soen nie.

Ikone word teen die mure van kerke aangebring en bedek soms die hele binnekant van die gebou. Hulle word dikwels deur ’n kers of olielamp verlig. Benewens die praktiese aspek, om die ikoon te verlig in ’n andersins donker kerk, simboliseer kerse en olielampe die Lig van die Wêreld, dus Christus.

’n Ikonostase of beeldewand is ’n muur vol ikone en godsdienstige skilderye wat die kerk se skip van die heiligdom skei. Dit kan ook na ’n draagbare ikoonstaander verwys wat op enige plek in die kerk geplaas kan word. Die moderne ikonostase het in die 11de eeu uit die Bisantynse skeidingsmuur ontwikkel. Die eerste Russiese plafonhoogte ikonostase is in 1408 deur Andrei Roebljof ontwerp vir die Mariahemelvaart-katedraal in Wladimir.

Kruise in die Ortodokse Kerk is dikwels swaar versier en lyk nie altyd dieselfde nie. Een wat algemeen gebruik word, is die kruis met drie dwarsbalke in plaas van die meer gebruiklike een balk.

Die boonste dwarsbalk van hierdie kruis verteenwoordig die teken wat bo Jesus se kop aangebring is. Dit het dikwels die opskrif "INRI" (Latyn) of "INBI" (Antieke Grieks): "Jesus van Nasaret, die Koning van die Jode". Dit word ook dikwels vervang deur die frase "Die Koning van Saligheid" na aanleiding van Jesus se antwoord aan Pontius Pilatus: "My Koninkryk is nie van hierdie wêreld nie."

Daar is onderaan die kruis ’n derde dwarsbalk. Sommige kenners meen daar was ’n klein houtplatform vir die gekruisigde om op te staan om sy gewig te ondersteun; in Jesus se geval is sy voete langs mekaar aan hierdie platform vasgespyker om sy lyding aan die kruis uit te rek. Getuienis wat hierop sinspeel, kom hoofsaaklik van twee bronne binne die Heilige Tradisie, die Bybel (om die dood te verhaas is die gekruisigde se bene soms gebreek sodat hulle nie sy liggaamsgewig kon ondersteun nie) en ikonografie (alle vroeë uitbeeldings van die kruisiging gebruik hierdie posisie, nie die latere een met sy voete wat met ’n enkele spyker teen die kruis vasgespyker is nie).

Die onderste balk is om twee redes skeef: om Jesus se lyding aan die kruis uit te beeld, en om aan te dui dat die dief aan Jesus se regterkant die regte pad gekies het en die een aan die linkerkant nie.

Die dienste van die kerk word elke dag gehou volgens ’n rigiede, maar konstant veranderende jaarlikse rooster (dele van die diens bly dieselfde terwyl ander dele verander na gelang van die dag van die jaar). Dienste kan nie net deur een persoon gehou word nie; daar moet altyd minstens nog ’n persoon soos ’n voorsanger teenwoordig wees. Gewoonlik word die dienste net in die kloosters en katedrale elke dag gehou; in die gemeentes vind dienste gewoonlik net oor naweke en op groot feesdae plaas. Op sekere groot feesdae sal ’n spesiale nagwaak ("Agrypnia") gehou word van laat die aand voor die fees tot vroeg die volgende oggend. Dit word dikwels gevolg deur ’n ontbytfees waar die hele gemeente saam eet.

Dienste, veral die Goddelike liturgie (erediens), kan net een keer per dag op ’n altaar gehou word (sommige kerke het meer as een altaar om groot gemeentes te huisves). Ook elke priester mag die liturgie net een keer per dag hou. Die liturgiese dag begin met sononder. Die tradisionele daaglikse kringloop van dienste is soos volg:

Die uurlikse dienste bestaan hoofsaaklik uit litanieë, of smeekgebede, waarin God se genade vir die lewendes en die dooies gevra word, voorlesings van die Psalms, gebede en gesange.

In die Ortodokse Kerk word feitlik die hele diens gesing. Dienste bestaan deels uit ’n dialoog tussen die priester en die gemeente (wat diksels verteenwoordig word deur ’n voorsanger). Die gebede word gesing of gesingpraat volgens ’n voorgeskrewe musiekvorm. Feitlik niks word in ’n gewone praatstem gedoen nie, behalwe die preek as een gegee word. Musiekinstrumente word nie gewoonlik gebruik nie, want die stem word beskou as die mees perfekte instrument vir lofspraak.

Verskillende style word vir singspraak gebruik, na gelang van die tyd van die jaar, die feesdag, ens. Dit verskil grootliks tussen verskillende kulture. Veral in die VSA gebruik kore verskillende style en word die style gemeng: een gesang sal byvoorbeeld in Grieks wees, die volgende een in Engels, dan in Russies, ens.

Baie Russiese komponiste het kerkmusiek gekomponeer, soos Tsjaikofski en Rachmaninoff; en kerkmusiek het weer hul musiek beïnvloed.

As deel van die Joodse erfenis word wierook tydens al die Ortodokse dienste gebruik as offerande (Eks. 30). Die basis van die wierook is tradisioneel die gom van "Boswellia thurifera", ook bekend as wierookhars, maar die gom van dennebome word ook soms gebruik. Dit word gewoonlik gemeng met verskeie essensiële blomolies, wat dit ’n soet reuk gee. Wierook verteenwoordig die soet reuk van die gelowiges se gebede wat opstyg voor God (Ps. 141:2, Op. 5:8 en 8:4). Die wierook word gebrand in ’n versierde goue wierookswaaier wat aan drie kettings hang wat die Drie-eenheid verteenwoordig. Die onderste houer verteenwoordig die aarde en die boonste houer die hemel. In die Griekse en Siriese tradisie hang daar 12 klokke aan die kettings wat die 12 dissipels verteenwoordig. Daar is ook 72 skakels wat 72 evangeliste verteenwoordig. Die steenkool verteenwoordig die sondaars en die vuur die Heilige Gees. Die swaaier word deur die priester gebruik (vorentoe en agtertoe geswaai) om eer te betoon aan al vier kante van die altaar, die Goddelike geskenke, die geestelikes, die ikone, die gemeente en die kerk self.

Volgens die Ortodokse Kerk is die doel van ’n Christen se lewe om teose of vergoddeliking te bereik: die mistieke eenwording van die mens en God. Dit kan gesamentlik of individueel plaasvind. Sint Athanasius van Alexandrië het van die Vleeswording geskryf: "Hy (Jesus) het ’n mens geword sodat ons god kan word."

In die Ortodokse Kerk verwys die term "Geheimenis" of "Die Geheimenisse" na die proses van teose. Hoewel God enigiets dadelik en onsigbaar kan doen, gebruik hy weens die mens se beperkinge gewoonlik ’n materiële substansie soos water, olie, brood, wyn, ens. as ’n medium om die mens te bereik. Hoe dié proses werk, kan nie in menslike terme beskryf word nie. Gebed en simboliek help dat die ware betekenis van hierdie Geheimenisse nie vergeet sal word nie.

Dit wat in die Weste meestal sakramente genoem word, word in die Ortodokse Kerk die Heilige Geheimenisse genoem. Terwyl die Rooms-Katolieke Kerk sewe sakramente noem en baie Protestantse kerke twee (doop en Nagmaal), beperk die Ortodokse Kerk hulle nie tot ’n spesifieke getal nie. Soms word wel van die sewe Heilige Geheimenisse gepraat. Die term word egter ook gebruik vir dinge soos tonsuur (die skering van die kruin), die wyding van die heilige water, die vas, aalmoese uitdeel of iets so eenvoudigs soos ’n kers aansteek, gebed, wierook brand of die seën by die ete vra.


Die Ortodokse Kerk is ’n gemeenskap van 14 (administratief) outokefale plaaslike kerke, plus die Ortodokse Kerk in Amerika wat net deur ’n paar kerke as outokefaal beskou word. In Oktober 2018 het die Ekumeniese Patriarg belowe om outokefaliteit toe te staan aan die Outonome Oekraïens-Ortodokse Kerk, wat onder kerklike jurisdiksie van die Russies-Ortodokse Kerk val. Dit het groot spanning tussen die Ekumeniese Patriargaat van Konstantinopel en die Russiese Kerk verooorsaak. Laasgenoemde het besluit om van 15 Oktober 2018 nie meer in volle gemeenskap met die Ekumeniese Patriargaat te wees nie.

Elke kerk het definitiewe geografiese grense en word beheer deur ’n raad van biskoppe, of ’n sinode, met ’n primaat aan die hoof. Die primaat kan die eretitel patriarg, metropoliet (in die Slawiese tradisie) of aartsbiskop (in die Griekse tradisie) hê. Elke plaaslike kerk bestaan uit konstituerende bisdomme met ’n biskop aan die hoof. Sommige kerke het net ’n sekere mate van onafhanklikheid van hul moederkerk.

Hier volg ’n lys van die 14/16 outokefale, administratief selfregerende kerke en die volgorde van hul prioriteit (senioriteit), met hul konstituerende kerke. Die titel van die primaat word in kursief aangegee.


Sommige kerke beskou nie die volgende kerke as outokefaal nie:

Sommige kerke se volgorde van die senioriteit verskil ietwat. Daar is ook ’n hele paar kerke wat die naam "Ortodoks" gebruik, maar nie in gemeenskap is met die ander 14/16 kerke nie.

Omdat die Ortodokse kerke reeds so dikwels onder vyandige owerhede, byvoorbeeld in Islamitiese en kommunistiese lande, gestaan het en die vrede moes bewaar om hul voortbestaan te verseker, het hul kerke hulle al hoe minder met sosiale en staatkundige vraagstukke bemoei. Ná eeue van isolasie het hulle egter in die 20ste eeu meer in ander kerke en in die ekumeniese beweging (die strewe na eenheid tussen die kerke) begin belang stel. Die Ortodokse gelowiges in die diaspora in Westerse lande het deur immigrasie in aanraking gekom met die Protestantse Kerke van Europa en Amerika. 

Dit het bygedra om hul afsondering te verbreek en hul toetrede tot die ekumeniese beweging te bevorder. In die Verenigde State alleen is daar vyf miljoen aanhangers van die Ortodokse kerke. Daar is ook 'n groot getal kleiner kerke wat tot die Ortodokse familie van kerke behoort en as die Oriëntaal-Ortodokse Kerk bekend staan. Sommige van hulle het reeds in die vroegste eeue, om leerstellige en historiese redes, van die destydse gevestigde Kerk weggebreek en staan nou in losse verband met die ander Ortodokse kerke. 

Onder hulle is die Armeens-Apostoliese Kerk, die Siries-Ortodokse Kerk met 'n dogterskerk in Malabar (Suid-Indië), die Kopties-Ortodokse Kerk in Egipte met meer as 'n miljoen aanhangers, die Ethiopies-Ortodokse Kerk, die kerke in Iran, Irak, Libanon en die ou Mar Thomas-kerk, wat volgens tradisie die kerk is wat deur die Apostel Tomas gestig is.




</doc>
<doc id="59601" url="https://af.wikipedia.org/wiki?curid=59601" title="Suid-Afrikaanse Amateur Skermsport Assosiasie">
Suid-Afrikaanse Amateur Skermsport Assosiasie

Die Suid-Afrikaanse Amateur Skermsport Assosiasie (Engels: "South African Amateur Fencing Association" of "SAAFA") is die beheerliggaam vir skermsport in Suid-Afrika. SAAFA is in 1949 gestig. Daar is tans ses provinsies wat aan SAAFA geaffilieer is. SAAFA reguleer skermsport vir kadet-, junior-, senior- en veteraan-skermsport in die land. 

Die raadslede vir 2011:



</doc>
<doc id="59608" url="https://af.wikipedia.org/wiki?curid=59608" title="Dirk de Villiers">
Dirk de Villiers

Dirk de Villiers (26 Julie 1924 – 28 Desember 2009) was 'n Suid-Afrikaanse akteur en 'n rolprentmaker. Hy is een van die Suid-Afrikaanse regisseurs met die langste loopbane en was sowat ses dekades lank voor en agter die kamera werksaam. Hy het 25 vollengte-rolprente en 13 dokumentêre gemaak.

Sy loopbaan begin as akteur in produksies soos Ivan Hall se "Kruger Miljoene". Die eerste rolprent wat hy vervaardig het was "Jy Is My Liefling", wat hy opvolg met een van sy beste rolprente, "Die Geheim Van Nantes".

Die akteur Gys de Villiers is een van sy seuns.

Dirk de Villiers is op 26 Julie 1924 op die plaas Villieria in die distrik Douglas gebore as een van ses broers. Sy voorouer Cornelius Valkenburg de Villiers het op die plaas Valkenburg in die Kaap geboer. Hy gee toestemming dat die plaas benut kan word as inrigting vir siek matrose en dit word later die bekende inrigting vir sielsiekes. Dirk se ma is oorlede toe hy vier jaar oud is en hy en sy broer Niel word daarna van tante tot tante gestuur, terwyl sy pa die plaas in Douglas aan die gang hou. Hy word op die oewers van die Vaalrivier groot en gaan onder andere skool op Jagersfontein, Marquard en Bethlehem. Sedert sy skooldae is hy ’n liefhebber van die toneel en hy tree sedert 1942 op in verskeie dramas vir die Johannesburgse Afrikaanse Amateurtoneelspelers (JAATS) – van wie hy saam met Schalk Theron ’n stigterslid is – en die Nasionale Toneelorganisasie.

In hierdie tyd loop hy aandklasse in meganiese ingenieurswese en bekwaam homself dan ook in hierdie rigting. Later werk hy in die Kaapstad hawe en gaan dan na Londen waar hy ’n kursus in mariene ingenieurswese loop. Hierna word hy skeepsingenieur en reis rondom die wêreld, totdat hy in 1950 met die aktrise Addy trou, van wie hy in 1964 geskei is. Hulle het vyf kinders en hulle seun Gys de Villiers word later self ’n bekende akteur en dramaturg. In die vyftigerjare is hy stigterslid van RATO, die Roodepoort Amateur-toneelorganisasie. Hy speel ook rolle in verskeie films, soos in "Piet my niggie", "Kavaliers", "Kniediep", "Kruger miljoene" en "Stadig oor die klippe". Nadat hy lank in Johannesburg gebly het, trek hy Kaap toe. Hy bly eers in Pringlebaai en later in Tamboerskloof in die Kaap, maar koop in 1992 vir hom ook ’n wynplaas naby Barrydale in die berge van die Tradouwpas. Vir geruime tyd is Miems Swanepoel sy lewensmaat. Dirk is op 28 Desember 2009 in die Chris Barnard-gedenkhospitaal in Kaapstad oorlede, nadat hy net voor Kersfees ’n hartaanval gehad het, waarna komplikasies en orgaanversaking ingetree het.

As rolprentregisseur maak hy sy grootste bydrae tot die skepping van Afrikaanse kreatiewe kuns, hoewel hy  ook ’n bydrae maak as dramaturg en verskeie dramas skryf. In 1968 maak hy sy eerste vollengte film, "Jy is my liefling", waarna hy voltyds ’n filmmaker word. Hy maak meer as twintig films, wat insluit "Geheim van Nantes", "Kalahari Harry", "Die Spaanse Vlieg", "Daan en Doors op die dieggins", "My broer se bril", "Tant Ralie se losieshuis", "Die lewe sonder jou", "Die drie Van der Merwes", "Met liefde van Adéle", "My naam is Dingetjie", "Witblits en Peach Brandy", "Dingetjie en Idi", "Die wit sluier" en "Kaalgat tussen die daisies".

Met die koms van televisie fokus hy ook op hierdie medium en maak meer as twintig televisiereekse, onder andere "Arende", "Meeulanders" en "Jantjie kom huis toe". Laasgenoemde is die eerste televisiereeks met ’n bruin rolverdeling. Hy maak ook verskeie dokumentêre films, onder andere een oor die lewe van die hartchirurg Chris Barnard. Vir "Arende" word hy in 1990 met ’n Artes-toekenning bekroon as beste regisseur van ’n dramatiese werk, terwyl die reeks ook Artes-toekennings verwerf vir beste vertolking deur ’n akteur in ’n dramatiese werk en vir beste bydrae tot produksiedienste. Hierdie drama verwerf ook ander toekennings en nominasies, onder meer in die Star Tonight Awards en word uiteindelik as "Cape Rebel" in 52 lande versprei. Die reeks is so gewild dat hy eindelik nog twee opvolgreekse hiervan maak. Dit vertel die verhaal van die Kaapse rebel Sloet Steenkamp tydens die Anglo-Boereoorlog, wat eindelik gevange geneem word en na St. Helena verban word. Hy maak ook Engelse films, waaronder "The snake dancer", gegrond op die lewe van die bekende ontkleedanseres Glenda Kemp, waarin sy self die hoofrol speel; "That Englishwoman" oor die lewe van Emily Hobhouse; "Abakoshobezi" oor die lewe van ’n swart geneesheer wat na kwalifikasie terugkeer na sy vaderland; "Crazy people" oor poetse wat op niksvermoedende mense gebak word; "The virgin goddess"; en "The Kingfisher caper" wat in Suid-Afrika vrysgestel is as "Diamond hunters", met Hayley Mills in die hoofrol.

Saam met Anton Prinsloo skryf hy in die sestigerjare verskeie eenakters – hy verskaf die tema en intrige en Prinsloo versorg die dialoog en inkleding. Om hierdie eenbedrywe op te voer, stig hy die Roodepoort Amateur Toneelorganisasie (RATO). Die eenbedryf "Sand" (wat hy saam met Anton Prinsloo skryf) word in die versamelbundel "Debuut" opgeneem, versorg deur Ciska en Francois Marais. Hierin is ’n klomp verdwaaldes in die woestyn, met ’n swaar gewonde makker wat vrees dat hy lewend begrawe gaan word. Hierdie drama wen ’n tweede plek in die ATKV se landswye toneelfees van 1963. Dirk en Anton skryf ook saam aan die dramas "Broers" en "Die web". Ander dramas sluit in "Poppekas", "Ou Grote" en "My broer se bril".

In 2010 word hy postuum vereer deur die Suid-Afrikaanse rolprent- en televisiebedryf (Safta) vir sy lewensbydrae.









</doc>
<doc id="59610" url="https://af.wikipedia.org/wiki?curid=59610" title="Don Leonard">
Don Leonard

Don Leonard (1925 - 27 Junie 2002) was 'n Suid-Afrikaanse evangelis en akteur wat vanaf 1965 tot 1979 in rolprente gespeel het. Hy is op die ouderdom van 77 by sy huis in Randburg oorlede.



</doc>
<doc id="59613" url="https://af.wikipedia.org/wiki?curid=59613" title="Tamil Nadu">
Tamil Nadu

Tamil Nadu (Tamil: தமிழ் நாடு, "Tamil Nāṭu", uitgespreek [t̪ɐmɨɻ na ː ɽɯ]) is een van die 28 deelstate van Indië. Die hoofstad en grootste stad van die deelstaat is Chennai (6 500 000 inwoners in 2010). Volgens die 2011-sensus het Tamil Nadu 'n bevolking van sowat 72 138 958 miljoen gehad en is dus die sesde mees bevolkte deelstaat in die land.

Tamil Nadu lê in die suidelike deel van die Indiese subkontinent en word begrens deur die uniegebied Puducherry, die deelstate Kerala, Karnataka en Andhra Pradesh. Dit is gebind deur die Oos-Ghats in die noorde, die Nilgiri, die Anamalai Hills, en Palakkad in die weste deur die Golf van Bengale in die ooste, die Golf van Mannar, die Lonen Strait in die suidooste en deur die Indiese Oseaan in die suide.

Tamil Nadu is die elfde grootste deelstaat in Indië en die sewende mees bevolkte deelstaat. Die vierde grootste bydraer (2010) aan Indië se Bruto binnelandse produk en lê tiende in Menslike ontwikkelingsindeks vanaf 2006. Tamil Nadu is ook die mees verstedelike deelstaat in Indië. Die deelstaat het die hoogste aantal (10,56%) sake-ondernemings en staan tweede in die totale indiensneming (9,97%) in Indië, in vergelyking met die bevolkingaandeel van ongeveer 6%.

Die streek is die tuiste van die Tamil-bevolking sedert ten minste 500 v.C. Die amptelike taal Tamil word gebruik in inskripsies en letterkunde al vir meer as 2000 jaar. Tamil Nadu is die tuiste van baie natuurlike hulpbronne, Hindoetempels van Drawidiese argitektuur, heuweldryf, strandtoevlugte, multi-religieuse bedevaartsoorde en agt Unesco-wêrelderfenisgebiede.



</doc>
<doc id="59615" url="https://af.wikipedia.org/wiki?curid=59615" title="Santos Futebol Clube">
Santos Futebol Clube

Santos Futebol Clube is 'n Brasiliaanse sokkerklub in die stad Santos. Santos is in 1912 gestig. Hulle tuisstadion is die "Vila Belmiro", wat 25 120 sitplekke bied.



</doc>
<doc id="59618" url="https://af.wikipedia.org/wiki?curid=59618" title="Tobie Cronjé">
Tobie Cronjé

Tobie Cronjé (gebore 2 November 1948) is 'n gewilde Afrikaanse akteur op verhoog, TV en in rolprente. Hy het drama aan die Universiteit van Pretoria studeer. Daarna het hy vir 'n motorversekeringmaatskappy gewerk en musieklesse gegee.

Cronjé is veral bekend vir sy spel in klugte soos "My vrou se man se vrou" en "My vrou se man se lyk se tas", en sy jaarlikse vertolkings van "dames" in Janice Honeyman se pantomimes vir die Nelson Mandela-teater in Johannesburg. Hy is egter ook ’n sterk dramatiese speler, soos hy bewys in die titelrol van Chris Barnard se "Man met vakansie" en in ander rolle in onder meer "Die rebellie van Lafras Verwey" en "I Love My Wife".

Hy maak sy debuut in die rolprent "Die sersant en die Tiger Moth". Ander snaakse flieks, soos "Babbelkous en Bruidegom" (1974) en "Kootjie Emmer" (1977), het sy gewildheid verder laat toeneem.

Cronjé het reeds in die beginjare van plaaslike televisie ’n huishoudelike naam geword, as Willem in ’n gelyknamige komiese speurreeks. Daarna het hy in talle TV-produksies, soos "Binnelanders" en "Onder draai die duiwel rond" verskyn.

Rolprente (as akteur):

TV-reekse (as akteur):



</doc>
<doc id="59626" url="https://af.wikipedia.org/wiki?curid=59626" title="Departement van Basiese Onderwys">
Departement van Basiese Onderwys

Die Departement van Basiese Onderwys is een van die departemente van die "Regering van Suid-Afrika". Hulle is verantwoordelik vir primêre en sekondêre onderwys in Suid-Afrika. Die departement is in 2009 geskep na die verkiesing van president Jacob Zuma, toe die voormalige "Departement van Onderwys" onderverdeel is.

Die politiese hoof van die departement is die "Minister van Basiese Onderwys". Vanaf Mei 2009 beklee Angie Motshekga die posisie. Die departement se hoofkantoor is in die Sol Plaatje-huis, wat vernoem is na die skrywer Sol Plaatje, in Pretoria.

In die nasionale begroting van 2010 het die departement 'n bewilliging van R6,166.2 miljoen ontvang, met 730 werknemers by sy hoofkantoor.



</doc>
<doc id="59639" url="https://af.wikipedia.org/wiki?curid=59639" title="Duitse Boereoorlog">
Duitse Boereoorlog

Die historiese term Duitse Boereoorlog (ook "Rewolusie van die gewone man" genoem) verwys na die boereopstande wat in die vroeë 16de eeu in die suide van die Duitse taalgebied uitgebreek en vanaf 1524 na groot dele van Suid-Duitsland, Thüringen, Oostenryk en Switserland versprei het. Met hul sogenaamde "Twaalf artikels van Memmingen" het die boere eise geformuleer wat as vroeë opeising van menseregte beskou word.

Die opstande in Swabe, Franke, Elsas en Thüringen is in 1525 en in die Keurvorstedom Sakse en Tirool in 1526, gewelddadig onderdruk. Die Duitse boereopstand het historiese voorlopers in Hongarye, Engeland en Switserland.


</doc>
<doc id="59641" url="https://af.wikipedia.org/wiki?curid=59641" title="Franke (streek)">
Franke (streek)

Franke (Duits: "Franken") is 'n streek in die suide van Duitsland wat hoofsaaklik oor die noorde van Beiere, die noord-ooste van Baden-Württemberg en Suid-Thüringen strek. Die behels slegs die oostelike deel van die historiese Hertogdom Franke.

Die twee grootste stede in Franke is Neurenberg ("Nürnberg") en Würzburg. In politieke opsig word die streek tans in die drie administratiewe geweste Mittelfranken, Oberfranken en Unterfranken in Beiere en Heilbronn-Franken in Baden-Württemberg verdeel.


</doc>
<doc id="59647" url="https://af.wikipedia.org/wiki?curid=59647" title="Reilingen">
Reilingen

Reilingen is 'n munisipaliteit in die Ryn-Neckar-omgewing (Rhein-Neckar-Kreis), wat in die Duitse staat Baden-Württemberg geleë is. Reilingen het 7 139 inwoners in 2010 gehad.

Reilingen het die volgende Sustermunisipaliteite:




</doc>
<doc id="59652" url="https://af.wikipedia.org/wiki?curid=59652" title="Willowvale, Zimbabwe">
Willowvale, Zimbabwe

Willowvale is die naam van 'n industriële voorstad in die suidweste van Harare, Zimbabwe.


</doc>
<doc id="59655" url="https://af.wikipedia.org/wiki?curid=59655" title="Goue Reël">
Goue Reël

Die Goue Reël is 'n etiese kode en leefreël wat sê:


Die Goue Reël word in een of ander vorm in feitlik elke godsdiens en kultuur aangetref. Dit is die uitgangspunt van verskeie humanistiese strominge en lewensfilosofieë. Dit is ook die grondslag van menseregte.

In Griekeland is die reël deur filosowe soos Pittakos van Mytilene en Thales van Milete gevestig, in China deur Confucius (551–479 v.Chr.) en in die jodedom in Levitikus 19:18.

Die Christendom het 'n vergelykbare reël, naamlik ""Alles wat julle wil hê dat die mense aan julle moet doen, moet julle ook aan hulle doen. Dit is tog waarop dit neerkom in die wet en die profete."". Die reël fokus op wat gedoen moet word eerder as wat (uitgelaat) nie gedoen moet word nie. Dit word in Matteus 7:12 en Lukas 6:31 aangetref. 


</doc>
<doc id="59656" url="https://af.wikipedia.org/wiki?curid=59656" title="Daspoorttonnel">
Daspoorttonnel

Die Daspoorttonnel of Ollie Denyschentonnel is 'n tonnel in die Wesmoot in Pretoria wat deur die Daspoortrand gaan en Daspoort met Danville verbind in 'n noord/suid rigting. Die tonnel is 573 m lank, 11.6 m wyd met 'n hoogte van 7.5 m in middel en 13.6 m by die ingange. Die tonnel is gedurende die vroeë sewentigs voltooi en op 10 Augustus 1972 amptelik geopen. Die tonnel beskik oor twee bane vir verkeer sowel as twee voetpaaie weerskante van die verkeersbane. Tans gebruik nie net motoriste die tonnel nie maar ook skoliere hetsy per voet op per fiets. Die noordelike ingang van die tonnel is gebou in harde kwartsiet terwyl die suidelike ingang gebou is in sagte skalie.

Daar is ook 'n ventilasieskag in die middel van die tonnel. Daar is twee waaiers aan weerskante van die tonnel wat vars lug inblaas terwyl daar 'n waaier aan die bokant van die ventilasieskag is wat die giftige gasse moet uitblaas. 

Uiteraard beïnvloed ongelukke die bedryf van die tonnel. Statistiek wat deur Pretoria se Metroraad versamel is, toon aan dat daar tussen 1992 en 1997 280 voertuigongelukke was, 25 ongelukke waarby voetgangers betrokke was en 'n verdere 61 ander ongelukke waar voertuie met ander voorwerpe gebots het. 

Die tonnel is ontwerp om 6 000 voertuie per dag te dra. 'n Studie van die Tshwane se Departement van Omgewingbestuur gedurende Julie 2011 toon aan dat die aantal voertuie per dag beduidend gestyg het met 'n rekord van 2 420 voertuie per uur gemeet. Die groei plaas druk op die ventilasievermoë van die tonnel en dié studie het bewys dat geen persoon langer as 30 minute in die tonnel moet deurbring nie. Die situasie is vererger weens die feit dat die twee waaiers by ingange van die tonnel tydens die studie buite werking was. 




</doc>
<doc id="59658" url="https://af.wikipedia.org/wiki?curid=59658" title="Bontebok">
Bontebok

Die bontebok ("Damaliscus pygargus dorcas") is 'n wildsbok wat in die suidweste van Suid-Afrika voorkom. Die bontebok is een van die provinsie Wes-Kaap se amptelike simbole.

Die boksoort is kleurryk; die bruin dele gaan op sommige plekke oor in donkerbruin tot swart met 'n pers skynsel. Die pens, die binnekant van die boude, 'n kol rondom die kruis en die onderste helfte van die bene is wit. Die bles bokant die oë en die bles onder die oë is gewoonlik aaneen. Albei geslagte het horings. Hulle verskil van die blesbok deurdat die wit dele aan die lyf, veral die kol op die kruis, groter is.

Die ramme weeg tot 64 kg en die horinglengte is gemiddeld 38 cm, met 'n rekord van 42,55 cm. Die ooie weeg tot 59 kg, het dunner horings en hulle dratyd is sowat 8 maande, met een lammetjie wat tussen September en November gebore word.

Die boksoort hou van oop grasvlaktes en is kuddediere wat ooi- en ramtroppe vorm. Sommige ramme loop alleen. Sy natuurlike vyand is die luiperd. Die boksoort was 'n bedreigde spesie, maar sy voortbestaan is nou verseker danksy die Nasionale Bontebokpark by Swellendam.




</doc>
<doc id="59660" url="https://af.wikipedia.org/wiki?curid=59660" title="Ioniese binding">
Ioniese binding

'n Ioniese binding of ioonbinding is 'n verbinding tussen ione wat ontstaan as gevolg van die elektrostatiese aantrekking tussen 'n negatiewe en 'n positief gelaaide ioon. Dit vind tussen atome met 'n groot verskil in elektronegatiwiteit plaas, meestal molekules/atome met 'n metaalkarakter en molekules/atome met 'n nie-metaalkarakter. Die aantrekkingskrag van die ione is die belangrikste drywende krag.


</doc>
<doc id="59661" url="https://af.wikipedia.org/wiki?curid=59661" title="Diane Kruger">
Diane Kruger

Diane Kruger (gebore 15 Julie 1976) is 'n Duits-Amerikaanse aktrise en voormalige model. Sy is bekend vir rolle soos Helen in "Troy", Dr. Abigail Chase in "National Treasure" en , Bridget von Hammersmark in "Inglourious Basterds", Anna in "Mr. Nobody", en Gina in "Unknown".


</doc>
<doc id="59663" url="https://af.wikipedia.org/wiki?curid=59663" title="Mofhartbees">
Mofhartbees

Die mofhartbees ("Alcelaphus lichtensteinii") is 'n wildsbok wat in die noordooste van Suid-Afrika, die suidooste van Zimbabwe en die sentrale gebied van Mosambiek voorkom. Die boksoort staan ook bekend as die "Lichtenstein-hartbees".

Die wildsbok is oorwegend dof, van geelbruin of kastaiigkleurig. Aan die agterkant van die boude is 'n ligbruin kol. Die hare aan die stert en die skene is swart. Beide bulle en koeie het horings. Hulle verskil van rooihartbeeste omdat hulle ligter van kleur is, nie 'n swart bles het nie en die horings korter en by die basis verder uitmekaar is.

Die bulle weeg tot 204 kg en die horinglengte is gemiddeld 52 cm, met 'n rekord van 61,91 cm. Die koeie weeg tot 181 kg. Die koeie se dratyd is sowat 8 maande, met een lammetjie wat tussen Junie en September gebore word.

Die boksoort hou van droë vloedvlaktes en vorm kuddes van 3 tot 15 diere. Sommige bulle loop alleen. Sy natuurlike vyand is die gevlekte hiëna, luiperd, leeu en die wildehond. Die boksoort het uitgesterf in Suid-Afrika, maar is in 1985 in die Krugerwildtuin hervestig.




</doc>
<doc id="59664" url="https://af.wikipedia.org/wiki?curid=59664" title="Swartneusrooibok">
Swartneusrooibok

Die swartneusrooibok ("Aepyceros melampus petersi") is 'n wildsbok wat in die noordweste van Namibië voorkom. Dit staan ook bekend as die swartgesigrooibok.

Die boksoort verskil van rooibokke omdat hulle 'n swart bles op die gesig het, die stert is ruier en langer en die lyfkleur donkerder. Hulle het ook nie die rooi skynsel van rooibokke nie.

Die kleur op die rug is dofbruin. Halfpad teen die sye af, tussen die pens en die dofbruin rug, is 'n strook ligte vaalbruin hare. Op die gesig is die kenmerkende swart bles en agter teen die boude is vertikale swart strepies. Die wange en ore is rooibruin.

Die ramme weeg tot 63 kg en die horings is gemiddeld 46 cm lank. Die rekord is 67,31 cm. Die ooie weeg tot 50 kg en het nie horings nie. Die ooie het tussen Desember en Januarie een lammetjie na 'n dratyd van sowat 6½ maande.

Hulle natuurlike vyande is die jagluiperd, luiperd, leeu, wildehond en gevlekte hiëna. Die boksoort verkies ruie rivierplantegroei begrens deur oper bosveld. Hulle vorm troppies van 3 tot 20 diere wat normaalweg bestaan uit 'n ram en sy jong ooie. Ander ramme loop alleen of vorm ramtroppe. Dit word deur die IUBN geklassifiseer as 'n kwesbare spesie.




</doc>
<doc id="59665" url="https://af.wikipedia.org/wiki?curid=59665" title="Bosvark">
Bosvark

Die Bosvark ("Potamochoerus larvatus") is 'n dier wat aan die ooskus gebied van Suid-Afrika, die Limpoporivier en oor feitlik die hele Zimbabwe en Mosambiek voorkom. Die dier lyk meer soos 'n vlakvark as na 'n gewone vark.

Die kleur varieer van grysbruin tot donkerbruin en word donkerder met die jare. Die maanhare is ligter en kan opgelig word. Die gesig is ligter van kleur en onder na die bene word dit swart. Die slagtande is kort en skerp. Hulle verkil verder van vlakvarke omdat hulle nie sulke prominente vratte het nie en die tande is kleiner, die snoete is smaller en die ore skerper gepunt.

Die bere word tot 82 kg swaar en is swaarder as die sôe.

Die sôe het 'n dratyd van ±4 maande en tussen November en Januarie word van drie tot agt kleintjies gebore.

Hulle natuurlike vyande is luiperds. Bosvarke vreet hoofsaaklik wortelstokke, bolle, knolle maar ook blare, groente, erdwurms en vrugte. Hulle vorm troppe van 6 tot 12 diere en kom voor in of naby ruigtes, rivierbosse en rietkolle naby water.

Subspesies sluit in:




</doc>
<doc id="59667" url="https://af.wikipedia.org/wiki?curid=59667" title="Brittany Murphy">
Brittany Murphy

Brittany Anne Murphy-Monjack (10 November 1977 – 20 Desember 2009), professioneel bekend as Brittany Murphy, was 'n Amerikaanse aktrise en sangeres. Sy het in flieks gespeel soos "Clueless", "Just Married", "Girl, Interrupted", "Spun", "8 Mile", "Uptown Girls", "Sin City", "Happy Feet", en "Riding in Cars with Boys". Sy was die stem van Luanne Platter in die animasie reeks "King of the Hill". Haar laaste fliek, "Something Wicked", is vrygestel op 25 Augustus 2011.



</doc>
<doc id="59676" url="https://af.wikipedia.org/wiki?curid=59676" title="Hartmannse bergkwagga">
Hartmannse bergkwagga

Die Hartmannse bergkwagga ("Equus zebra hartmannae") is lid van die perdagtige diere en kom hoofsaaklik in Namibië voor. Die dier staan ook bekend as die Hartmannse bergsebra. Dit word deur die IUBN geklassifiseer as 'n kwesbare spesie.

Die dier het 'n tipiese sebravoorkoms, naamlik swart strepe met 'n geelwit agtergrond. Die strepe loop duidelik af by die bene tot by die hoewe, terwyl die strepe op die lyf by die pens ophou. Die pens is wit. Kenmerke van die dier is die keelvel en die oranje snoet. Die spesie het nie skadustrepe soos die vlaktekwagga nie. Hulle is groter as die Kaapse bergkwagga. Die hingste is effens swaarder as die merries – hingste weeg tot 330 kg, terwyl die merrie tot 300 kg kan weeg.

Die Hartmannse bergkwagga verkies klipperige berghange met genoeg weiding en drinkwater. Die diere vorm groepe; 'n tipiese trop bestaan uit 'n dominante hings en sy familie. Die diere wei in die koeler tye van die dag en rus in skaduwees as dit warm is en hou ook van 'n stofbad. Een vul word enige tyd van die jaar gebore na 'n dratyd van 12 maande.

Die dier se natuurlike vyande is die gevlekte hiëna, leeu en jagluiperd.




</doc>
<doc id="59686" url="https://af.wikipedia.org/wiki?curid=59686" title="Kaapse bergkwagga">
Kaapse bergkwagga

Die Kaapse bergkwagga ("Equus zebra zebra") word slegs in vier gebiede in die Wes-Kaap en Oos-Kaap van Suid-Afrika aangetref. Dit word deur die IUBN geklassifiseer as 'n kwesbare spesie. Die dier staan ook bekend as die Kaapse bergsebra.

Die dier het 'n tipiese sebravoorkoms, naamlik swart strepe met 'n wit agtergrond. Die strepe loop duidelik af by die bene tot by die hoewe, terwyl die strepe op die lyf by die pens ophou. Die pensvel is wit. Kenmerke van die dier is die oranje snoet en die keelvel. Die spesie het nie skadustrepe soos die Bontkwagga nie. Hulle is kleiner as die Hartmannse bergkwagga. Die hingste is effens swaarder as die merries – hingste weeg tot 260 kg terwyl merries tot 257 kg kan weeg.

Die Kaapse bergkwagga verkies droë, bergagtige gebiede met drinkwater en weiding. Die diere vorm troppe wat bestaan uit 'n familiegroep met 'n hings, merries en jong diere. Lede van die familiegroepe bly gewoonlik lewenslank in dieselfde trop. Die Kaapse bergkwagga hou ook van 'n stofbad. Een vul word enige tyd van die jaar gebore na 'n dratyd van 12 maande.





</doc>
<doc id="59691" url="https://af.wikipedia.org/wiki?curid=59691" title="Wahlbergse vrugtevlermuis">
Wahlbergse vrugtevlermuis

Die Wahlbergse vrugtevlermuis ("Epomophorus wahlbergi") is 'n vlermuis en kom aan die ooskus van Suid-Afrika, die Limpopovallei, sentrale Zimbabwe en Mosambiek voor. In Engels staan dit bekend as die "Fruit bat". Die oorbasisse is wit en daar is wit epoulette op die mannetjie se skouers. Hulle rus bedags in kolonies in die kroon van 'n boom. Die vlermuis word tot 14 cm lank en weeg tot 110 gram. Hulle kom voor in rivierbosse en ander bosse met vrugtedraende bome. Hulle verkies sagtevrugte soos wildevye, moepel en jakkalsbessies. Een kleintjie word in die somer gebore. 




</doc>
<doc id="59695" url="https://af.wikipedia.org/wiki?curid=59695" title="Kleinotter">
Kleinotter

Die Kleinotter ("Lutra maculicollis") kom onder andere voor in die oostelike gedeelte van Suid-Afrika, die ooskus van Mosambiek en by die Okavango Delta in Botswana.

Die dier het 'n verlengde lyf en is slank gebou met 'n breë kop en is bruin met wit vlekke op sy keel en bors. Die Kleinotter verkies permanente riviere en vleie. Die soogdier word tot 100 cm lank terwyl die mannetjie 4.5 kg en die wyfie 3.5  swaar word. 

Die Kleinotter is meer waterlewend as die Groototter en verlaat slegs die water om te rus of te ontlas. Die dier is lomp op land en is gewoonlik alleen en skemeraktief. Hulle eet vis, waterslakke, paddas en voëls. Hulle grootse vyande is luislange.

Twee tot drie kleintjies word in die somer gebore.




</doc>
<doc id="59696" url="https://af.wikipedia.org/wiki?curid=59696" title="Anaheim Ducks">
Anaheim Ducks

Die Anaheim Ducks is 'n Kaliforniese yshokkiespan wat in 1993 gestig is deur die Walt Disney maatskappy na die sukses van die fliek The Mighty Ducks in 1992. Tussen 1993 en 2006 het hulle bekendgestaan as die Mighty Ducks of Anaheim.


</doc>
<doc id="59698" url="https://af.wikipedia.org/wiki?curid=59698" title="Grootgrysmuishond">
Grootgrysmuishond

Die grootgrysmuishond ("Herpestes ichneumon") is 'n muishond wat aan die suidelike en oostelike kustreke van Suid-Afrika en Mosambiek voorkom.

Die dier is gespikkeld grys en die hare is lank en grof terwyl die bene swart is. Hy het 'n verlengde kop en lyf en word tot 100 cm lank. Die mannetjie weeg tot 3.4 kg en die wyfie tot 3.1 kg. Die muishond kom voor in die rante van riviere, damme en vleie.

Hulle is dag- en naglewend en soek in pare of klein groepies na kos. Twee kleintjies word vroeg in die somer gebore. Hulle eet muise, voëls, reptiele, paddas en insekte terwyl hulle natuurlike vyande leeus, luiperde, luislange en groot roofvoëls is.




</doc>
<doc id="59699" url="https://af.wikipedia.org/wiki?curid=59699" title="Witstertmuishond">
Witstertmuishond

Die witstertmuishond ("Ichneumia albicauda") is 'n muishond wat in die oostelike en sentrale areas van Suid-Afrika sowel as Mosambiek, Zimbabwe en die Okavango Delta in Botswana voorkom.

Die soogdier word tot 4.5 kg swaar en is grysbruin met relatief lang swart bene. Die laaste vier-vyfdes van die stert het kenmerkende lang wit hare. Die kop is effens ligter van kleur as die lyf. Die kruis is hoër as die skouers as gevolg van die lang agterbene. Daar is ook twee subspesies: Meller se muishond en die kleinwitstertmuishond. Die mannetjies is effens swaarder as die wyfies.

Hulle hou van waterryke boomveld, langs riviere en vleie in droër dele en hou ook van vogtige tipes bosveld.

Die soogdiere eet kewers, termiete, grondvoëls, muise, paddas, slange en vrugte. Hulle is naglewend en kom eers na donker uit en is baie aktief in die eerste gedeelte van die nag. Die Witstertmuishond maak nes in ou erdvark of springhaasgate en is alleenlopers. Die soogdier draf gewoonlik met sy neus naby die grond en sy natuurlike vyande is die leeu en luiperd.

Een tot drie kleintjies word vanaf September tot Desember gebore.





</doc>
<doc id="59700" url="https://af.wikipedia.org/wiki?curid=59700" title="Verre Ooste">
Verre Ooste

Die Verre Ooste is 'n Eurosentriese term wat dikwels gebruik word om Suid-Asië, Oos-Asië en Suidoos-Asië aan te dui. Soms word die mees oostelike geleë gedeelte van Rusland; die Russiese Verre Ooste (met as belangrikste hawe Wladiwostok) en die westelike Stille Oseaan ook hierby ingesluit.

Voor die koloniale era het die term "Verre Ooste" verwys na enigiets verder oos as die Midde-Ooste. Die term is gedurende die tydperk van die Britse Ryk as 'n versamelnaam vir lande oos van Brits-Indië gewild gemaak.


</doc>
<doc id="59706" url="https://af.wikipedia.org/wiki?curid=59706" title="Kleingrysmuishond">
Kleingrysmuishond

Die kleingrysmuishond ("Galerella pulverulenta") kom voor in die suide van Suid-Afrika. Die soogdier is verwant aan die Swartkwasmuishond.

Van ver lyk die muishond grys maar van naby is hy swart met wit of geelbruin spikkels. Die hare is kort en lê plat en bedek die ore effens. Die hare is dik om die stertbasis en word al hoe korter na die stertpunt toe. Die bene vertoon donkerder as die as die lyf. Die mannetjie kan tot 1.25 kg weeg en die wyfie 0.9 kg. Die mannetjie is effens groter as die wyfie.

Die muishond benut verskeie habitats; vanaf fynbos tot woude; selfs dele met baie min plantegroei. Hulle eet insekte, muise, voëls, en reptiele.

Hulle is daglewend en rus tydens die warmste tyd van die dag en hulle loop gewoonlik alleen of in pare. Die kleintjies bly in die teelgate totdat hulle gespeen is. Hulle is hoofsaaklik grondlewend en klim soms boom as hulle jag. Die dier is nie bang vir mense nie en gebruik rotsstapels, gate in termiethope en ander gate vir skuiling. Twee tot vier kleintjies word vanaf Augustus tot Desember gebore.

Die luiperd, rooikat en rooijakkals is die Kleingrysmuishond se natuurlike vyande.




</doc>
<doc id="59709" url="https://af.wikipedia.org/wiki?curid=59709" title="People Against Gangsterism and Drugs">
People Against Gangsterism and Drugs

People Against Gangsterism and Drugs (PAGAD), vry vertaal as ""Mense teen misdaad en dwelms"", is 'n organisasie wat in November 1995 gestig is as 'n Islamities-georiënteerde burgerbeweging wat hulle verset teen middelmisbruik en misdaad op die Kaapse Vlakte in Kaapstad, Suid-Afrika.


</doc>
<doc id="59711" url="https://af.wikipedia.org/wiki?curid=59711" title="Iron Man">
Iron Man

Iron Man (Anthony Edward "Tony" Stark) is 'n fiktiewe karakter en 'n superheld in die Marvel Comics Wêreld. Die karakter is geskep deur skrywer en redigeerder Stan Lee, ontwikkel deur teksskrywer Larry Lieber, en ontwerp deur kunstenaars Don Heck en Jack Kirby. Hy maak sy eerste verskyning in "Tales of Suspense #39" in Maart 1963.

'n Miljardêr pierewaaier, industrialis en vindingryke ingenieur, Stark, doen 'n ernstige borskasbesering op gedurende 'n ontvoering, waartydens sy gevangenemers probeer om hom te forseer om 'n wapen-van-massaverwoesting te bou. In plaas daarvan, skep hy 'n kragpak van yster om sy lewe te red, en ontsnap uit sy gevangeneskap. Hy gebruik later die pak om die wêreld te beskerm as Iron Man. Deur sy multinasionale korporasie "Stark Industries" het Tony baie militêre wapens geskep, sommige wat saam met ander tegnologiese apparate deur hom gemaak is en geïntegreer is in sy pak, wat hom help om misdaad te bestry. Oorspronklik was Iron Man 'n model vir Stan Lee om Koue Oorlog temas na te vors, veral die rol van Amerikaanse tegnologie in die stryd teen kommunisme. Daaropvolgende herskeppings van Iron Man het verander van Koue Oorlog temas na huidige bekommernisse, soos korporatiewe (witboordjie) misdaad en terrorisme.

In 2008 verskyn Robert Downey Jr as "Tony Stark" in 'n rolprentweergawe met die titel "Iron Man", gedirigeer deur Jon Favreau. Die film het oor die algemeen positiewe resensies van rolprentbeoordelaars ontvang, dit het $318 miljoen plaaslik verdien en $570 miljoen wêreldwyd. Downey vertolk weer sy rol in "Iron Man 2" , wat in 2010 vrygestel is en weer gedirigeer is deur Jon Favreau. Downey het nou ook aangesluit vir 'n tweede opvolg en 'n aanpassing van The Avengers .


</doc>
<doc id="59712" url="https://af.wikipedia.org/wiki?curid=59712" title="Marvel Comics">
Marvel Comics

Marvel Worldwide Inc is 'n Amerikaanse maatskappy wat strokiesboeke en ander soortgelyke media publiseer. Dit word meestal Marvel Comics (voorheen Marvel Publishing en Marvel Comics Group) genoem.

Marvel is in 1939 gestig as Timely Publications en in die vroeë 1950's algemeen bekend geword as Atlas Comics.

Hul moderne beeld is van 1961 af gevestig. Later in dié jaar is "Fantastic Four" vir die eerste keer gepubliseer en later is nog superheldtitels deur Stan Lee, Jack Kirby, Steve Ditko en ander geskep.

In 2009 het The Walt Disney-maatskappy Marvel Entertainment, Marvel Worldwide se ouermaatskappy, vir $4,24 miljard gekoop.


</doc>
<doc id="59713" url="https://af.wikipedia.org/wiki?curid=59713" title="Swartkwasmuishond">
Swartkwasmuishond

Die swartkwasmuishond ("Galerella sanguinea") is 'n muishond wat onder andere in sentraal, die noorde en ooste van Suid-Afrika, Botswana, Mosambiek en Zimbabwe voorkom. Die muishond is verwant aan die Kaokolandse Swartkwasmuishond.

Die muishond is slank gebou met 'n lang stert wat eindig in 'n swart punt. Wanneer hy beweeg word die stert in die lug opgekrul soos die van 'n leeu. Die soogdier is gespikkeld, bruin tot rooibruin van kleur. Die mannetjie is effe groter as die wyfie. Die mannetjie kan tot 640 gram weeg en die wyfie tot 530 gram.

Die muishond is 'n tipiese bosveldspesie maar kom ook voor in redelike operige dele waar daar genoeg skuiling is.

Hulle is daglewend en kom eers na sonop uit en is alleenlopers. Die muishond kan ook bome klim en as hy skrik versteen hy in sy spore. Hulle vreet hoofsaaklik termiete, kewers, sprinkane, miere, akkedisse, vrugte en muise. Die muishonde se natuurlike vyande is die rooijakkals, luiperd, leeu en siwet. Een tot twee kleintjies word vanaf Oktober tot Maart gebore en die verwagte lewensduur is ±8 jaar.





</doc>
<doc id="59714" url="https://af.wikipedia.org/wiki?curid=59714" title="Kaokolandse swartkwasmuishond">
Kaokolandse swartkwasmuishond

Die Kaokolandse swartkwasmuishond ("Galerella flavescens") is 'n muishond wat onder andere in die noorde en sentraal gedeeltes van Namibië voorkom. Die muishond is verwant aan die swartkwasmuishond en was voorheen bekend as die subspesie "Galerella sanguinea nigrata".

Die muishond is slankgebou met 'n lang stert wat eindig in 'n swart punt. Wanneer hy beweeg word die stert in die lug opgekrul soos die van 'n leeu. Die soogdier is gespikkeld, donker rooibruin van kleur. Die mannetjie is effe groter as die wyfie. Die mannetjie kan tot 640 gram weeg en die wyfie tot 530 gram.

Die muishond is 'n tipiese bosveldspesie maar kom ook voor in redelike operige dele waar daar genoeg skuiling is.

Hulle is daglewend en kom eers na sonop uit en is alleenlopers. Die muishond kan ook bome klim en as hy skrik versteen hy in sy spore. Hulle vreet hoofsaaklik termiete, kewers, sprinkane, miere, akkedisse, vrugte en muise. Die muishonde se natuurlike vyande is die rooijakkals, luiperd, leeu en siwet. Een tot twee kleintjies word vanaf Oktober tot Maart gebore en die verwagte lewensduur is ±8 jaar.




</doc>
<doc id="59716" url="https://af.wikipedia.org/wiki?curid=59716" title="Grootkolmuskeljaatkat">
Grootkolmuskeljaatkat

Die grootkolmuskeljaatkat ("Genetta tigrina") kom voor aan die suidelike en oostelike kusgebiede van Suid-Afrika.

Die soogdier kan tot 3.2 kg swaar word en is wit of gryswit met swart kolle, ringe en strepe. Die stert is donker met wit ringe. Van die skouers, al op die ruggraat langs tot by die stertbasis, is 'n strook donker hare. Daar is wit kolle onder die oë en die wange is ook wit; dit word geskei deur donkerbruin strepe vanuit die hoeke van die oë. Die ore is rond en regop. Die stert eindig in 'n swart punt en die ken is wit. Daar is geen verskil tussen die geslagte nie.

Die diere verkies waterryke gebiede met genoeg onderbos en hulle eet: rotte, muise, sprinkane, kewers, voëls, spinnekoppe, krieke en paddas.

Hulle is naglewend en kom na sononder uit. Hulle slaap bedags in ou erdvark- of springhaasgate of hol boomstamme. Hulle beweeg meerendeels op die grond maar kan ook boomklim. Die dier kom nog buite bewaringsgebiede voor. Twee tot vyf kleintjies word na 'n dratyd van ±2 maande tussen Augustus en Maart gebore. Die lewensduur is ±13 jaar. Hulle natuurlike vyande is die luiperd, leeu en die luislang.




</doc>
<doc id="59717" url="https://af.wikipedia.org/wiki?curid=59717" title="Rooikolmuskeljaatkat">
Rooikolmuskeljaatkat

Die rooikolmuskeljaatkat ("Genetta maculata") kom voor aan die noordelike gebiede van Suid-Afrika, Zimbabwe, Mosambiek en die Okavangodelta in Botswana.

Die soogdier kan tot 3.2 kg swaar word en is wit of gryswit met roesbruin kolle, ringe en strepe. Die stert is donker met wit ringe. Van die skouers, al op die ruggraat langs tot by die stertbasis, is 'n strook donker hare. Daar is wit kolle onder die oë en die wange is ook wit; dit word geskei deur donkerbruin strepe vanuit die hoeke van die oë. Die ore is rond en regop. Die stert eindig in 'n swart punt en die ken is wit. Daar is geen opmerkbare verskille tussen die geslagte nie.

Die diere verkies waterryke gebiede met genoeg onderbos en hulle vreet: rotte, muise, sprinkane, kewers, voëls, spinnekoppe, krieke en paddas.

Rooikolmuskeljaatkatte loop gewoonlik alleen of soms in pare. Hulle is naglewend en kom na sononder uit. Hulle slaap bedags in ou erdvark- of springhaasgate of hol boomstamme. Hulle beweeg meerendeels op die grond maar kan ook boomklim. Die dier kom nog buite bewaringsgebiede voor. Twee tot vyf kleintjies word na 'n dratyd van ±2 maande tussen Augustus en Maart gebore. Die lewensduur is ±13 jaar. Hulle natuurlike vyande is die luiperd, leeu en die luislang.




</doc>
<doc id="59720" url="https://af.wikipedia.org/wiki?curid=59720" title="Grootrietrot">
Grootrietrot

Die Grootrietrot ("Thryonomys swinderianus") is 'n knaagdier wat voorkom aan die oostelike kusstreke van Suid-Afrika vanaf Oos-Londen, die Limpopo provinsie, Zimbabwe, Mosambiek en die Okavango Delta in Botswana. 
Die Grootrietrot is nie 'n ware rot nie; slegs knaagdiere wat aan die genus "Rattus" behoort word beskou as rotte.

Die soogdier het growwe, stekelrige hare en 'n kort stert. Die rot is gespikkeld bruin oor die algemeen terwyl die onderkante 'n ligter grysbruin is. Die ken en keel is wit en die ore is byna toe onder die hare. Die snoet is verleng en die neus vorm 'n vlesige kussing wat in stampgevegte gebruik word. Die dier is groter as die Kleinrietrot. Die mannetjies (3.5 kg - 5.2 kg) is groter as die wyfies (3.4 kg - 3.8 kg). 

Hulle woon in rietbeddings en dele met lang gras naby permanente riviere en vleie. Die rot eet graag wortels, stingels en lote van grasse en riete. Hulle natuurlike vyande is die Tierboskat en die luislang. Hulle lewe in groepies van 8-10 maar loop gewoonlik alleen rond en is hoofsaaklik naglewend. Bedags rus hulle in digte plantegroei of in gate in die rivierwal. Die dier kan goed swem en vlug soms in die water in. Vier tot agt kleintjies word vanaf Augustus tot Desember gebore.




</doc>
<doc id="59723" url="https://af.wikipedia.org/wiki?curid=59723" title="Yola (Webwerf)">
Yola (Webwerf)

Yola is 'n webwerf wat mense toelaat om hulle eie webwerwe aanlyn te skep en te bedryf. Die webwerf se kantore is in San Francisco gesetel. Mense sonder programmeringsvaardighede en met beperkte kennis van HTML en grafiese ontwerp kan webwerwe skep deur Yola.com te gebruik. Die webwerf se trek-en-laat-val stelsel laat gebruikers toe om objekte sonder HTML kennis te inkorporeer.


</doc>
<doc id="59725" url="https://af.wikipedia.org/wiki?curid=59725" title="Babelsberg">
Babelsberg

Babelsberg is die grootste stadsdeel van Potsdam, die hoofstad van die Duitse deelstaat Brandenburg.

Babelsberg het veral as sentrum van die Duitse televisie- en rolprentbedryf bekendheid verwerf. Hier is die rolprentateljee "Filmstudio Babelsberg", die "Filmpark Babelsberg", die hoofkwartier van die openbare Berlyn-Brandenburgse uitsaaikorporasie "RBB", die Universiteit vir Film en Televisie ("Hochschule für Film und Fernsehen Potsdam") en die Babelsbergse Filmgimnasium (BFG) gesetel.

Ander bekende besienswaardighede sluit die Park Babelsberg met die naamgewende bergpiek (vroeër ook "Pavelberg", "Babertsberg" of "Boberow" genoem, afgelei van 'n Slawiese naam wat "Plek van bewers" beteken en later aan die Bybelse "Babel" of "Babilon" gelykgestel is), die sentrale buurt (wat tot in 1938 as "Nowawes" bekend gestaan het), die Babelsberg-kasteel en ander geskiedkundige geboue asook die villabuurt Neubabelsberg wat omstreeks 1900 ontstaan het. Die plaaslike sokkerklub SV Babelsberg 03 het ook buite Potsdam aanhangers.


</doc>
<doc id="59732" url="https://af.wikipedia.org/wiki?curid=59732" title="Krimpvarkie">
Krimpvarkie

Die krimpvarkie ("Atelerix frontalis"), ook bekend as die "Suid-Afrikaanse krimpvarkie", kom voor in dele van Suid-Afrika en Namibië. 

Die hele lyf is bedek met swart en dofgeel pennetjies - vanaf die voorkop, oor die rug tot onder die sye. Die gesig is omraam met 'n strook wit hare wat strek van onder die ore tot bo-op die voorkop, bo-oor die oë. Die res van die gesig is swart of donkerbruin. Die soogdier het 'n spits snoetjie. Die bene en stert is bedek met grysbruin hare. Hulle massa is ongeveer van 236 - 480 gram en hulle word ongeveer 15 tot 20 cm lank. Daar is geen uiterlike verskille tussen die geslagte nie. 

Hulle kom in 'n verskeidenheid habitattipes voor, genoeg insekte en 'n droë skuilplek is 'n vereiste. Hulle eet kewers, termiete, motte, duisendpote, sprinkane, erdwurms en voëlkuikens terwyl hulle natuurlike vyande die leeu, luiperd en rooikat is. Een tot nege kleintjies word na 'n dratyd van ±5 weke gebore tussen Oktober en April. Hulle word tot 3 jaar oud. 

Die diertjie loop meestal snags rond maar loop veral na reënbuie in die dag rond. Hulle het swak sig maar kan wurms en ander voedsel onder die grond ruik en uitgrawe. 

Die Europese spesie gaan in 'n tipe winterslaap (hiberneer) gedurende die winter, weens die winterkoue. Dit duur tot in Maart of April, wanneer die Noordelike lente aanbreek en die diertjie sy gewone lewe hervat. 

In die herfs eet die krimpvarkie besonders baie en berg 'n groot hoeveelheid liggaamsvet op. Daarna maak hy vir hom 'n nes van blare en gras in 'n holte of in 'n hol boomstam en gaan dan in sy winterslaap. 

Die Suid-Afrikaanse spesie kom nog buite bewaringsgebiede voor. As hy aangeval word rol hy homself in 'n stewige stekelrige bal op.

Die Wes-Europese krimpvarkie ("Erinaceus europaeus") is waarskynlik die bekendste verteenwoordiger van die krimpvarkies met penne. Die Suider-Afrikaanse spesie ("Erinaceus frontalis"), wat van Oos-Kaap noordwaarts tot in Angola en Malawi voorkom, verskil nie veel van die Europese soort nie, behalwe dat hy geen winterslaap deurmaak nie. Die opvallendste kenmerk van die gewone krimpvarkie is die sowat 16 000 penne van 20 tot 30 mm lank wat die rug en die bokant van die kop bedek. 

Die penne kan met behulp van die rugspiere opgelig word. Dit word gewoonlik gedoen wanneer die dier hom gedeeltelik of heeltemal oprol. Dit bied goeie beskerming teen natuurlike vyande en feitlik net groot roofvoëls kan krimpvarkies met hul kloue bykom. Die onderkant van die plomp liggaam is nie met penne nie, maar met 'n bruingrys pels bedek. Krimpvarkies se voorste paar pote is goed ontwikkel sodat hulle daarmee kan grawe. 

Die kop word gekenmerk deur 'n spits, beweeglike neus en klein, ronde ore wat in die pels skaars gesien kan word. Die 36 tande van 'n krimpvarkie is baie skerp sodat die voedsel uitmekaar geskeur eerder as gekou word. Krimpvarkies word oral waar hulle kos en 'n droë skuilplek kan vind, aangetref. Die skuilplekke wissel van hol boomstamme, gate onder verlate plaashuise tot plekkies onder heinings (vandaar die Engelse naam "hedgehog"). Soms grawe hulle self 'n gat of vergroot 'n bestaande een. 

Die nes word met blare of gras uitgevoer en deur slegs een dier bewoon. Mannetjies en wyfies vorm net ter wille van voortplanting tydelik pare. Krimpvarkies is hoofsaaklik nagdiere maar in gevangenskap is hulle ook bedags aktief. Die Europese krimpvarkie maak van Oktober tot Maart of April sy winterslaap deur. As voorbereiding eet die diere soveel meer dat hul gewig met sowat die helfte toeneem. Die winterslaap begin sodra die temperatuur, in die nes benede 16°C daal, en wanneer dit benede 14,5 °C is, slaap die krimpvarkie al vas. 

Sy liggaamstemperatuur neem af, maar daal nooit laer as die van die nes nie en ook nie benede 6 °C nie. Wanneer die nestemperatuur laer as 6°C daal, word die krimpvarkie wakker en sy liggaamstemperatuur styg weer tot die normale 35°C. Afgesien van hierdie verskynsel word krimpvarkies andersins ook tydens die winterslaap wakker, en soms verander hulle dan selfs hul slaapposisie. Kort na die winterslaap begin die paartyd. Die penne is geen hindernis tydens paring nie. Die draagtyd duur 5 tot 7 weke. By die Suider-Afrikaanse spesie word gewoonlik 2 en soms 4 kleintjies gebore, maar die Europese spesie kan tot 10 kleintjies baar. 

Pasgebore kleintjies is sowat 60 mm lank en pienkerig van kleur. Hul penne is net sowat 3 mm lank en baie sag. Die wyfie maak die kleintjies alleen groot, en na 'n week kan hulle al hul penne laat rys. Die oë gaan na sowat 2 weke oop en op 6 weke lyk die kleintjies reeds soos hul ouers. Na ŉ jaar is hulle geslagsryp. 'n Mannetjie kan tot 30 cm lank word en 1 kg weeg. Krimpvarkies word gewoonlik tussen 3 en 5 jaar oud, hoewel dit bekend is dat sommige selfs al 10 jaar oud geword het. Van die sintuie is veral die gehoor en die reukvermoë goed ontwikkel, terwyl die gesigsvermoë beperk is. Die neus is die belangrikste orgaan waarmee voedsel gesoek word en waarskynlik speel die gevoelige snorhare ook hierby 'n rol. 

Krimpvarkies eet hoofsaaklik insekte, plantdele en eiers, maar vul hul dieet dikwels ook met paddas, akkedisse of muise aan. Dit is bekend dat hulle soms slange - selfs die giftige adder - aanval, want die reptiele het geen verweer teen die penne nie. As die slang dood is, eet die krimpvarkie hom stuksgewys van agter op. Krimpvarkies is bestand teen gif wat vir ander soogdiere dodelik is, maar ly besonder onder parasiete omdat hulle nie hul penne kan skoon hou nie. 

'n Eienaardige gedragspatroon by krimpvarkies is dat hulle soms hul penne met speeksel besmeer. Wanneer hulle op skerp ruikende voorwerpe soos byvoorbeeld sigaretstompies, seep of bepaalde blomme afkom, kou hulle dit tot hul bekke vol skuim is. Die skuim word dan op die penne gesmeer. Die doel hiervan is nog nie duidelik nie, maar dit is moontlik dat dit 'n vermommingstaktiek kan wees om hul eie reuk te verbloem. Krimpvarkiegetalle neem oor die hele verspreidingsgebied af. 

Een rede hiervoor is dat hulle nooit vlug wanneer gevaar dreig nie, maar hulle oprol en dus makliker as ander diere op paaie doodgery word. Hoewel hulle nutsdiere vir die mens is omdat hulle skadelike insekte eet, word hulle dikwels gejag omdat hulle ook eiers vreet. Daar word ook in sommige gebiede op hulle jag gemaak omdat hulle bale maklik bek-en-klouseer opdoen en dit kan versprei. Krimpvarkies word ook as troeteldiere aangehou, maar dit word deesdae in verskeie Europese lande verbied. Aangesien hulle in Suid-Afrika beskermde wild is, word ŉ permit vir die aanhouding daarvan vereis.

Buiten die genus "Erinaceus", waaronder die spesies van die gewone krimpvarkies geklassifiseer word, is daar nog 4 ander genera in die subfamilie van die krimpvarkies met penne. Die meeste van hulle lewe op steppes en in woestyne en min is oor hul le bekend. 'n Opvallende kenmerk is egter dat hulle groter ore as gewone krimpvarkies het, wat veral besonder lank is by verteenwoordigers van die genus "Hemiechinus" (langoorkrimpvarkies). Die subfamilie "Echinosoracinae" se verteenwoordigers staan algemeen as haarkrimpvarkies bekend. 

Pleks van penne het hulle digte pelse en lang, kaal sterte wat hulle meer na rotte as na krimpvarkies laat lyk. Die verwantskap berus uitsluitlik op inwendige bou. Die bekendste spesie is die groot haarkrimpvarkie ("Echinosorex gymnurus"), wat 45 cm lank kan word. Hy leef in die bosse van Indo-Maleisië, Birma en Thailand en eet buiten insekte ook slakke en visse. Die ander spesies haarkrimpvarkies is ook tot Asië beperk, waar hulle dikwels in gebiede hoog bokant seespieël aangetref word.




</doc>
<doc id="59733" url="https://af.wikipedia.org/wiki?curid=59733" title="Nagapie">
Nagapie

Die nagapie ("Galago moholi") is een van drie spesies en die kleinste van die nagape. Die soogdier kom in die noordelike dele van Suid-Afrika, Botswana, Namibië en die hele Zimbabwe voor.

Die nagapie het kenmerkende groot oë, kaal beweeglike ore en lang agterbene. In die nag weerkaats sy oë rooi in 'n skerp lig. Die mannetjies is effens groter as die wyfies. Sy pels is dunner en minder wollerig as dié van die bosnagaap. Die mannetjie weeg tot 155 gram terwyl die wyfie tot 150 gram weeg.

Die nagapie hou van die bosveldomgewing en verkies veral mopanie- en doringveld langs riviere en spruite. Hulle is groeplewende nagdiere wat veral vroegaand en die laaste deel van die nag aktief is. Snags wei hulle alleen en bedags slaap hulle in groepe saam in 'n nes. Hulle was gereeld hulle pote met urine en kan ver spring tussen bome as hulle kos soek of vlug. Hulle lewensduur is ±10 jaar.

Hulle eet gom, sprinkane, motte en spinnekoppe terwyl hulle natuurlike vyande die luiperd en reuse-ooruil is. Een tot twee kleintjies word in Oktober tot November of Januarie tot Februarie gebore na 'n dragtyd van 4 maande.




</doc>
<doc id="59734" url="https://af.wikipedia.org/wiki?curid=59734" title="Bosnagaap">
Bosnagaap

Die bosnagaap ("Otolemur crassicaudatus") is een van drie spesies en die grootse van die nagape. Die soogdier kom in die oostelike dele van Suid-Afrika, Zimbabwe en die hele Mosambiek voor.

Die bosnagaap het kenmerkende groot oë met groot kaal, beweeglike ore. Sy pels is dikker en meer wollerig as dié van die nagapie. Die mannetjies is effens groter as die wyfies. Sy agterbene is geweldig lank en gespierd om ver tussen bome te kan spring terwyl die voorbene daarinteen amper onderontwikkeld lyk. Die mannetjie weeg tot 1.2 kg terwyl die wyfie tot 1.13 kg weeg.

Die bosnagaap verkies woude, berg- en kusbos en ruie boomveld in hoë-reënvalstreke. In droër dele verkies hulle rivierbos. Die bosnagape is ook groeplewende nagdiere en kom lank na sononder te voorskyn. Bedags sit familiegroepe hoog in bome en slaap, maar snags wei elkeen op sy eie. Hulle was hulle pote gereeld met urine om hulle greep aan boomtakke te verbeter. Hulle lewensduur is onbekend.

Hulle eet gom, vrugte, insekte en soms ook reptiele en voëls terwyl hulle natuurlike vyande die luiperd en reuse-ooruil is. Twee kleintjies word in Augustus tot September gebore na 'n dragtyd van 4 maande.




</doc>
<doc id="59735" url="https://af.wikipedia.org/wiki?curid=59735" title="Kleinrooiskeerbek">
Kleinrooiskeerbek

Die Klein Rooi Skeerbek ("Crocidura hirta") is 'n skeerbek wat hoofsaaklik in Zimbabwe, Botswana, sentraal Namibië en Mosambiek voorkom. 

Die kleur van die soogdier wissel van grysbruin in die ooste tot bleekbruin in die weste van die gebied waarin hulle voorkom. Die stert is kort en die onderkant is gryswit. Die diertjie word tot 15 cm lank en 16 gram swaar. 

Hulle maak nes in klam ruigtes en ook in komposhope en kom algemeen voor in voorstedelike tuine. Die diertjie eet insekte en erdwurms. Een tot nege kleintjies word van September tot Mei gebore.




</doc>
<doc id="59736" url="https://af.wikipedia.org/wiki?curid=59736" title="Oostelike Klipklaasneus">
Oostelike Klipklaasneus

Die Oostelike Klipklaasneus ("Elephantulus myurus") is 'n klaasneus wat in sentrale en noordelike Suid-Afrika en sentraal Zimbabwe voorkom. 

Die soogdier is oor die algemeen gryser as die ander klaasneuse. Hulle lewe in rotsskeure en is skemeraktief en hou daarvan om in die laat middagson te sit en bak. Hulle word 26 cm lank en ±60 g swaar. 

Hulle kom meestal in rotsagtige areas voor en eet insekte met 'n voorkeur vir miere en termiete. Een tot twee kleintjies word in September tot April gebore.




</doc>
<doc id="59737" url="https://af.wikipedia.org/wiki?curid=59737" title="Hottentotgouemol">
Hottentotgouemol

Die Hottentotgouemol ("Amblysomus hottentotus") is deel van die familie "Chrysochloridae" en kom aan die kusgebiede en dieper in Suid-Afrika voor vanaf Kaapstad tot Richardsbaai en ook in KwaZulu-Natal. Dié familie is nie verwant aan knaagdiermolle nie. 

Die soogdier het nie oë, ore of 'n stert nie maar het lang kloue en 'n skopagtige snoet om mee te grawe. Aan die bokant is hulle donker rooibruin met 'n persbrons skynsel. In sy gesig is oogkolletjies. Die diertjie word 13 cm lank en 75 g swaar. 

Hulle kom op grasveld in sandgrond voor en eet insekte, erdwurms, slakke en plantmateriaal. Die mol grawe tonnels net onder die oppervlakte van die grond maar stoot nie hope soos molrotte nie. Een tot twee kleintjies word vroeg in die somer gebore.




</doc>
<doc id="59738" url="https://af.wikipedia.org/wiki?curid=59738" title="Barrakuda">
Barrakuda

Die Barrakuda ("Sphyraena barracuda") is 'n roofvis wat aan die kus van die Indiese Oseaan voorkom, noordwaarts vanaf Durban.

Die roofvis is groot met 'n lang silindriese lyf en verlengde kop met baie skerp tande. Die bokant van die lyf is staalgrys van kleur terwyl die kante en pens meer neig na silwer. Vertikale strepe kan gesien word op die lyf van pas gevangde visse en daar is kolle op die agterste sye van die vis. In Suid-Afrika is die hengelrekord 24 kg terwyl die vis normaalweg tot 20 kg swaar en ±1.8 m lank word. In ander wêrelddele word die visse selfs groter.

Met sy prominente, skerp tande val die roofvis enige spesie in die water aan. Kleiner Barrakudas kom in skole voor en bly in kalmer waters terwyl die volwassenes alleen jag by riwwe. Die vis is nie 'n gewilde eetvis nie.




</doc>
<doc id="59739" url="https://af.wikipedia.org/wiki?curid=59739" title="Bloumarlyn">
Bloumarlyn

Die Bloumarlyn ("Makaira nigricans") is die bekendste sportvis en kom in al drie oseane van die wêreld voor. In Suid-Afrika kom die vis meer aan die ooskusgebiede voor, veral noord van Durban. Sodwanabaai is een van die bekendste plekke van waar die vis gevang word. Die vis word beskou as die vinnigste van die marlyne. In Engels staan die vis bekend as "Blue marlin".

Die vis is groot met 'n lang lyf wat donkerblou aan die bokant is terwyl die sye en pens silwer-wit is. Die pektorale vinne kan weggevou word. Die swaard is lank en skerp en kan langer wees as die Swartmarlyn se swaar. Daar is ook ligte-blou, vertikale lyne op die kant van die vis wat verdwyn na die vis gevrek het. Die swaarste Bloumarlyn gevang in Suid-Afrikaanse waters het 219 kg geweeg.

Die vis is alleenlopers wat oor die oseane swem. Hulle vreet tussen die oseaan se oppervlakte en middeldiep water en eet kleiner tuna en Pensstreep-tuna. Soos alle swaardvisse gebruik hulle ook hul swaarde om hul prooi te verlam, beseer of selfs te dood. Hulle vreet vroeg tot laat in die oggende. Die vis is ook 'n gesogte eetvis.





</doc>
<doc id="59740" url="https://af.wikipedia.org/wiki?curid=59740" title="Slimjannie">
Slimjannie

Die Slimjannie ("Acanthopagrus berda") is 'n vis wat aan die ooskus van Suid-Afrika voorkom vanaf Oos-Londen. Die vis het sy naam gekry weens die feit dat hy die aas skelm van hoeke kan afvreet. In Engels staan die vis bekend as die "River bream".

Die vis het 'n diep lyf en die stertvin is gevurk. Die vis is silwer tot swart met swart vlekke agter die boonste gedeelte van die kieue deksels. Hulle word tot 750 mm lank en word selde swaarder as 1 kg.

Weens hulle vermoë om in water te kan oorleef waarvan die soutgehalte verskil kom hulle ook in riviere en riviermondings voor. Hulle is al stroom-op in riviere gekry verby die punt waar getye die water beïnvloed. Die kleiner visse kom in skole voor terwyl die volwasse visse alleenlopers is. Hulle eet wurms, krappe, garnale en klein vissies. Dit is nie 'n gewilde eetvis nie.





</doc>
<doc id="59741" url="https://af.wikipedia.org/wiki?curid=59741" title="Egiptiese vrugtevlermuis">
Egiptiese vrugtevlermuis

Die Egiptiese vrugtevlermuis ("Rousettus aegyptiacus") kom in die kusgebiede van Suid-Afrika, die Krugerwildtuin, Mosambiek en die oostelike gedeelte van Zimbabwe voor.

Die vlermuis is donkerbruin tot grysbruin en die onderkant is grys. Die keel is bruin en om die nek is 'n gelerige kraag. Hulle maak gebruik van eggo-navigasie. Die soogdier word tot 15 cm lank en weeg ±130g.

Bedags rus die vlermuise in kolonies van duisende in grotte. Hulle bly in grotte met genoeg wilde vrugte in die omgewing en eet sagtevrugte. Een kleintjie word vroegsomer gebore in die noorde en laatwinter in die suide.




</doc>
<doc id="59742" url="https://af.wikipedia.org/wiki?curid=59742" title="Witlyfvlermuis">
Witlyfvlermuis

Die Witlyfvlermuis ("Taphozous mauritianus") kom in die kusgebiede van Suid-Afrika, die Krugerwildtuin, Mosambiek, Zimbabwe tot by die Okavango Delta voor en is 'n insekvretende vlermuis. 

Die vlermuis is grys met fyn spikkels en die onderkant is wit. Die wit gaan oor op die vlerk en die stertmembraan. Die soogdier word tot 11 cm lank en weeg ±28g. 

Hulle hou in pare en rus bedags teen vertikale boomstamme of rotswande. Hulle verkies oop boomveld en eet insekte. Een kleintjie word in die somer gebore. 




</doc>
<doc id="59744" url="https://af.wikipedia.org/wiki?curid=59744" title="The Elder Scrolls">
The Elder Scrolls

The Elder Scrolls (verkort as TES) is 'n rol-vertolking video speletjie reeks wat deur Bethesda Game Studios ontwikkel is en was gepubliseer deur Bethesda Softworks.

Die eerste produk The Elder Scrolls: Arena was vrygestel in 1994 vir DOS rekenaar sisteme. Die speletjie was bedoel vir spelers om die rol van 'n arena vegter aan te neem , maar ontwikkeling het die speletjie in n rol-vertolking speletjie ( RPG ) verander. The Elder Scrolls II: Daggerfall was gepubliseer in 1996. Aan gevier deur die beskeie sukses van The Elder Scrolls: Arena was The Elder Scrolls II: Daggerfall selfs meer ambisieus as sy voorganger.

Na die vrystelling van The Elder Scrolls II: Daggerfall het Bethesda Softworks ontwikkeling van die reeks tot 2002 geëindig om in die tussentyd Elder Scrolls Legend: Battlespire en die Elder Scrolls Adventures: Redguard te ontwikkel wat vrygestel was in 1997 en 1998 onderskeidelik.

Die vrystelling van The Elder Scrolls III: Morrowind in 2002 het terug gekeer na die ou manier van uitgestrekte en nie-lineêre spel patrone en n verwisseling teenoor individueel breedvoerige landskappe en items. Dit was vrygestel op rekenaar en was later oorgedra na die Xbox. Die speletjie bereik kommersieel sukses en verkoop oor die vier miljoen eenhede teen die middel van 2005. Twee uitbreidings was vrygestel tussen laat 2002 en vroeë 2003 (The Elder Scrolls III: Tribunal and The Elder Scrolls III: Bloodmoon). n Speletjie van die jaar uitgawe bevat die oorspronklike speletjie plus beide uitbreidings pakke sowel as die nuutste laslap en modifikasie gereedskap was later eksklusief vrygestel vir die rekenaar.

Ontwikkeling van The Elder Scrolls IV: Oblivion het begin in 2002 en het op artifisiële intelligensie ( AI ) verbeteringe gefokus wat dinamies inwerk met die speletjie wêreld. Die speletjie was op rekenaar en Xbox 360 vrygestel in vroeë 2006 en vir PlayStation 3 in vroeë 2007. Bethesda Softworks het een inhoud kolleksie en uitbreiding pak in laat 2006 en vroeë 2007 vrygestel (The Elder Scrolls IV: Knights of the Nine en The Elder Scrolls IV: Shivering Isles). n Speletjie van die jaar uitgawe was later vrygestel met die oorspronklike speletjie plus alle uitbreiding pakke en bywerkings vir al drie platforms, die rekenaar uitgawe het eksklusiewe mod gereedskap en ander bonuse gekry. 

Die Elder Scrolls V: Skyrim was aangekondig op 11 December 2010 op die Spike Video Game toekennings 2010. Die speletjie is nie n direkte opvolg tot sy voorganger Oblivion nie ,maar neem plaas 200 jare later ,in die land wat Skyrim genoem word in Tamriel. Skyrim maak ook gebruik van 'n heeltemal nuwe grafieka enjin. Skyrim was op 11 November 2011 vrygestel.

Die wêreld van The Elder Scrolls is bekend vir sy aandag vir detail, realisme en die groot getal van name, datums en plekke wat sy geskiedenis en die intergekonnekteerde struktuur van sy verskeie gemeenskappe, kulture en gelowe saamstel. Die Elder Scrolls speletjies neem plaas op die fantasy wêreld van Nirn op die kontinent van Tamriel, n groot landmass verdeel in nege provinsies in. Die uitsonderings is The Elder Scrolls Legends: Battlespire en dele van The Elder Scrolls IV: Oblivion wat plaasneem tussen die koninkryk van Oblivion (een van verskeie alternatiewe dimensies het bepaal deur onsterflik God agtige wesens bekend as Daedra Princes) en die mens koninkryk van Mundus.Daar is ander kontinente buiten Tamriel op Nirn ( soos Akavir of Yokuda ) , maar daar is nog nie n offisieël speletjie wat op een van hulle plaasneem nie. Tamriel self is n gebied verdeel in nege provinsies in, elk met sy eie aangebore ras. Daardie provinsies is as volg: Cyrodiil, Morrowind, High Rock, die Summerset Isles, Hammerfell, Black Marsh, Skyrim, Valenwood en Elsweyr. Die aangebore rasse van die provinsies is as volg : Imperials in Cyrodiil , Dunmer (ook bekend as Dark Elves) in Morrowind , Bretons en Orsimer (ook bekend as Orcs) in High Rock , Altmer (ook bekend as High Elves) in die Summerset Isles , Redguards in Hammerfell , Argonians in Black Marsh , Nords in Skyrim , Bosmer (ook bekend as Wood Elves) in Valenwood en Khajiit in Elsweyr. Die keiser woon in die hoofstad provinsie van Cyrodiil. Die regerende dinastie deur die derde era het heeltemal uit die afstammelinge van Tiber Septim bestaan. Sy lyn wat herhaaldelik die Dragonborn het geëindig op die gevolgtrekking van die derde era met die dood van Martin Septim die laaste lewende opvolger van Uriel Septim. Verskeie jare later het n Colovian veldheer wat Titus Mede genoem was die troon van die ryk geneem wat deur tot minste die eerste veertig jare van die vierde era regeer het.

Die fisiese Elder Scrolls speel n baie beperkte rol in die storielyn van die reeks en dien net as raamwerk vir die storie. The Elder Scrolls hulself word skaars na verwys in die speletjie of selfs in die speletjie literatuur. The Elder Scrolls IV: Oblivion was die eerste eintlike voorkoms van die scrolls en was gemerk as n MacGuffin in die finale deel van die diewe gulde storielyn.


</doc>
<doc id="59746" url="https://af.wikipedia.org/wiki?curid=59746" title="Wagendriftdam">
Wagendriftdam

Die Wagendriftdam is 'n dam in die Boesmansrivier in KwaZulu-Natal, Suid-Afrika. Die dam is in 1963 voltooi en het 'n bakmaat van 55.9 miljoen m. Alhoewel die dam as 'n besproeiingsdam ontwerp is, verskaf dit ook drinkwater aan Estcourt.

Die dam is duidelik sigbaar vanaf die N3-nasionale pad waar dit oor die Boesmansrivier gaan.



</doc>
<doc id="59754" url="https://af.wikipedia.org/wiki?curid=59754" title="Oos-Wes-skisma">
Oos-Wes-skisma

Die Oos-Wes-skisma is die skeuring van die oorspronklike Christelike Kerk van die Romeinse Ryk in twee afsonderlike kerke: die Oosters-Ortodokse Kerk in die ooste en die Rooms-Katolieke Kerk in die weste. Hoewel 1054 gewoonlik genoem word as die datum van die skeuring, toe pous Leo IX en patriarg Michael Caerularius van Konstantinopel mekaar geëkskommunikeer het, was die skeuring tussen oos en wes eintlik die eindresultaat van ’n eeue lange periode van vervreemding tussen die twee Kerke.

Die skeuring word ook die Oosterse Skisma of Groot Skisma van 1054 genoem.

In die destydse Romeinse Ryk met Rome as hoofstad is die biskop van Rome (die pous) in sy hoedanigheid as opvolger van Petrus lank beskou as die kerkleier met die hoogste status, of die "eerste onder gelykes".

Nadat Konstantyn die Grote die hoofstad in 330 van Rome na Bisantium (Konstantinopel) geskuif het, het die pous aanvanklik sy posisie behou. Diocletianus het later die bestuur van die Romeinse Ryk verdeel en so is die eenheid versteur. Dit het ook ’n invloed binne die Kerk gehad. Theodosius die Grote was die laaste keiser van die verenigde Romeinse Ryk. Ná sy dood in 395 is die ryk opgedeel in ’n westelike en oostelike helfte, elk met sy eie keiser.

Ná die inval van verskillende volkstamme in die Romeinse Ryk het die verskille al hoe groter geword. Die Oos-Romeinse Ryk, beter bekend as die Bisantynse Ryk, het ’n groot opbloei beleef en daarna was daar geen sprake meer van eenheid in die Romeinse Ryk nie. Nog faktore wat oos en wes uitmekaar gedryf het, was dat die oorheersende taal in die weste Latyn was en in die ooste Grieks. Dit het kommunikasie tussen die twee dele van die ryk bemoeilik en die kultuur verdeel.

Die Kerk in die ooste en die een in die weste het al hoe verder van mekaar weggedryf, met verskillende benaderings tot leerstellings en rituele. Eeue voor die skeuring was daar al duidelike tekens van groot verskille.

Die direkte aanleiding tot die skeuring was verskille oor enersyds die pouslike outoriteit en andersyds die Drie-eenheidsleer.

Volgens die Latynse Kerk het die Heilige Gees uitgegaan van die Vader (God) en die Seun (Jesus Christus), en volgens die Oosterse Kerk slegs van die Vader, via die Seun. Die Oosterse Kerk kon die byvoeging "en die Seun" by die teks oor die oorsprong van die Heilige Gees in die Geloofsbelydenis van Nicea-Konstantinopel (325 en 381) nie aanvaar nie omdat dit nie deur ’n Groot Konsilie goedgekeur is nie.

Daar was ook minder belangrike twispunte: onenigheid oor die liturgie en botsende aansprake oor die jurisdiksie binne die Christendom.

Hierdie konflikte het daartoe gelei dat pous Leo IX en patriarg Michael Caerularius mekaar in 1054 geëkskommunikeer het, en so het die skeuring tussen die ooste (die Oosters-Ortodokse Kerk) en die weste (die Rooms-Katolieke Kerk) ’n werklikheid geword. Die Kerk het geskeur langs doktrinêre, teologiese, taalkundige, politieke en geografiese lyne.

Hoewel die twee Kerke eintlik herenig is in 1274 by die Tweede Konsilie van Lyon en in 1439 by die Konsilie van Florence, het die Ortodokse Kerk dit in albei gevalle teengestaan. Daar word gemeen die afgevaardigdes wat vir die hereniging gestem het, het hul magte oorskry.

Verdere pogings om die twee Kerke te herenig het tot op hede nog niks opgelewer nie. Albei Kerke beskou hulself as die "Een, Heilige, Katolieke en Apostoliese Kerk", waardeur hulle te kenne gee dat dit die ander Kerk is wat die ware Kerk tydens die skisma verlaat het.



</doc>
<doc id="59755" url="https://af.wikipedia.org/wiki?curid=59755" title="Primus inter pares">
Primus inter pares

Primus inter pares (Latyn vir "eerste onder gelykes") beteken dat een lid van ’n groep dieselfde regte as al die ander het, maar tog ’n hoër aansien geniet. Die posisie het gewoonlik ’n verteenwoordigende karakter en beteken nie dat die persoon meer voorregte het nie. ’n Primus inter pares het dikwels wel bykomende take, byvoorbeeld as voorsitter of woordvoerder.

Die term is onder keiser Augustus ingevoer om sy posisie in die Romeinse owerheid te beskryf. Hy wou hiermee sy plek binne die republikeinse instellings aandui (de facto was hy egter die onomstrede heerser).

Die begrip word deur baie beskou as ’n selfweerspreking. Iemand wat primus inter pares is, sal uit die aard van die saak nie meer gelyk onder sy gelykes wees nie.

Voorbeelde van mense wat die term gebruik, is die patriarg van Konstantinopel, die aartsbiskop van Kantelberg, die president van die Europese Kommissie en die minister-president van Nederland.


</doc>
<doc id="59758" url="https://af.wikipedia.org/wiki?curid=59758" title="Ekumeniese Patriarg van Konstantinopel">
Ekumeniese Patriarg van Konstantinopel

Die Ekumeniese Patriarg of Aartsbiskop van Konstantinopel, Nuwe Rome (Grieks: Η Αυτού Θειοτάτη Παναγιότης, ο Αρχιεπίσκοπος Κωνσταντινουπόλεως, Νέας Ρώμης και Οικουμενικός Πατριάρχης) is die geestelike hoof van die Oosters-Ortodokse Kerk en "eerste onder gelykes" van die Kerk se leiers.

Hy word beskou as die opvolger van die dissipel Andreas. Die huidige Ekumeniese Patriarg is Bartolomeus I.

Die regering van Turkye beskou hom as die geestelike leier van die Griekse minderheid in die land en noem hom die Romeins-Ortodokse Patriarg van die Fener (Turks: "Fener Rum Ortodoks Patriği"). Ná die val van Konstantinopel in 1453 was die patriarg onderworpe aan die gesag van die Ottomaanse Ryk tot met die ontstaan van die Republiek van Turkye in 1923. Vandag is hy aan die gesag van die republiek onderworpe en moet hy ’n Turkse burger wees om tot patriarg verkies te word.

Die Patriarg van Konstantinopel word sedert die 6de eeu as die Ekumeniese Patriarg beskou.

Die Ekumeniese Patriarg van Konstantinopel het die hoogste aansien van alle Oosters-Ortodokse biskoppe, is persoonlik of deur ’n afgevaardigde die voorsitter van konsilies van Ortodokse primate en/of biskoppe en is die hoofwoordvoerder van die Ortodokse gemeenskap, veral insake ekumeniese kontak met ander Christelike denominasies. Hy het geen direkte jurisdiksie oor ander patriarge of die verskillende onafhanklike kerke van die Ortodokse Kerk nie, maar hy alleen mag spesiale sinodes saamroep wat hulle en/of afgevaardigdes bywoon om sekere kwessies te bespreek. Hy is ook belas met betrekkinge tussen die verskillende Ortodokse kerke om so eenheid in die Kerk te bevorder.

Benewens geestelike leier van 300 miljoen Ortodokse Christene wêreldwyd is hy ook die direkte administratiewe owerste van konstituerende kerke met miljoene Griekse, Oekraïnse, Roeteense en Albaniese lidmate in Noord- en Suid-Amerika, Wes-Europa, Australië en Nieu-Seeland, Hongkong, Korea, Suidoos-Asië en dele van Griekeland wat om historiese redes nie onder die jurisdiksie van die Kerk van Griekeland val nie.

Die konstituerende kerke wat onder die Ekumeniese Patriargaat val, is:




</doc>
<doc id="59760" url="https://af.wikipedia.org/wiki?curid=59760" title="Ekumeniese Patriarg Bartolomeus I van Konstantinopel">
Ekumeniese Patriarg Bartolomeus I van Konstantinopel

Ekumeniese Patriarg Bartolomeus I (Grieks: Οἰκουμενικός Πατριάρχης Βαρθολομαῖος Α'; Turks: Patrik I. Bartolomeos; gebore 29 Februarie 1940) is sedert 2 November 1991 die Aartsbiskop van Konstantinopel, Nuwe Rome en as Ekumeniese Patriarg die geestelike hoof van die Oosters-Ortodokse Kerk.

Hy is op die dorp Zeytinli, Turkye, gebore as Dimitrios Arhondonis (Δημήτριος Αρχοντώνης; Dimítrios Archontónis), seun van Christos en Merope Archontónis. Hy behoort tot ’n klein groep Grieke wat afstam van die oorspronklike Griekse bewoners van die huidige Turkye.



</doc>
<doc id="59762" url="https://af.wikipedia.org/wiki?curid=59762" title="Berg Athos">
Berg Athos

Berg Athos (Grieks: Όρος Άθως, "Oros Athos" [ˈoros ˈaθos]) is die naam van ’n berg en skiereiland in die provinsie Masedonië in Griekeland. Die Grieke verwys in die algemeen daarna as die Heilige Berg (Άγιον Όρος, "Agion Oros"). Dit is ’n wêrelderfenisgebied en die tuiste van ’n outonome monnikestaat onder Griekse soewereiniteit (amptelik die Kloosterstaat van die Heilige Berg). Dit bestaan uit 20 Oosters-Ortodokse kloosters.

Op geestelike gebied val Berg Athos onder die jurisdiksie van die Ekumeniese Patriargaat van Konstantinopel.

Die skiereiland, die mees oostelike uitsteeksel van die groter Chalcidiese Skiereiland, strek 50 km ver in die Egeïese See. Dit is tussen 7 km en 12 km breed en het ’n oppervlakte van 335,637 km. Die berg self het steil, digbegroeide hange wat tot 2 033 m hoog is. Die omringende see, veral aan die punt van die skiereiland, kan gevaarlik wees.

Hoewel Berg Athos aan die land grens, kan dit net per boot bereik word. Twee groot veerbote, Agios Panteleimon en Axion Estin, vaar daagliks (as die weer dit toelaat) tussen Ouranoupolis en Dafni. Dit stop by van die kloosters aan die weskus. ’n Kleiner motorboot, Agia Anna, ry dieselfde roete, maar hou nie by ander kloosters stil nie. Daar is ook veerbote tussen Ierissos en kloosters aan die ooskus.

Die daaglikse getal besoekers aan Berg Athos word beperk en almal moet ’n spesiale permit vir ’n beperkte tyd kry. Slegs mans word toegelaat op die skiereiland, wat deur die monnike die "Tuin van die Maagd" genoem word. Net mans bo agttien jaar wat lid van die Oosters-Ortodokse Kerk is, mag daar bly – as monnike of werkers.

Athos in die Griekse mitologie is die naam van een van die Gigante wat teen die Olimpiese gode geveg het in die Gigantestryd. Athos het Poseidon met ’n enorme rots gegooi. Dit het in die Egeïese See geval en die berg Athos geword. Volgens ’n ander weergawe van die mite het Poseidon die berg gebruik om die verslane reus te begrawe.

Homeros het Berg Athos genoem in die Ilias. Herodotos noem die skiereiland, wat toe Akte genoem is, en sê Pelasgers van die eiland Lemnos het daar gaan woon en noem vyf stede daarop: Sane, Cleonae, Thyssos, Olophyxos en Akrothoön. Strabo noem ook die stad Dion (Dium) en dat Akrothoön naby die kruin is. Eretria het ook nedersettings op Akte begin. Minstens een ander stad is in die Klassieke periode gestig: Akanthos.

Die skiereiland was ook op die aanvalsroete van Ahasveros, wat drie jaar lank ’n kanaal oor die landengte gebou het om sy vloot in 483 v.C. deur te laat. Ná die dood van Alexander die Grote het die argitek Deinokrates aangebied om die hele berg uit te beitel in ’n beeld van Alexander.

Kennis oor die geskiedenis van die skiereiland in dié tydperk is beperk weens die gebrek aan historiese rekords. Argeoloë kon nog nie die presiese ligging vind van die plekke wat deur Strabo genoem is nie. Daar word geglo die inwoners het getrek toe Athos se nuwe inwoners, die monnike, die een of ander tyd voor die 9de eeu n.C. begin arriveer het.

Volgens die tradisie van Athos was die Maagd Maria en Johannes na Siprus onderweg om Lazarus van Bethanië te besoek. Die boot is van koers af gewaai en moes noodgedwonge op die heidense Athos anker gooi by die hawe van Klement, naby die hedendaagse Klooster van Iviron. Maria het aan land gegaan en was meegevoer deur die skoonheid van die berg. Sy het dit geseën en haar Seun gevra of dit haar tuin mag wees. ’n Stem is gehoor wat sê: "Ἔστω ὁ τόπος οὖτος κλῆρος σὸς καὶ περιβόλαιον σὸν καὶ παράδεισος, ἔτι δὲ καὶ λιμὴν σωτήριος τῶν θελόντων σωθῆναι (Laat hierdie plek jou erfenis en jou tuin wees, ’n paradys en hawe vir diegene wat redding soek"). Van daardie oomblik af was die berg gewyd as die tuin van die Moeder van God en was dit buite perke vir enige ander vrou.

Ondanks die min historiese rekords word geglo monnike het sedert die 4de, en dalk die 3de, eeu daar gewoon. Tydens die bewind van Konstantyn die Grote (324–337) is dit bewoon deur Christene en heidene. Tydens die bewind van Julianus die Afvallige (361–363) is die kerke van Berg Athos afgebrand en Christene het in die woude en ander ontoeganklike plekke weggekruip. Later, tydens Theodosius I se bewind (383–395), is die heidense tempels verwoes. Die leksigraaf Hesychius van Alexandrië noem dat daar in die 5de eeu nog ’n tempel en standbeeld van "Zeus van Athos" was. Ná die Islamitiese inval van Egipte in die 7de eeu het baie Ortodokse monnike uit die Egiptiese woestyn gevlug op soek na ’n ander vreedsame plek; van hulle het na Athos gekom. Volgens ’n antieke dokument het die monnike "houthutte met strooidakke gebou … en deur vrugte van die wilde bome bymekaar te maak, het hulle etes geïmproviseer".

Die kroniekskrywers Theophanes die Belyer (einde 8ste eeu) en Georgios Kedrenos (11de eeu) het geskryf die 726-uitbarsting van die Thera-vulkaan kon vanaf Berg Athos gesien word, en dus was die skiereiland in dié tyd bewoon. Die historikus Genesios het geskryf monnike van Athos het in 787 deelgeneem aan die Tweede Konsilie van Nicea. Aan die begin van die 9de eeu was Athos ’n ruk lank verlate weens invalle deur die Emiraat van Kreta. Omstreeks 860 het die beroemde monnik Efthymios die Jongere na Athos gekom, en ’n aantal monnikehutte ("skiti van St. Basilius") is gebou naby die plek waar hy gebly het. Tydens die bewind van keiser Basilius I van die Bisantynse Ryk het die voormalige aartsbiskop van Kreta Basilius die Belyer ’n klein klooster gebou op die plek van die hedendaagse hawe van die Hilandar-klooster. Kort hierna het ’n sekere Ioannis Kolovos, volgens ’n dokument van 883, ’n klooster by Megali Vigla gebou.

Kragtens ’n dekreet van keiser Basilius I van 885 is die Heilige Berg verklaar tot ’n plek van monnike en mag geen leke, boere of beestelers daar gaan woon het nie. In ’n dekreet van keiser Leo VI die Wyse word gepraat van die "sogenaamde antieke setel van die raad van ouderlinge", en dus was daar reeds ’n soort monnike-administrasie wat toe al "antiek" was. In 887 het ’n paar monnike by keiser Leo gekla dat die klooster van Kolovos al hoe meer groei en dat hul vrede bedreig word.

In 908 is die bestaan genoem van ’n "protos" ("eerste monnik"), die hoof van die kloostergemeenskap. In 943 is die grense van die kloosterstaat vasgestel en was Karyes reeds die hoofstad en administratiewe setel. In 956 is grond van sowat 940 000 m in ’n dekreet aan die Xiropotamou-klooster gegee, en dus was die klooster reeds taamlik groot.
Die monnik Athanasios het in 958 by Athos aangekom. Hy het in 962 ’n groot sentrale "Kerk van die Protaton" in Karyes gebou. In die volgende jaar, met die steun van sy vriend keiser Nikephoros II Phokas is die Groot Lawra gestig. Dit is steeds die grootste en belangrikste van die 20 huidige kloosters. Dit was in die volgende eeue onder beskerming van die keisers van die Bisantynse Ryk en sy rykdom en besittings het aansienlik toegeneem.

In die 15de eeu is die Bisantynse Ryk deur die Ottomaanse Ryk verower. Die monnike van Athos wou goeie betrekkinge met die Ottomaanse sultan handhaaf en toe Murat II Thessaloniki in 1430 verower, het hulle dadelik trou aan hom gesweer. In ruil daarvoor het Murat die kloosters se grondgebied erken. Mehmet II het dit formeel bekragtig ná die val van Konstantinopel in 1453. Athos se onafhanklikheid is so in ’n mate verseker.

Die 15de en 16de eeu was redelik vreedsaam vir Athos en die kloosters het vooruitgegaan. ’n Voorbeeld is die stigting van die Stavronikita-klooster, die laaste van die kloosters op Athos. Ná die verowering van Serwië deur die Ottomane het baie Serwiese monnike na Athos gekom. ’n Bewys van hoeveel Serwiërs daar was, kan gesien word in die talle Serwiese monnike wat in dié tyd verkies is tot die amp van "protos".

Sultan Selim I was ’n groot weldoener van die Xiropotamou-klooster. In 1517 het hy ’n edik uitgevaardig dat "die plek waar die Heilige Evangelie verkondig word, wanneer dit ook al afgebrand of selfs beskadig word, weer gebou sal word". Hy het ook voorregte aan die kloostergemeenskap toegeken, en die bou van die eetsaal en restourasie van die muurskilderings gefinansier wat tussen 1533 en 1541 voltooi is.

Hoewel die kloosters meestal in vrede gelaat is, het die Ottomane swaar belastings gehef en soms belangrike grond van hulle afgeneem. Dit het eindelik gelei tot ’n finansiële krisis op Athos in die 17de eeu en tot die sogenaamde "idiorritmiese" (halfhermitiese) lewenstyl, eers by ’n paar van die kloosters en later, in die eerste helfte van die 18de eeu, by almal.

In teenstelling met die "koenobitiese" of kloosterstelsel, het die monnike in idiorritmiese gemeenskappe private eiendom, hulle werk vir hulself en is self verantwoordelik om kos en ander noodsaaklikhede te kry. Hulle eet alleen in hul selle en kom net by die kerk byeen. Terselfdertyd is die ab van die kloosters vervang deur komitees, en by Karyes is die "protos" vervang deur ’n komitee van vier lede.
In 1749, met die stigting van die Athos-akademie naby die Vatopedi-klooster, het die plaaslike kloostergemeenskap ’n leidende rol gespeel in die moderne Griekse Verligting van die 18de eeu. Die instelling het ’n hoë vlak van opvoeding aangebied, onder meer in antieke filosofie en moderne natuurkunde.

Russiese tsaars en prinse van Moldawië, Wallachye en Serwië (tot aan die einde van die 15de eeu) het die kloosters help oorleef met groot skenkings. Oor die volgende eeue het die bevolking en die rykdom van die kloosters afgeneem, maar in die 19de eeu het ’n oplewing plaasgevind, veral danksy die Russiese regering. Die bevolking het in die loop van die eeu stadig gegroei en in 1902 ’n hoogtepunt van meer as 7 000 monnike bereik, hoewel dié getal betwis word.

In 1912, tydens die Eerste Balkanoorlog, is die Ottomane deur die Griekse vloot verdryf. Griekeland het die skiereiland opgeëis as deel van die vredesooreenkoms wat op 30 Mei 1913 in Londen onderteken is.

Weens die tekortkominge van die Vredesverdrag van Londen het die Tweede Balkanoorlog in Junie 1913 uitgebreek. ’n Finale vredesooreenkoms is op 10 Augustus 1913 in Boekarest onderteken.

In Junie 1913 het ’n klein Russiese vloot, bestaande uit die kanonneerboot Donets en die vervoerskepe Tsar en Cherson, die aartsbiskop van Wologda en ’n paar soldate na Athos gebring om ’n teologiese twispunt te besleg oor "imjaslawije" (’n Russies-Ortodokse beweging).

Die aartsbiskop het samesprekings met die "imjaslaftsi" gehou en hulle probeer oorreed om vrywillig van hul oortuigings afstand te doen, maar dit het misluk. Op 31 Julie 1913 het die soldate die St. Panteleimon-klooster bestorm. Die Cherson is in ’n tronkskip omskep en verskeie "imjaslaftsi"-monnike is na Rusland gestuur.

Ná ’n kort diplomatieke konflik tussen Rusland en Griekeland oor die grondgebied het die skiereiland ná die Eerste Wêreldoorlog amptelik onder die soewereiniteit van Griekeland gekom.

Die skiereiland word volgens verskeie vredesooreenkomste beskou as deel van Griekeland. Ná die Nazi-oorname van Griekeland het Athos se uitvoerende komitee Hitler gevra om die Outonome Kloosterstaat onder sy persoonlike beskerming te plaas, en Hitler het ingestem. Berg Athos het die Tweede Wêreldoorlog amper ongeskonde oorleef.

Later het ’n spesiale vergadering van die Heilige Gemeenskap in Karyes die "Grondwethandves van die Heilige Berg" uitgereik, wat deur die Griekse parlement bekragtig is. Die status van die "selfregerende kloosterstaat" is vervat in ’n dekreet van 972 van die Bisantynse keiser Johannes I Tzimiskes. Hierdie belangrike dokument word in die Huis van die Heilige Administrasie in Karyes bewaar. Die selfregering van die Heilige Berg is in 1095 herbevestig deur keiser Alexios I Komnenos.

Volgens die Griekse grondwet is Berg Athos (die "Kloosterstaat van Agion Oros") "kragtens antieke bevoorregting", ’n "selfregerende deel van die Griekse Staat, waarvan die soewereiniteit vir altyd ongeskonde sal bly", en bestaan dit uit 20 hoofkloosters en Karyes, die hoofstad en administratiewe sentrum. Dit is bekragtig toe Griekeland tot die Europese Unie (toe die Europese Gemeenskap) toegelaat is.

Die kloosters van Berg Athos het ’n geskiedenis van teenstand teen die beweging om die Ortodokse Kerk van Konstantinopel en die Rooms-Katolieke Kerk te herenig. Die Esphigmenou-klooster is veral daarteen gekant. In 1972 het hulle swart vlae gehys om protes aan te teken teen ’n vergadering tussen patriarg Athenagoras I van Konstantinopel en pous Paulus VI. Esphigmenou is toe uit die verteenwoordigende liggame van die Athos-gemeenskap geskop en in 2002 het patriarg Bartolomeus I van Konstantinopel die monnike van Esphigmenou tot ’n onwettige broederskap verklaar. Hy het gelas dat hulle uitgesit word; die monnike het geweier om uitgesit te word en die patriarg het gelas dat ’n nuwe broederskap hulle vervang.

Nadat die getalle in 1971 ’n laagtepunt bereik het van net 1 145 ouer monnike, het dit weer gegroei. Teen 2000 was daar 1 610 monnike, met ’n groot aantal jong, goed opgevoede monnike wat by die kloosters en verwante skiti's aangesluit het. In 2009 was daar byna 2 000 monnike. Baie van die jonger monnike het ’n universiteitsgraad en gevorderde aanleg en hulle werk aan die katalogisering en restourasie van Athos se groot versameling manuskripte, priestergewade, ikone, liturgiese voorwerpe en ander kunswerke, waarvan die publiek in ’n groot mate onbewus is weens die enorme omvang daarvan. Dié projekte, wat deur Unesco en die EU gefinansier word en waarvoor verskeie akademiese instellings hulp verleen, is goed op dreef, hoewel dit verskeie dekades sal neem om te voltooi.

Die Heilige Berg word regeer deur die Heilige Gemeenskap, wat uit verteenwoordigers van die 20 kloosters bestaan. Die uitvoerende komitee daarvan is die Heilige Administrasie van vier lede, met die "protos" aan die hoof.

Die burgerlike owerheid word verteenwoordig deur die burgerlike goewerneur, wat deur die Griekse departement van buitelandse sake aangestel word. Sy hoofdoel is om toesig te hou oor die werking van die instellings en openbare orde. Die huidige burgerlike goewerneur is Aristos Kasmiroglou. Op geestelike gebied val Athos onder die jurisdiksie van die Ekumeniese Patriargaat van Konstantinopel.

In elk van die kloosters – wat vandag almal die "koenobitiese" stelsel volg – word die administrasie behartig deur die ab, wat lewenslank in dié amp bly. Hy word deur die broederskap verkies, en is die hoof en geestelike vader van die klooster. Al die ander inrigtings (skiti's, selle en hutte) val onder een van die kloosters.

Van die 20 kloosters op die skiereiland is 17 oorheersend Grieks. Die monnike van die ander drie kloosters kom van ander lande. Hulle is die Zograf- en Agiou Panteleimonos-klooster (onderskeidelik Serwies, Bulgaars en Russies). Almal wat in die kloosters gaan woon, kry dadelik Griekse burgerskap.

Die meeste van die skiti's is Grieks, buiten twee wat Roemeens is, Timiou Prodromou (wat onder die Groot Lawra val) en die idiorritmiese Agiou Dimitriou (Agiou Pavlou-klooster), en die Bulgaarse Bogoroditsa (Agiou Panteleimonos-klooster).

Besoekers word per veerboot na die skiereiland geneem, óf van die Ouranoupoli-hawe (vir die kloosters aan die weskus) óf Ierrisos (vir die ooskus). Almal wat aan boord gaan, moet ’n spesiale permit ("diamonētērion") vir Athos hê, ’n soort Bisantynse paspoort in Grieks volgens die Juliaanse kalender. Dit word geteken deur vier van die sekretarisse van die groot kloosters. Geestelikes van die Ortodokse Kerk moet spesiale toestemming van die Patriarg van Konstantinopel kry.

Vir niegeestelikes is daar twee soorte "diamonētēria": die algemene permit laat die besoeker toe om by van die kloosters te oornag, maar net vir ’n paar dae; met die spesiale permit mag hy net een klooster besoek, maar vir so lank bly as wat hy met die monnike ooreengekom het. Van besoekers word verwag om kort hare te hê, anders word hul hare by hul aankoms geknip.

Die algemene "diamonētērion" kan op versoek van die Pelgrimsburo in Thessaloniki verkry word. As dit toegeken word, word dit op die dag van vertrek by die spesifieke hawe uitgereik. Daarna kan ’n besoeker ’n klooster kontak om ’n bed vir die nag te bespreek (slegs een nag per klooster). Plek op die veerbote moet vir die retoervaart bespreek word. Die algemene permit kan met ’n paar dae verleng word deur by die hoofkantoor in Karyes aansoek te doen, of wanneer iemand ’n monnik wil word, by ’n klooster.

Die meeste besoekers arriveer in die klein hawe van Dafni, van waar hulle per pad na Karyes of per kleiner boot na ander kloosters geneem word. Daar is ’n openbare busdiens tussen Dafni en Karyes. Duur taxi's wat deur monnike bestuur word, is ook beskikbaar. Besoekers aan die kloosters aan die weskus verkies gewoonlik om op die veerboot te bly en by die klooster van hul keuse af te klim.

Daar is ’n verbod op vroulike besoekers om dit makliker vir die monnike te maak om selibaat te lewe.

As deel van ’n EU-lidstaat is Berg Athos deel van die EU en dus grootliks onderworpe aan dié se wette. Hulle is ook deel van die Schengen-gebied; in ’n verklaring by sy aansluitingsverdrag vra Griekeland dat Berg Athos se "spesiale status" in gedagte gehou moet word in die toepassing van die Schengen-regulasies. Die monnike was sterk gekant teen Griekeland se aansluiting omdat hulle bang was dit sou die eeue oue verbod op vroue beëindig. ’n Spesiale permit is egter steeds nodig vir ’n besoek aan die skiereiland.

Die Athos-kloosters besit groot Middeleeuse kunsskatte, onder meer ikone, liturgiese gewade en voorwerpe (kruise, nagmaalbekers), kodekse en ander Christelike geskrifte, keiserlike dekrete ens. Tot onlangs was daar geen bestudering of argiefbewaring van die skatte nie, maar met finansiering van die EU word katalogisering, beskerming en restourasie sedert die 1980's uitgevoer.

Die Juliaanse kalender, wat nou 13 dae agter die Gregoriaanse kalender is, word steeds op Berg Athos gebruik. In 1923 het sommige Oosters-Ortodokse kerke oorgeslaan na die Hersiene Juliaanse kalender, maar die monnike het daarteen besluit.

Die Bisantynse tyd word ook gebruik, waarvolgens die dag met sonsondergang saam met die liturgiese dag begin. Die verskille tussen dié tyd en gewone tyd wissel dus met die seisoene. Horlosies wat die Bisantynse tyd aandui, moet voortdurend met die hand verander word. Dit word gewoonlik weekliks, op Saterdae, gedoen; as die kruin van Athos gesien kan word, word 00:00 gestel wanneer die laaste strale van die son van die kruin verdwyn. Sommige kloosters het ook horlosies wat die gewone tyd wys omdat bote daarvolgens aankom en vertrek, en ook omdat besoekers gedisoriënteer kan raak.

Grieks word in die meeste kloosters gepraat, maar in die drie anderstalige kloosters word Russies, Bulgaars en Serwies gepraat. In twee skiti's word ook Roemeens gepraat. Daar is egter monnike van regoor die wêreld en baie praat hul eie taal en ook ander tale.

Benewens die 20 kloosters woon monnike ook in alternatiewe behuising soos selle, hutte, skiti's, kluisenaarshutte, afsondering, grotte ens. Hulle word almal "dependensies" (εξαρτήματα) van die kloosters genoem. Almal behalwe die skiti's kan ook "selle" genoem word. Daar is dus drie soorte verblyf op Berg Athos: kloosters, selle en skiti's.

Wanneer iemand ’n klooster besoek, kan hy die monnike se roetine meemaak: gebed, gesamentlike etes, werk en rus. Tydens godsdienstige feeste verander die rooster heeltemal en kan lang wake gehou word. Die hekke van die kloosters word tussen sonsondergang en sonsopkoms gesluit.

’n Sel is ’n huis met ’n klein kerk waar een tot drie monnike woon onder die geestelike en administratiewe toesig van ’n klooster. Die lewe in die selle verskil heeltemal van dié in die kloosters. Sommige selle lyk soos klein plaashuise, ander soos armoedige hutte, of soos ou Bisantynse en Russiese huise. Elke sel het gewoonlik ’n stuk grond vir landbou- en ander doeleindes. Die sel moet sorg vir sy eie inkomste. Benewens die tradisionele beroepe (soos landbou, hengel, houtsneewerk, kleremakery, ikonografie, boekbinding ens.) word nuwe beroepe ook nou beoefen, soos taxidrywery, koerierdienste, motorherstelwerk en rekenaardienste. Dié monnike kan hul eie roosters uitwerk.

Klein gemeenskappe van naburige selle is sedert die begin van die kloosterbestaan op Berg Athos ontwikkel en sommige van hulle gebruik die woord "skiti" (σκήτη), wat kloosternedersetting beteken, of "lawra" (λαύρα), kloostergemeenskap. Die woord "skiti" is van Arabiese oorsprong en is in sy oorspronklike vorm die naam van ’n plek in die Egiptiese woestyn. Dit is in die Egiptiese woestyn waar die eerste kloosters ontstaan het.

Later het die skiti's meer monnike gelok. Hulle het hul geboue uitgebrei en volgens die kloosterwyse begin lewe. Aangesien die getal kloosters op Berg Athos tot 20 beperk word, is ’n nuwe term gebruik: "koenobitiese skiti" (κοινόβιος σκήτη), terwyl die tradisionele vorm "idiorritmiese skiti" (ιδιόρρυθμος σκήτη) genoem is om ’n onderskeid te tref.

Die eerste volg wat leef- en boustyl betref die tipiese model van ’n klooster – ’n gemeenskap wat saam bly, werk deel en daagliks saam aanbid. In teenstelling daarmee lyk idiorritmiese skiti's (tussen ’n kloosterlewe en die afgesonderde bestaan van ’n hermiet) soos ’n klein dorpie, en die lewe daar is baie soos in ’n sel. Daar is egter ook pligte vir die gemeenskap. In die middel rond is die kerk waar almal vir die hoofdiens bymekaarkom, asook op Sondae en feesdae. Daar is gewoonlik ook ’n administrasiekantoor, begraafplaas, biblioteek, stoorkamer en gastekamer.

Die soewereine kloosters volgens senioriteit is:

Daar is twaalf amptelike skiti's:





</doc>
<doc id="59767" url="https://af.wikipedia.org/wiki?curid=59767" title="Delft">
Delft

Delft kan na een van die volgende verwys:


</doc>
<doc id="59769" url="https://af.wikipedia.org/wiki?curid=59769" title="Ratanang">
Ratanang

Ratanang is 'n nedersetting in die westelike Vrystaat, Suid-Afrika. Tydens die apartheidera was Ratanang waar die dorp Jacobsdal se swartmense gewoon het. Volgens die 2011-sensus het die nedersetting 'n bevolking van 4 231 gehad.



</doc>
<doc id="59771" url="https://af.wikipedia.org/wiki?curid=59771" title="Mokala Nasionale Park">
Mokala Nasionale Park

Die Mokala Nasionale Park is in die Noord-Kaap, Suid-Afrika. Dit park se naam is 'n Setswana-naam vir Kameeldoringboom. Die park is 80 km suidwes vanaf Kimberley, in Junie 2007 geproklameer en is 19 611 ha groot.

Diere is vanaf die voormalige Vaalbos Nasionale Park hierheen oorgeplaas deur SANParke.

Hier is ook 'n groot verskeidenheid voëls om waar te neem.


Huisvesting is in een van drie lodges, Haak-en-Steek, Mosu en Lilydale. Mosu Lodge kyk uit oor 'n watergat, wat veronderstel is om 'n bymekaarkomplek van voëls en diere te wees.

Besoekers kan behalwe in die lodges, ook oornag in die Stofdam-voëlskerm, die Kameeldoorn-boomhuis en in die rustieke Motswedi-kampterrein, deur van hulle eie kamptoerusting gebruik te maak. Motswedi se staanplekke bied elkeen 'n privaattoilet, stort en ingeboude ontbythoekie. Geen kragpunte is hier beskikbaar nie; die geysers is sonkragaangedrewe.

Twee restaurante is geleë by Mosu Lodge en Lilydale; maaltye by beide moet vooraf bespreek word by ontvangs. Lilydale bedien slegs ontbyt en middagetes, geen aandetes nie. Selfsorgwilderniskampe en 'n luukse privaatkamp word beplan vir die toekoms.




</doc>
<doc id="59772" url="https://af.wikipedia.org/wiki?curid=59772" title="Die verhaal van Racheltjie de Beer (rolprent)">
Die verhaal van Racheltjie de Beer (rolprent)

Racheltjie de Beer is 'n Afrikaanse rolprent wat op 18 Oktober 2019 vrygestel word. Die regisseur is Matthys Boshoff en die Vervaardiger Johan Kruger. Die draaiboek is geskryf deur Brett Michael Innes en Matthys Boshoff. Die rolprent is die eerste keer tydens die Silwerskermfees te Kampsbaai vertoon. Stian Bam, wat die rol van Racheltjie se vader (Herman de Beer) speel, is met 'n Silwerskermtoekenning vir sy treffende vertolking vereer. Chantel Carter het ook met 'n Silwerskermtoekenning weggestap vir beste produksie-ontwerp vir "Die Verhaal van Racheltjie de Beer".

Die rolprent is vervaardig in die Oos-Vrystaat (Fouriesburg gebied).


Nog bekendes soos Sandra Prinsloo en Antoinette Louw maak deel van die rolverdeling uit.

Die rolprent sal die aangrypende verhaal vertel van die jong Afrikaner-meisie, Racheltjie de Beer in die Voortrekker-era wat een koue winternag haar lewe gegee het om haar boetie te red.



</doc>
<doc id="59775" url="https://af.wikipedia.org/wiki?curid=59775" title="Demokratiese Republiek van Azerbeidjan">
Demokratiese Republiek van Azerbeidjan

Die Demokratiese Republiek van Azerbeidjan (DRA) (Azerbeidjans: "Azərbaycan Xalq Cümhuriyyəti") was die eerste suksesvolle demokratiese en sekulêre republiek in die Islamitiese wêreld. Dit was een van die kortstondige Turkssprekende sekulêre republieke wat ontstaan het ná die verbrokkeling van die Russiese Ryk en die opkoms van die Jong Turke in Turkye en die Jadid in Rusland. Kort voor die stigting van die Demokratiese Republiek Azerbeidjan het 'n ander Turkse volk, die Krim-Tatare, 'n soortgelyke poging onderneem, maar hulle Volksrepubliek Krim het tussen 1917 en 1918 minder as een maand lank bestaan.

Een van die belangrikste besluite van die parlement was die invoering van vroulike stemreg. Die Demokratiese Republiek van Azerbeidjan was sodoende nie net die eerste merendeels Islamitiese staat waar vroue dieselfde politieke regte soos mans verwerf het nie, maar ook een van die eerste state wêreldwyd.

Die huidige Republiek van Azerbeidjan beskou homself as vregsopvolger van die DRA.
Die DRA is gevorm op 28 Mei 1918 ná die val van die tsaristiese Rusland. Die land het in die noorde aan Rusland, in die ooste aan die Demokratiese Republiek van Armenië, en in die suide aan die Persiese Ryk gegrens. Gence het tydelik as hoofstad van die republiek gedien omdat Bakoe nog deur Bolsjewistiese troepe beset was. In 1920 is die DRA deur die Sowjetunie verower. Vir Wladimir Lenin was Azerbeidjan se olierykdom van strategiese belang.


</doc>
<doc id="59781" url="https://af.wikipedia.org/wiki?curid=59781" title="Streepmuis">
Streepmuis

Die Streepmuis ("Rhabdomys pumilio") is 'n muis wat oor die hele Suid-Afrika voorkom behalwe in die grootste gedeelte van Limpopo en die noorde van KwaZulu-Natal. 

Die streepmuis is bleek rooibruin in die weste tot donker grysbruin in die ooste van die gebied waarin hy voorkom. 'n Kenmerk van die soogdiertjie is die vier strepe op die rug. Die streepmuis is daglewend en word tot 19 cm lank en weeg 30 - 55 g. 

Die knaagdier woon in grasryke dele in halfwoestyn tot bergwêreld met hoë reënval en is daglewend. Die streepmuis grawe gate onder ou gras of by die basis van 'n bos met voetpaadjies na die weigebied. Hulle eet sade en ander plantmateriaal. Daar word gewoonlik 5 tot 6 kleintjies in die somer gebore. 




</doc>
<doc id="59782" url="https://af.wikipedia.org/wiki?curid=59782" title="Boommuis">
Boommuis

Die Boommuis ("Thallomys paedulcus") is 'n knaagdier wat in die noordelike dele van Suid-Afrika voorkom. Die dier staan ook bekend as die "Boomrot". 

Die boommuis is geelgrys met grys sye en 'n wit onderkant. Die swart oogringe gaan oor in strepe wat verleng en strek tot by die neus. Die boommuis is daglewend en word tot 30cm lank en weeg ±100g. 

Hulle verkies savannaboomveld, veral Acaciaboomveld. Hulle leef in bome en maak nes in gate in die bome of pas 'n ou voëlnes aan met sagte plantmateriaal. Die soogdiertjie is nagaktief en bedags rus hulle in familiegroepe in so 'n nes. Daar word gewoonlik 2-5 kleintjies in die somer gebore. 




</doc>
<doc id="59785" url="https://af.wikipedia.org/wiki?curid=59785" title="Klaasneuse">
Klaasneuse

Klaasneuse (ook bekend as olifantmuise) is soogdiertjies wat tot die soogdierorde Macroscelidae behoort. 

Die klaasneuse se taksonomiese posisie binne die plasentale soogdiere was lank onseker. Hulle is as deel van die orde Insectivora beskou, maar later is hulle as deel van die orde Afrosoricida beskou wat tot die superorde Afrotheria behoort. Hulle is nou in hulle eie orde Macroscelidea geplaas wat steeds tot die Afrotheria behoort. 

Die orde Macroscelidea is klein en bevat net een familie, die Macroscelididae, met 4 genera en 19 spesies wat in Afrika voorkom. Hulle is goeie springers met agterste ledemate wat baie langer as die die voorste ledemate is. Hulle kan so groot wees as 'n groot rot of eekhoring of so klein as 'n muis. Van die spesies het opvallende kleure. Klaasneuse is nagdiere en vreet veral insekte maar ook vrugte en sade. Hulle het beweeglike snoete, groot oë en ore, en lang, kragtige agterbene. Hulle maak alarm deur met hul agterpote op die grond te rammel.




</doc>
<doc id="59786" url="https://af.wikipedia.org/wiki?curid=59786" title="Bosveldse nagmuis">
Bosveldse nagmuis

Die Bosveldse nagmuis ("Tatera leucogaster") is 'n knaagdier wat in die noordelike dele van Suid-Afrika voor, insluitende Botswana, Zimbabwe en Namibië voorkom.

Die Bosveldse nagmuis se kleur wissel van oranjebruin tot rooibruin terwyl hulle ligter in die weste is. Die bokant van die stert is donker. Die knaagdier word tot 28 cm lank en weeg ± 70 g.

Hulle verkies sandgrond om in te woon en lewe in kolonies. Hulle is naglewend. Een paar grawe en beset gewoonlik 'n gat. Die ingang is gewoonlik onder 'n bos. Hulle eet grassade en insekte. Daar word 2 – 9 kleintjies in die somer gebore.




</doc>
<doc id="59787" url="https://af.wikipedia.org/wiki?curid=59787" title="Wangsakmuis">
Wangsakmuis

Die Wangsakmuis ("Saccostomus campestris") kom in feitlik die hele Suider-Afrika voor, uitsluitende die weskus van Suid-Afrika en Namibië. Die knaagdier het sy naam gekry weens die feit dat hy kos in sy wangsakke stoor om dit later in die veiligheid van sy nes te eet. 

Die Wangsakmuis se kleur wissel van grys in die weste tot donkerder grysbruin in die ooste van die gebied waarin hy woon. Die keel en onderkant is wit. Die diertjie word tot 16cm lank en weeg ±45g. 

Hulle woon in verskeie habitatte maar verkies sanderige grond om in te woon en is naglewend. Hulle eet grassade, forbe, struike, bessies en selde insekte. Daar word 2 - 10 kleintjies in die somer gebore. 




</doc>
<doc id="59788" url="https://af.wikipedia.org/wiki?curid=59788" title="Grysklimmuis">
Grysklimmuis

Die Grysklimmuis ("Dendromus melanotis") kom in feitlik die hele Suid-Afrika voor, uitsluitende die sentrale Karooarea. Die knaagdier kom ook in Botswana, Zimbabwe en Mosambiek voor. 

Die grysklimmuis is asvaal met 'n dowwe donker dorsale streep en 'n donker kol op die voorkop. Die diertjie word tot 15cm lank en weeg ±8g. 

Hulle woon in lang gras en digte plantegroei en bou klein, balvormige neste van dun gras net bokant die grondvlak. Hulle eet grassade en insekte soos motte en krul hul lang sterte om grashalms om hul te stabiliseer wanneer hulle kos soek. Daar word 2 - 8 kleintjies in die somer gebore.




</doc>
<doc id="59789" url="https://af.wikipedia.org/wiki?curid=59789" title="Eenstreepmuis">
Eenstreepmuis

Die Eenstreepmuis ("Lemniscomys rosalia") kom in die ou Transvaalgebied en KwaZulu-Natal van Suid-Afrika, Zimbabwe, Mosambiek en die noorde van Namibië voor. 

Die knaagdier se kleur wissel van 'n bleek, grysbruin in die droë gebiede tot oranjebruin in hoëreënvalgebiede. Die enkele streep op sy rug is kenmerkend. Die diertjie word tot 27 cm lank en weeg ±60 g. 

Hulle verkies om in grasryke dele van die bosveld of droë bossieveld te woon. Die eenstreepmuis is daglewend en 'n alleenloper. Hulle grawe gate onder ou platgevalde gras of by die basis van 'n struik. Hulle gebruik ook uitgetrapte paadjies na hul weigebied. Daar word 2 tot 5 kleintjies gebore van September tot Maart en hulle eet gras en sade.




</doc>
<doc id="59790" url="https://af.wikipedia.org/wiki?curid=59790" title="Angoni vleirot">
Angoni vleirot

Die Angoni vleirot ("Otomys angoniensis") kom in die noorde en ooste van Suid-Afrika voor asook in sentrale Zimbabwe.

Die knaagdier se kleur wissel van bleekbruin tot donkerbruin met 'n grys onderkant. Die dier word tot 30cm lank en weeg 100 - 250g. Die rot se stert is kort en die bokant is donkerder as die onderkant. Die ore is groot. 

Hulle verkies nat vleie en moerasagtige gebiede langs riviere. Hulle bou hulle grasneste bokant die watervlak en maak voetpaadjies na hul weigebied. Daar word 1 - 4 kleintjies in die somer gebore. Die diertjie eet gras, riete en ander plante.




</doc>
<doc id="59791" url="https://af.wikipedia.org/wiki?curid=59791" title="Brants se fluitrot">
Brants se fluitrot

Die Brants se fluitrot ("Parotomys brantsii") kom in die weste van Suid-Afrika voor. 

Die knaagdier se kleur is bleek geelbruin met 'n witterige onderkant. Die dier word tot 25cm lank en weeg ±120g. 

Die diertjie verkies droë sanderige grond om in te bly en is soggens vroeg aktief. Hulle hou daarvan om in die son te sit en bak by die ingang van die gat. Die gatkompleks het twee of meer ingange. Daar word 1 - 3 kleintjies in die somer gebore. Die kleintjies klou aan die ma se tepels as sy loop. Die dier eet die blare van vlesige plante, sade en blomme. 




</doc>
<doc id="59792" url="https://af.wikipedia.org/wiki?curid=59792" title="Boswaaierstertmuis">
Boswaaierstertmuis

Die Boswaaierstertmuis ("Graphiurus murinus") kom in die hele Suid-Afrika voor behalwe die weste; ook in Botswana, Zimbabwe en noordoos Namibië.

Die knaagdier se kleur is grys en om die oë is 'n eiesoortige donker kol. Die keel en onderkant is wit. Die dier word tot 16cm lank en weeg ±30g. 

Hulle woon in oop boomveld, bosveld en selfs woud en is nagaktief. Die diertjie lewe in gate in bome of maak 'n nes van gras en blare. Daar word 1 - 3 kleintjies in die somer gebore. Hulle eet insekte, ander ongewerweldes, sade en ander plantmateriaal.




</doc>
<doc id="59793" url="https://af.wikipedia.org/wiki?curid=59793" title="Vaalmol">
Vaalmol

Die vaalmol ("Cryptomys hottentotus") is 'n mol wat in die hele Suid-Afrika, Botswana, Zimbabwe, Mosambiek en noord-oostelike Namibië voorkom. Die mol staan ook bekend as die "vaaltandmol" of "knaagdiermol".

Die knaagdier se kleur wissel van liggrys tot donkergrys met 'n wit bles op die voorkop. Die dier word tot 15 cm lank en weeg 100 tot 150 g.

Hulle verkies sanderige grond en ook ander grond, buiten klei. Die diertjie lewe in groepies in ondergrondse gate en hope uitgestote grond verklap hul teenwoordigheid. Daar word tot 5 kleintjies enige tyd in die jaar bore. Hulle eet bolle, wortels, lote en ondergrondse graslote.





</doc>
<doc id="59794" url="https://af.wikipedia.org/wiki?curid=59794" title="Kaapse dakvlermuis">
Kaapse dakvlermuis

Die Kaapse dakvlermuis ("Neoromicia capensis") kom in die hele Suid-Afrika, Botswana, Zimbabwe en die hele Namibië behalwe die wes-kus voor.

Die soogdier se kleur wissel van donker grysbruin tot lig grysbruin. Die onderkant is wit tot gelerig wit en die vlerke is donkerbruin. Die diertjie word tot 8.5cm lank en weeg ±6g.

Hulle habitat wissel van halfwoestyn tot hoë-reënvalgebiede. Twee tot drie diere rus bedags styf teen mekaar by die basis van aalwynblare of onder boombas. Hulle vlieg stadig met draaie en swaaie agter vlieënde insekte aan. Hulle eet klein, sagtelyfinsekte soos muskiete. Daar word 1 – 2 kleintjies in die somer gebore.




</doc>
<doc id="59796" url="https://af.wikipedia.org/wiki?curid=59796" title="Piesangvlermuis">
Piesangvlermuis

Die Piesangvlermuis ("Neoromicia africanus") kom in die oostelike dele van Suid-Afrika, Botswana, Zimbabwe en die hele Mosambiek voor.

Die soogdier se kleur wissel van donkerbruin tot lig rooibruin. Die onderkant is ligter, meer grysbruin. Die diertjie word tot 8 cm lank en weeg ±4g. Sy mond is groot en die ore is driehoekig.

Hulle verkies vogtige boomveld met piesang- en strelitziabome. Klein kolonies rus bedags binne-in 'n opgerolde piesang- of strelitziablaar. Hulle eet insekte. Daar word 1 kleintjie vroeg in die somer gebore.




</doc>
<doc id="59797" url="https://af.wikipedia.org/wiki?curid=59797" title="Schreibers se grotvlermuis">
Schreibers se grotvlermuis

Die Schreibers se grotvlermuis ("Miniopterus schreibersii") kom in die sentrale en oostelike dele van Suid-Afrika, Botswana en die hele Zimbabwe en Mosambiek voor. 

Die soogdier se bokant is donkerbruin en die onderkant ligter. Die vlerke is byna swart. Die diertjie word tot 11cm lank en weeg ±10g. 

Hulle het verskeie habitatte; van droë tot baie waterryke areas. Bedags rus hulle in groot kolonies in grotte. Wyfies kry hul kleintjies in aparte kraamgrotte. Hulle eet insekte. Daar word 1 kleintjie vroeg in die somer gebore na 'n dratyd van 8 maande.




</doc>
<doc id="59798" url="https://af.wikipedia.org/wiki?curid=59798" title="Peters-witkolvrugtevlermuis">
Peters-witkolvrugtevlermuis

Die Peters-witkolvrugtevlermuis ("Epomophorus gambianus crypturus") kom voor in die kusgebiede van KwaZulu-Natal, die Krugerwildtuin, Zimbabwe en die Okavango Delta. Die vlermuis staan ook bekend as die "Gambiese witkolvlermuis".

Die soogdier se kleur wissel van bruin tot amper wit. By die basis van die ore is dit wit en die mannetjies het wit epoulette op die skouers. Die diertjie word tot 12 – 15 cm lank en weeg 80 – 140 g.

Hulle verkies rivierbos en ander bosse met vrugtedraende bome. Hulle eet sagte-vrugte soos wildevye en jakkalsbessies. Die mannetjie se eentonige "pieng"-geluide kan snags gehoor word. Daar word 1 kleintjie vroeg in die somer gebore.




</doc>
<doc id="59799" url="https://af.wikipedia.org/wiki?curid=59799" title="Egiptiese losstertvlermuis">
Egiptiese losstertvlermuis

Die Egiptiese losstertvlermuis ("Tadarida aegyptiaca") kom voor in die hele Suider-Afrika.

Die vlermuis is donker grysbruin met 'n donkerder kop maar sonder die ligter nekkraag van die ander losstertvlermuise. Die soogdier word tot 11 cm lank en weeg ±15g.

Hulle het verskeie habitats maar verkies meestal die oper gebiede. Hulle eet insekte wat in die vlug gevang word. Hulle rus gedurende die dag in kolonies in grotte, rotsskeure of hol boomstamme. Een kleintjie word in die somer gebore.




</doc>
<doc id="59800" url="https://af.wikipedia.org/wiki?curid=59800" title="Klein losstertvlermuis">
Klein losstertvlermuis

Die Klein losstertvlermuis ("Chaerephon pumilus") kom voor in die Wes-Kaap, Krugerwildtuin, Mosambiek en die Okavango Delta. 

Die kleur wissel van swartgrys tot bruingrys terwyl die keel bruin en die onderkant geelgrys is. Om die nek is 'n kraag met ligter hare. Die soogdier word tot 9cm lank en weeg ±11g. 

Hulle het verskeie habitats in die oop gebiede en eet klein vlieënde insekte. Die diertjies vorm groot kolonies en rus in klein groepies in rotsskeure of teen steenwerk. Een kleintjie word in die somer gebore (tot drie siklusse per seisoen). 




</doc>
<doc id="59801" url="https://af.wikipedia.org/wiki?curid=59801" title="Egiptiese spleetneusvlermuis">
Egiptiese spleetneusvlermuis

Die Egiptiese spleetneusvlermuis ("Nycteris thebaica") kom voor in feitlik die hele Suider-Afrika.

Die kleur wissel van grysbruin tot rooibruin met 'n bleker onderkant. Die soogdier word tot 10 cm lank en weeg ±11g.

Hulle het verskeie habitats met geskikte slaapplekke. Bedags rus hulle in groot kolonies in grotte of grasdakgeboue. Hulle eet vlieënde insekte, skerpioene en spinnekoppe. Een kleintjie word vroeg in die somer gebore.




</doc>
<doc id="59802" url="https://af.wikipedia.org/wiki?curid=59802" title="Geoffroy-saalneusvlermuis">
Geoffroy-saalneusvlermuis

Die Geoffroy-saalneusvlermuis ("Rhinolophus clivosus") kom voor in Botswana en noordoos Namibië.

Die bokant van dié vlermuis is ligbruin en die onderkant lig geelgrys. Die soogdier word tot 9.7cm lank en weeg ±17g. 

Hulle verkies die bosveld en halfwoestyn areas en hulle eet insekte. Bedags rus hulle in kolonies in rotsskeure en grotte waar hulle in groepe teen die dak hang. Hulle soek alleen kos. Een kleintjie word vroeg in die somer gebore.




</doc>
<doc id="59803" url="https://af.wikipedia.org/wiki?curid=59803" title="Sundevall-bladneusvlermuis">
Sundevall-bladneusvlermuis

Die Sundevall-bladneusvlermuis ("Hipposideros caffer") kom hoofsaaklik voor die oostelike dele van Suid-Afrika, Mosambiek, en sentraal-noord in Namibië.

Die kleur van die vlermuis wissel van grysbruin tot goudbruin. Die soogdier word tot 9cm lank en weeg ±8g.

Hulle verkies die Savanneboomveld. Bedags rus hulle in grotte en uitgrawings of hang aan plafonne onder dakke. Hulle eet insekte. Een kleintjie word vroeg in die somer gebore.




</doc>
<doc id="59805" url="https://af.wikipedia.org/wiki?curid=59805" title="Roemeens-Ortodokse Kerk">
Roemeens-Ortodokse Kerk

Die Roemeens-Ortodokse Kerk (Roemeens: "Biserica Ortodoxă Română") is ’n outokefale Oosters-Ortodokse Kerk. Dit is in volle gemeenskap met ander Oosters-Ortodokse kerke. Die primaat van die kerk het die titel Aartsbiskop van Boekarest, Metropoliet van Walachië en Patriarg van die Hele Roemenië. Die kerk se jurisdiksie dek die hele Roemenië, met aartsbisdomme vir Roemene wat in die nabygeleë Moldowa, Serwië en Hongarye woon, asook kerkgemeenskappe in Sentraal- en Wes-Europa, Noord-Amerika en Oseanië.

Dit is die enigste Oosters-Ortodokse kerk wat ’n Romaanse taal gebruik. Die meeste mense in Roemenië (18 817 975, of 86,8% van die bevolking volgens die 2002-sensus) behoort daartoe, sowel as sowat 720 000 Moldowiërs. Die kerk is naas die Russies-Ortodokse Kerk die grootste Ortodokse kerk.



</doc>
<doc id="59808" url="https://af.wikipedia.org/wiki?curid=59808" title="Bulgaars-Ortodokse Kerk">
Bulgaars-Ortodokse Kerk

Die Bulgaars-Ortodokse Kerk (Bulgaars: Българска православна църква; "Balgarska prawoslawna tsarkwa") is ’n outokefale Oosters-Ortodokse Kerk. Dit is in volle gemeenskap met die ander Oosters-Ortodokse kerke. Die primaat van die kerk het die titel Metropoliet van Sofia en Patriarg van die hele Bulgarye. 

Die kerk het sowat 6,5 miljoen lede in Bulgarye en tussen 1,5 en 2 miljoen lede in verskeie Europese lande, Noord- en Suid-Amerika en Australië. Die erkenning van die outokefale Bulgaarse patriargaat in 927 deur die Patriargaat van Konstantinopel maak die kerk die oudste Slawies-Ortodokse kerk in die wêreld.

Die Bulgaars-Ortodokse Kerk word ingedeel in 13 bisdomme in Bulgarye en nog twee in Wes- en Sentraal-Europa, Amerika, Kanada en Australië. Die bisdomme word opgedeel in 58 distrikte en die distrikte in 2 600 gemeentes.



</doc>
<doc id="59809" url="https://af.wikipedia.org/wiki?curid=59809" title="Klipdassie">
Klipdassie

Die klipdassie ("Procavia capensis") is 'n dassie wat dwarsoor Suid-Afrika voorkom. Hulle staan ook bekend as die "klipdas".

Die klipdassie ("Procavia capensis") is die bekendste verteenwoordiger van die dassiefamilie ("Procaviidae"), waarvan die voorlopers aan olifante, renosters en tapirs verwant was. Klipdassies is klein, maar fris geboude, bruinerige diere met kort ore en merkwaardige pote met hoewe. 

Die hoewe, asook die kiestande, stem ooreen met die van renosters. Die diere kom in Afrika, die Nabye Ooste en Arabië voor en leef in groot kolonies in klipperige gebiede. Hulle is planteters wat min water drink, wat meebring dat die urinekonsentraat baie hoog is. Die neerslag wat oorbly nadat die water uit die urine verdamp hel, staan as klipsweet bekend.

Die klipdassie se Afrikaanse naam dateer uit die vroeë Suid-Afrikaanse geskiedenis. In 1601 het 'n Nederlander, kaptein Joris van Spilbergen, op die huidige Dasseneiland (in die Atlantiese Oseaan, wes van Yzerfontein) aan land gegaan en na sy vertrek geskryf oor onder meer 'n aantal diere wat volgens hom soos die "steendasch" (die Europese ratel) gelyk het. Die diere waarvan hy gepraat het, was "Procavia capensis", hoewel hulle glad nie soos die betrokke ratels lyk nie. 

Die "steendasch" het later "klipdassie" geword. Van Spilbergen het ook gevind dat die vleis van klipdassies baie smaaklik is. Dit het glo soos lams - of skaapvleis geproe, en om die tekort aan vars vleis aan die Kaap te verlig, het hy klipdassies op Dasseneiland laat vang en hulle op Robbeneiland vrygelaat om aan te teeI. Ook Jan van Riebeeck het van klipdassievleis gehou, en hy het jagpartye na Dasseneiland onderneem om klipdassies te jag. 

Hy was ook baie begaan oor die welstand van die klipdassies wat op Robbeneiland vrygelaat is, en in 1653 het hy beveel dat soveel moontlik van die diere op die eiland geplaas moet word. 'n Jaar later het hy selfs die jag op klipdassies verbied sodat hulle kon aanteel.

Hul kleur wissel van grysbruin tot vaalbruin met 'n geel of rooi skynsel en fyn swart spikkeltjies. Op die rug is daar 'n langwerpige kol swart hare wat by ander soorte dassies wit of geel is. Die soogdier het nie 'n stert nie, hulle lyk amper soos marmotte. Die mannetjie (3,2 – 4,7 kg) is effens swaarder as die wyfie (2,5 – 4,2 kg).

Die klipdassie ("Procavia capensis") is 'n klein, bruinerige dier wat soos 'n marmot of 'n konyn met baie kort ore lyk. Klipdassies en ander dassies, wat hoofsaaklik in kleur en leefwyse verskil, vorm die familie "Procaviidae" en was vroeër in die orde van die hoefdiere ("Ungulata") ingedeel, maar word tans in 'n eie orde, "Hyracoidea", geklassifiseer.

Die pote van hierdie diere is baie eienaardig. Daar is 5 tone (waarvan een rudimenter is) aan die voorpote, en 3 aan die agterpote. Die binnekantste toon van elke agterpoot eindig in 'n gekromde klou, terwyl die ander tone almal in kort naels of hoewe eindig wat net in grootte van die van renosters verskil. 

Die pote is van soolkussings voorsien. Wanneer die dier tussen rotse beweeg, word die kussings op so ŉ wyse teen die rotse gedruk dat ŉ lugleegte ontstaan wat meebring dat die sool vassuig. Klierafskeiding hou die sole voortdurend klam. Die bokaak dra een paar snytande wat goed ontwikkel is en net soos die van knaagdiere geboe is. 

Dit groei ook weer namate dit afgeslyt word. In die onderkaak kom 2 paar snytande voor. Daar is 'n oop ruimte tussen die snytande en die maaltande, wat soos die van 'n renoster lyk. 'n Ander kenmerk van die klipdassie is die klier wat op 'n haarlose deel van die vel bo-op die rug voorkom. Die kleur van die langerige haarklossies wat daaromheen groei en dit bedek, is altyd ligter as die van die dier se pels. Daar word aangeneem dat dassies 'n baie ou dieregroep is wat uit hoefdiere ontstaan het. Hoewel daar 'n enorme verskil in grootte is, is hierdie diertjies aan olifante, renosters en tapirs verwant. 

Fossiele van byna 40 miljoen jaar gelede wat gevind is, dui egter daarop dat die vroeë voorgangers baie groter was en selfs so groot soos perde kon gewees het.

Hulle verkies om op rotse, kranse of klipkoppies met 'n bedekking van bosse of bome te bly. Hulle eet gras, struike en kruide. Die dier is daglewend. Hulle bly in kolonies wat wissel van vier tot 'n paar honderd met 'n geordende hiërargie. Hulle kan goed boomklim en sit eers in die son om warm te word voor hulle begin wei. Een tot ses kleintjies word na 'n dratyd van ±7½ maande gebore; tussen September en Oktober in die winterreënvalgebiede en Maart en April in die somerreënvalgebiede. 

Hule het baie natuurlike vyande: bruin hiëna, luiperd, breëkoparend, witkruisarend en die Afrikaanse jagarend. lipdassies kom in klipperige gebiede in Afrika, die Nabye Ooste en Arabië voor. Hulle is baie sosiaal en leef in groot kolonies van tot 60 diere saam. Die kolonies word gevorm deur afsonderlike families wat uit een volwasse mannetjie, ŉ aantal wyfies en hul kleintjies bestaan. Hulle is by uitstek dagdiere wat baie lief is om bo-op die rotse in die son te sit en bak. 

As die diere hul skuilings in rotssplete of tussen klippe verlaat, hou 'n aantal mannetjies altyd wag en waarsku hulle die res as daar gevaar dreig. Hul gehoor- en gesigsvermoë is baie skerp en hulle beskik oor ŉ aantal verskillende geluide waarmee hul kan kommunikeer. Klipdassies is planteters wat hoofsaaklik van blare, gras, bessies en boombas leef. Hulle drink selde en hul maaginhoud is dan ook in vergelyking met die van ander diere baie droog, met die gevolg dat die urinekonsentraat bale hoog is. 

Sodra die water uit die uitgeskeide urine verdamp het, bly daar 'n witterige neerslag van verskillende soute oor. Dit staan bekend as klipsweet ("hyraceum"), wat volgens boererate in poeiervorm vir blaasaandoenings en sekere vrouesiektes gebruik kan word. Klipsweet word ook vir die bereiding van parfuum gebruik. Die versameling van klipsweet word vergemaklik deurdat klipdassies die gewoonte het om almal op dieselfde plek te urineer. 'n Klipdassiewyfie is 7 maande dragtig en gewoonlik word 2 of 3 kleintjies in 'n skuilplek tussen ratse gebore. Soms word tot 6 kleintjies op 'n keer gebore. Hulle kan reeds by geboorte sien en is binne 'n kort tyd selfstandig. Klipdassies se natuurlike vyande is luiperds, wildehonde, rooi- en wildekatte, roofvoëls en muishonde, maar omdat hierdie jagdiere deur die mens uitgeroei word, het klipdassies in sekere gebiede 'n plaag geword wat die weiding van kleinvee vernietig.

Die ander verteenwoordigers van die familie "Procaviidae" word in 2 genera ingedeel, naamlik "Heterohyrax" en "Dendrohyrax". Eersgenoemde is so nou aan die klipdassie verwant dat sommige dierkundiges hulle ook onder die genus "Procavia" klassifiseer. Die bekendste spesie van die genus is die geelkoldas ("Heterohyrax" "brucei"), wat in Namibië, Noord Gauteng en verder noordoos aangetref word. 'n Ander spesie, "Heterohyrax syriaca", kom in Sirië en ander Midde-Oosterse lande voor. 

Dit is die dasse waarvan daar in die Bybel in Ps 1 04:1 8 melding gemaak word. Die leefwyse en voorkoms van die geelkoldas verskil feitlik glad nie van die van die klipdassie nie. Opvallend is egter dat die hare oor die rugklier wit is. Die meeste spesies boomdasse, ook genoem bosdasse ("genus Dendrohyrax") is boomlewend en kom in die woudstreke van Afrika voor. Een spesie, "Dendrohyrax arboreus", word ook langs die Natalse ooskus aangetref. 

Hulle woon in hol boomstamme of in digte loof en is nagdiere. Die draagtyd en gewoonte om op dieselfde plek te urineer, stem met die van klipdassies ooreen, maar die wit hare oor die rugklier is langer en kan orent staan wanneer die dier opgewonde is.


<nowiki>*</nowiki> Wêreldspektrum, 1982, ISBN 0908409567 band




</doc>
<doc id="59815" url="https://af.wikipedia.org/wiki?curid=59815" title="Ekumeniese Patriargaat van Konstantinopel">
Ekumeniese Patriargaat van Konstantinopel

Die Ekumeniese Patriargaat van Konstantinopel (Grieks: Οἰκουμενικὸν Πατριαρχεῖον Κωνσταντινουπόλεως, "ikumenikˈon patriarˈxion konstantinuˈpoleos"; Turks: "Rum Ortodoks Patrikhanesi") is een van vyftien outokefale Oosters-Ortodokse Kerke. Die primaat aan die hoof van die kerk se titel is Ekumeniese Patriarg van Konstantinopel. Die huidige patriarg is Bartolomeus I.

Vanweë sy ligging in die hoofstad van die destydse Bisantynse Ryk en sy rol as moederkerk van die meeste Ortodokse kerke, het die Ekumeniese Patriarg die status van "eerste onder gelykes" onder die Ortodokse Kerk se primate. Anders as die pous van die Rooms-Katolieke Kerk staan hy nie aan die hoof van die verskillende outokefale, administratief selfregerende Ortodokse kerke nie. Hy word egter in ’n breë sin beskou as die geestelike leier van die wêreld se 300 miljoen Ortodokse Christene. Sy posisie word egter betwis deur die Russies-Ortodokse Kerk, wat ’n groter gemeenskap as enige ander Ortodokse kerk bedien.



</doc>
<doc id="59817" url="https://af.wikipedia.org/wiki?curid=59817" title="Serwies-Ortodokse Kerk">
Serwies-Ortodokse Kerk

Die Serwies-Ortodokse Kerk (Serwies: Српска православна црква, "Srpska pravoslavna crkva") is een van vyftien outokefale Oosters-Ortodokse Kerke. Die primaat aan die hoof van die kerk se titel is Aartsbiskop van Peć, Metropoliet van Belgrado en Karlovci, Patriarg van die Serwiërs. Dit is die oudste Slawies-Ortodokse kerk in die wêreld naas die Bulgaars-Ortodokse Kerk.

Die Serwies-Ortodokse Kerk is die dominante kerk in Serwië, Montenegro en ’n deel van Bosnië en Herzegowina, met meer as 84% van die bevolking in dié drie lande wat daartoe behoort.



</doc>
<doc id="59825" url="https://af.wikipedia.org/wiki?curid=59825" title="Lwif">
Lwif

Lwif, Lviv, Lvov of Lemberg (Oekraïens: Львів, uitgespreek [lʲwiu̯]; Pools: "Lwów", Russies: Львов, Duits: "Lemberg", Jiddisj: לעמבערג) is 'n stad in die weste van die Oekraïne en die administratiewe sentrum van die gelyknamige oblast. Met 'n bevolking van sowat 760 000 is Lwif die sewende grootste stad in Oekraïne. Die historiese stadskern van Lwif is in 1998 deur UNESCO as wêrelderfenisgebied gelys.

Die geskiedenis van Lwif is deur die eeue deur die naasbestaan van verskillende Europese kulture gekenmerk. Alhoewel die eerste Slawiese nedersettings in die gebied al in die 10de eeu ontstaan het, is die huidige stad eers in die middel van die 13de eeu gestig. Die noordweste van die huidige Oekraïne is destyds deur die Woliniese vors Daniël geregeer wat die nedersetting na sy seun Lef ("Leeu") vernoem het. Lwif voer steeds 'n leeu in sy stadswapen.

Vanaf die 13de eeu het Lwif danksy sy ligging by die kruispunt van belangrike handelsroetes vinnige groei getoon. Handelaars en sakelui uit Wrocław (Breslau), Krakau, Praag, Turyn en ander metropole het hier byeengekom. In 1356 het Lwif stadstatus volgens die Maagdenburgse Reg gekry.

Lwif het toe net soos die Bieszczady al deel uitgemaak van die Poolse magsgebied nadat die Poolse koning Kazimierz Wielki (Kasimir die Grote) hierdie gebiede enkele jare tevore verower het. In 1387 het die Poolse kroon Lwif volledig as Poolse besitting erken. Kazimierz se regentskap was in ekonomiese opsig deur 'n beleid van vrye handel gekenmerk waaruit ook Lwif voordeel kon trek. In sy bloeitydperk gedurende die 15de en 16de eeu het Pole, Duitsers, Oekraïners, Armeniërs en Jode hul kulturele en godsdienstige stempel op die stad gedruk wat tot een van die grootste en welvarendste metropole in Oos- en Sentraal-Europa ontwikkel het. Die verskeidenheid kulture word in die verskillende name weerspieël waarmee die etniese groepe na hul stad verwys het. 

Ondanks sy groot anderstalige minderhede het Lwif vanaf die 15de eeu 'n sterk Poolse karakter gekry. As 'n Poolssprekende eiland in Oekraïne het Lwif, wat reeds in die 14de eeu die setel van 'n Rooms-Katolieke aartsbiskop geword het, as Pole se poort tot die ooste gefungeer. Die plaaslike boukuns is net soos in ander Poolse metropole deur adellikes en welvarende burgers oorheers wat pragtige paleise in die Renaissance-styl laat oprig het.

In die 17de eeu is Lwif deur Tatare en Kosakke-leërs onder bevel van Bogdan Chmielnicki, in die vroeë 18de eeu deur Sweedse troepe onder koning Karel XII beleër. Hierdie oorlogshandelinge het groot ekonomiese skade berokken. Nogtans het die Poolse koning Jan II Kazimierz in 1661 die eerste universiteit in Lwif gestig.

As gevolg van die Poolse Delinge het die stad in 1772 onder Oostenrykse bewind gekom om voortaan as hoofstad van Galisië te fungeer. Die Oostenrykse kroon het in 1867 selfregering aan die Poolse stadsregering toegestaan sodat Pools, en nie Duits nie, as ampstaal gebruik is. Die tweede helfte van die 19de eeu was deur modernisering van die infrastruktuur gekenmerk: in 1858 is gaslampe as straatbeligting geïnstalleer, in 1878 is die plaaslike rioleringstelsel gebou en in 1894 die eerste elektriese trem in bedryf gestel.

In die laat 19de eeu het steeds meer nasionalistiese strominge na vore gekom, en die kwessie van selfbeskikking en onafhanklikheid het die politieke debat binne die Oekraïense bevolking begin oorheers. Ná die val van die Oostenryks-Hongaarse monargie aan die einde van die Eerste Wêreldoorlog het Lwif die hoofstad van 'n kortstondige Wes-Oekraïense Volksrepubliek geword. Poolse troepe het die stad en sy omgewing ondanks felle weerstand in 1919 terugverower. Hierdie militêre optrede, waartydens Pole en Oekraïners swaar verliese gely het, het die betrekkinge tussen die twee etniese groepe dekades lank vertroebel.

Die stad onderhoud bande met die volgende vyf Poolse stede:

Nie-Poolse susterstede:

Media


</doc>
<doc id="59828" url="https://af.wikipedia.org/wiki?curid=59828" title="Dominee">
Dominee

'n Dominee (afkorting: "ds." of "V.D.M.") of predikant is 'n persoon wat 'n protestantse gemeente op geestelike vlak bedien en lei.

Die woord dominee is afgelei van die aanspreekvorm "domine" vanaf die Latynse "dominus" wat "heer" beteken. Dominee is dan ook 'n aanspreektitel, net soos professor die aanspreektitel vir 'n hoogleraar is. Vir die aanduiding van die beroep word die woord 'predikant' gebruik.

Tipiese take wat predikante verrig sluit in:



</doc>
<doc id="59830" url="https://af.wikipedia.org/wiki?curid=59830" title="Kim Jong-il">
Kim Jong-il

Kim Jong-il (Koreaans: 김정일/金正日; 16 Februarie 1941/42 – 17 Desember 2011), was die leier van Noord-Korea se Kommunistiese Party.

Sy dood, op die ouderdom van 70, op 17 Desember 2011, is op staatstelevisie aangekondig.

Hy was een van die wêreld se mees teruggetrokke en enigmatiese leiers, wat oor 'n geheimsinnige en internasionaal geïsoleerde land regeer het.

Die amptelike Noord-Koreaanse weergawes van sy lewe, beweer dat hy 'n in blokhut gebore is en dat die gebeurtenis gemerk is met 'n dubbele reënboog en 'n helder ster in die hemelruim.

Daar word beweer dat hy ses operas in twee jaar gekomponeer het, en dat hy een van Pjongjang se mees bekende landmerke self ontwerp het.

Volgens onafhanklike kenners, is Kim in die Russiese stad Khabarovsk gebore, waar sy guerilla vader besig was om Sowjet militêre bystand te ontvang. Die jong Jong-il het daarna die Koreaanse oorlog in China deurbring. Soos die meeste van Noord-Korea se elite, het hy by die Kim Il-sung universiteit gegradueer.

In 1975 bekom hy die later bekende titel as "Die Geliefde Leier". Vyf jaar later sluit hy aan by die Sentrale Komitee van die Koreaanse Werkersparty en ontvang hy spesiale verantwoordelikheid vir kuns en kultuur.

In 1978 gee hy opdrag dat die Suid-Koreaanse filmregissieur, Shin Sang-ok en sy aktrisevrou, Choi Eun-hee, ontvoer word. Hulle word apart gehou vir vyf jaar, voordat hulle weer by 'n kommunistiese party banket herenig word. Hulle beweer dat Mnr. Kim daarna vir die ontvoerings om verskoning gevra het, en daarna vra dat hulle vir hom films moet maak. Hulle het sewe films vervaardig voordat hulle in 1986 na die Weste kon ontsnap.

In 1991 word hy verkies tot opperste bevelvoerder van die Koreaanse Volksweermag. Analiste glo dat hy hierdie rang gegee is om enige potensiële weerstand tot sy uiteindelike bewindsoorname in die kiem te smoor. Teen hierdie tyd is Noord-Korea se rigiede sentraal-beplande ekonomie in 'n steeds verslegtende ekonomiese krisis gedompel, vererger deur die ineenstorting van die land se hoof handelsvennoot, die Sowjetunie. Handel het opgedroog en die regime het selfs uit brandstof vir fabrieke en kantore gehardloop. Natuurlike rampe het tot misoeste gelei en honderde duisende mense is na bewering dood. Potensiële onluste is vinnig deur die owerhede in die kiem gesmoor.

In 1953, na die oorlog van Korea is Korea in twee gedeel, tussen Noord- en Suid-Korea. Kim Il-sung, Jong-il se pa, wat vlot Russies kon praat, is deur Joseph Stalin as leier van 'n een-party kommunistiese diktatorskap in Noord-Korea ingestel. Die Sowjetunie was in daardie tyd Noord-Korea se grootste politiese, ekonomiese en militêre beskermheer.

Sy pa was die eerste minister van die Demokratiese Republiek van Noord-Korea vanaf 1948 tot 1972 en die president van die Demokratiese Republiek van Noord-Korea vanaf 1972 tot met sy dood in 1994.

In 1994 word Kim Jong-il die wêreld se enigste erflike kommunistiese leier, nadat hy die leisels vanaf sy vader oorneem. Teen hierdie tyd was daar nog baie min bekend oor die nuwe leier.

Noord-Korea se swak ekonomiese prestasie het volgehou nadat Jong-il sy vader opgevolg het, alhoewel hy did in 'n mate verlig het deur 'n beroep op internasionale bystand te maak, voor alle vanaf Sjina.

Hy het ook Sjina veskeie male besoek, en was geïnteresseerd in how kommunistiese Sjina sy sosialistiese beginsels tot 'n markekonomie kon aanpas. Na sy besoek aan Beijing en Sjanghai in 2000 en 2001, begin Noord-Korea op 'n klein skaal eksperimenteer met private entrepreneurskap.

Hy het ook begin om verhoudinge met Suid-Korea te verbeter. In Junie 2000, ontmoet hy die Suide se leier, Kim Dae-jung, vir die eerste inter-Koreaanse byeenkoms sedert die Koreaanse oorlog in 1953 wat die land in twee gesplit het. Die byeenkoms se hoof prestasie was om bande tussen die twee state te verbeter, insluitend die hereniging van families wat sedert die oorlog verdeel was. Meer as 'n miljoen Koreaners in hierdeur geaffekteer.

Diegene wat hom ontmoet het, het opgemerk dat hy goed ingelig was en daar word beweer dat hy internasionale gebeure naarstiglik gevolg het.

Sommiges het hom as 'n slim manipuleerder beskou, wat bereid was om risiko's te neem om sy regime te ondersteun.

Jong-il se liefde vir films en bioskope het gegrens aan obsessief. Hy het na bewering 'n versameling van 20 000 Hollywood films opgegaar en selfs 'n boek oor die filmbedryf geskryf.

Hy het ook blykbaar die staat se film maatskappy telkemale besoek en 'n patriotiese dokumentêrfilm oor Noord-Koreaanse geskiedenis vervaardig wat uit 100 hoofstukke bestaan het.

In 1978, het hy 'n Suid-Koreanse regissieur en sy vrou ontvoer, en gevra dat hulle vir hom films vervaardig (sien "Vroeëre lewe").

Die Suid-Koreaanse media het hom as 'n ydele man geskets, wat platform-skoene gedra het om homself langer te laat vertoon.

Anekdotiese bewyse suggereer dat hy nie onnosel was soos sy suidelike bure hom wou laat voorkom nie, alhoewel sy klaarblyklike liefde vir spys en drank waarskynlik wel waar was.

Konstantin Pulikovsky, 'n Russiese afgesant met wie Mr Kim Rusland per trein deurkruis het, het gerapporteer dat die Noord-Koreaanse leier elke dag lewendige Krewe na die trein laat invlieg het, wat hy dan met silwer eetstokkies geëet het.

Gedurende sy 2010 byeenkoms met die dan Suid-Koreaanse President Kim Dae-jung, het hy volgens waarnemers 10 glase wyn gedrink, terwyl sy liefde vir Hennesy VSOP cognac welbekend was.

Jong-il is gekritiseer vir sy flagrante menseregte skendings en dat hy die stabiliteit van die streek in gedrang gestel het deur sy langafstand missiel lanserings en sy kernwapenprogram.

Daar word beweer dat hy persoonlik die afskiet van 'n Suid-Koreaanse passasiersvliegtuig in 1987 beveel het.



</doc>
<doc id="59833" url="https://af.wikipedia.org/wiki?curid=59833" title="Boerkabeljou">
Boerkabeljou

Die Boerkabeljou ("Argyrosomus japonicus") is deel van die "Sciaenidae"-familie en kom reg rondom die kus van Suid-Afrika voor. Dit kom ook voor in Australië. Dit is 'n gesogte eetvis. In Engels staan die vis bekend as die "Dusky kob". Die boerkabeljou is groter as die kabeljou.

Die vis is silwer met 'n pienk skynsel op die rug. Kenmerkend is die ry pêrelagtige wit kolle op die sye. Die gemiddelde grootte Boerkabeljou wat gevang word is 15 kg, maar die boerkabeljou kan tot 75 kg swaar word.

Die vis word hoofsaaklik aangetref in die branders en riviermondings. Die volwassenes skiet kuite op aflandige riwwe. Die vis jag saam in skole en migreer na die kusgebied van KwaZulu-Natal in die winter om kuit te skiet. Hulle vreet hoofsaaklik kleiner visse, tjokka, pylinkvis en skaaldiere.

Die vis word oorbevis deur kommersiële en ontspannings hengalaars en sy getalle het drasties verminder.




</doc>
<doc id="59834" url="https://af.wikipedia.org/wiki?curid=59834" title="Opposisie (astronomie)">
Opposisie (astronomie)

As die aarde tussen 'n planeet en die son staan, praat mens van 'n opposisie. Dit kom slegs voor vir planete wat verder van die son af lê as die aarde self. Planete met 'n kleiner wentelbaan as die aarde, soos Venus en Mercurius, kan nooit in opposisie wees nie. 

Die teenoorgestelde van 'n opposisie is 'n konjunksie of samestand.



</doc>
<doc id="59835" url="https://af.wikipedia.org/wiki?curid=59835" title="Nha Trang">
Nha Trang

Nha Trang is 'n stad in die suide van Viëtnam met 'n bevolking van ongeveer 493 000 mense (2008). Dit is 375 km van Ho Chi Minh-stad (voorheen Saigon) geleë. Dit is 'n petroleum-sentrum van Vietnam en 'n toerisme-bestemming, met 'n paar mooi strande.


</doc>
<doc id="59836" url="https://af.wikipedia.org/wiki?curid=59836" title="Geelvintuna">
Geelvintuna

Die Geelvintuna ("Thunnus albacares"), 'n roofvis, is 'n lid van die Tuna-familie en kom voor aan die hele kuslyn van Suid-Afrika, en wêreldwyd in tropiese, sub-tropiese en matige waters. In Engels staan die vis bekend as die "Yellowfin Tuna" of "Tunny". Die Geelvintuna is 'n uiters gewilde sportvis.

Die vis is torpedovormig, donkerblou aan die bokant en 'n sylangse geel streep skei die bokant van die silwerkleurige pens. Die vis het geel rugvinne terwyl die rug- en anale vinne sekelvormig word met ouderdom. Vertikale wit strepe of vlekke is sigbaar op die pens van 'n vis wat pas gevang is. Die massa van 'n volwasse geelvintuna wissel van 40 tot 100 kg.

Hulle is aflandig verspreid maar is al van die kus af gevang (Rooikranz naby Kaapstad en Robberg naby Plettenbergbaai) wanneer die toestande gunstig was. Die vis verkies water van 17 tot 27 °C, en jag veral op pelagiese vis en pylinkvis.





</doc>
<doc id="59837" url="https://af.wikipedia.org/wiki?curid=59837" title="Albakoor">
Albakoor

Die albakoor ("Thunnus alalunga") is 'n roofvis wat deel van die Tunafamilie is en kom aan die hele kuslyn van Suid-Afrika voor en wêreldwyd in koeler, dieper water. In Engels staan die vis bekend as die "Longfinfin Tuna" of "Albacore". Die vis is 'n gewilde sportvis.

Die vis is torpedovormig, donkerblou aan die bokant en terwyl die sye en pens silwergrys is. Die vinne is geel en die anale vinne is grys. Die pektorale vinne is lank. Die gemiddelde massa van die vis wissel van 10 tot 15 kg terwyl die Suid-Afrikaanse rekord 40 kg en die lengte van dié vis 140 cm is.

Hulle verkies koeler water, soos die Benguela-stroom aan die Weskus in die wintermaande wanneer die water van 16 tot 19 °C warm is, en kom voor tot op dieptes van 600 m. Hulle vreet veral pelagiese vis en pylinkvis.





</doc>
<doc id="59838" url="https://af.wikipedia.org/wiki?curid=59838" title="Kerk van Siprus">
Kerk van Siprus

Die Kerk van Siprus (Grieks: Ἐκκλησία τῆς Κύπρου, "Ekklisía tîs Kýprou") is ’n outokefale Oosters-Ortodokse Kerk in Siprus. Dit is in volle gemeenskap met die ander Oosters-Ortodokse kerke. Die primaat van die kerk is die biskop van die antieke hoofstad Salamis en het die titel Aartsbiskop van Nieu-Justiniana en die hele Siprus. 

Die Kerk van Siprus het in 431 sy outokefalie gekry van die Patriargaat van Antiogië en die Hele Ooste en is dus een van die oudste outokefale Oosters-Ortodokse kerke.



</doc>
<doc id="59840" url="https://af.wikipedia.org/wiki?curid=59840" title="Grieks-Ortodokse Kerk van Antiogië">
Grieks-Ortodokse Kerk van Antiogië

Die Grieks-Ortodokse Kerk van Antiogië (Grieks: Πατριαρχεῖον Ἀντιοχείας, "Patriarcheîon Antiocheías"; Arabies: بطريركية أنطاكية وسائر المشرق للروم الأرثوذكس), ook bekend as die Grieks-Ortodokse Patriargaat van Antiogië en die Hele Ooste, is ’n outokefale, administratief selfregerende Oosters-Ortodokse Kerk wat in volle gemeenskap met die ander Oosters-Ortodokse kerke is. Die primaat van die kerk het die titel Patriarg van Antiogië en die Hele Ooste.

Die Kerk beskou homself as die opvolger van die Christelike gemeenskap in Antiogië wat deur die apostel Petrus gestig is. Dit is een van verskeie kerke wat daarop aanspraak maak dat dit die amptelike kerk van die antieke bisdom van Petrus en Paulus is. Die ander is die Siries-Ortodokse Kerk van Antiogië (Oriëntaal-Ortodoks), asook die Siries-Katolieke Kerk, die Maronitiese Kerk en die Melkities-Grieks-Katolieke Kerk. Laasgenoemde drie kerke is almal Oosters-Katolieke kerke, maar hulle erken mekaar se patriargate.

Die setel van die Oosters-Ortodokse Kerk was voorheen Antiogië (nou in Turkye), maar is in die 14de eeu na Damaskus in die hedendaagse Sirië geskuif. Die Kerk se tradisionele gebied sluit in Sirië, Libanon, Iran, Irak, Koeweit en dele van Turkye. Die Kerk van Siprus het ook voorheen onder die Kerk geval, totdat dit in 431 outokefaal geword het. 



</doc>
<doc id="59841" url="https://af.wikipedia.org/wiki?curid=59841" title="Vaalhaai">
Vaalhaai

Die vaalhaai ("Galeorhinus galeus") is 'n haai wat aan die weskus van Suid-Afrika en ook aan die suidkus tot by Port Elizabeth voorkom omrede dit koeler waters verkies. Dit staan ook bekend as die sopvinhaai en in Engels as die "soupfin shark".

Die haai het 'n lang, grys liggaam met 'n skerp, gepunte snoet. Die pens is wit of roomkleurig. Die eerste dorsale vin is aansienlik groter as die tweede en die boonste gedeelte van die stert is groter as die onderste gedeelte. Die haaie weeg gemiddeld van 5 tot 15 kg en kan tot 30 kg swaar word.

Vaalhaaie kom voor in skole en is hoofsaaklik bodemvreters; hulle verkies klein vissies, seekat en tjokka. Hulle word hoofsaaklik gevang vanaf bote.

Die vaalhaai is tydens die Tweede Wêreldoorlog veral gejag vir sy lewer, wat 'n groot bron van vitamien A is; veral by Gansbaai waar 'n verwerkingsfabriek gebou was. Deesdae word die haai gejag vir sy vinne en vleis en word dit deur die IUBN geklassifiseer as 'n kwesbare spesie.





</doc>
<doc id="59842" url="https://af.wikipedia.org/wiki?curid=59842" title="Grieks-Ortodokse Kerk van Alexandrië">
Grieks-Ortodokse Kerk van Alexandrië

Die Grieks-Ortodokse Kerk van Alexandrië (Grieks: Πατριαρχεῖον Ἀλεξανδρείας καὶ πάσης Ἀφρικῆς, "Patriarcheîon Alexandreías kaì pásēs Aphrikês"), ook bekend as die Patriargaat van Alexandrië en die Hele Afrika, is ’n outokefale Oosters-Ortodokse Kerk wat in volle gemeenskap met die ander Oosters-Ortodokse kerke is. 

Die primaat van die kerk is die Pous en Patriarg van Alexandrië en die Hele Afrika. Sy volle titel is Sy Mees Goddelike Salige die Pous en Patriarg van die Groot Stad Alexandrië, Libië, Pentapolis, Ethiopië, die Hele Egipte en die Hele Afrika, Vader van Vaders, Herder van Herders, Prelaat van Prelate, Dertiende Apostel en Regter van die Ekumene. Nes die Kopties-Ortodokse pous en die Kopties-Katolieke patriarg van Alexandrië maak hy daarop aanspraak dat hy die opvolger is van die apostel Markus, wat die Kerk in die eerste eeu n.C. gestig het in wat die begin van die Christendom in Afrika was.



</doc>
<doc id="59843" url="https://af.wikipedia.org/wiki?curid=59843" title="Gestreepte marlyn">
Gestreepte marlyn

Die Gestreepte marlyn ("Tetrapturus audax") is een van die mooiste marlyne en kom vanaf Kaapstad tot by die Mosambiekgrens voor. Die vis hou van die oopwaters en is 'n gesogte sportvis. Die Gestreepte marlyn is kleiner as die Bloumarlyn en die Swartmarlyn. In Engels staan die vis bekend as "Striped marlin".

Die marlyn het 'n stroombevaarte lyf met 'n hoë, prominente dorsale vin. Die rug is diepblou tot swart terwyl die sye silwerblou en die pens wit is. Die naald op die neus is lank en die pektorale vinne kan heeltemal terugvou. Op die sye is vertikale strepe. Die normale vangs weeg tot 100 kg en die wêreldrekord is digby die 200 kg.

Die marlyn het altyd in klein groepies voorgekom maar weens oorbenutting loop hulle deesdae enkel. Hulle jag naby die seeoppervlak en eet pelagiese visse, maasbankers en makriel.





</doc>
<doc id="59845" url="https://af.wikipedia.org/wiki?curid=59845" title="Steentjie">
Steentjie

Die steentjie ("Spondyliosoma emarginatum") is 'n vis wat voorkom vanaf Langebaan tot by die Transkei in Suid-Afrika. Wanneer die vissie nog klein is staan dit bekend as die "bloukopsteentjie" in die Kaap.

Die steenjie is 'n klein vissie wat nooit meer as 0.5 kg swaar word nie. Hulle het 'n langerige lyf met 'n skerp snoet. Die boonste kant van die vis is bruinerig tot staalblou terwyl die onderste kant van die liggaam baie ligter is. Die stert is gevurk. Pasgevange steentjies het sewe vertikale strepe langs die kante. Daar is 'n prominente horisontale lyn op die kante van die vis wat uitstaan.

Die vissies kom in groot skole voor aan die bokant van riwwe. Hulle eet graag rooiaas, klein krappe en die vleis van dooie visse.

Die vissie is gewild onder die hengelaars om as aas gebruik te word vir kabeljou, geelbek en elwe.





</doc>
<doc id="59847" url="https://af.wikipedia.org/wiki?curid=59847" title="Lobengoela">
Lobengoela

Lobengoela Khoemalo (1845–1894) was die tweede en laaste koning van die Ndebele (ook bekend as die Matabeles). Hy was die seun van Silkaats, in ongeveer 1836 by 'n minderwaardige vrou gebore. As gevolg van Nkoeloemane se poging om die troon te bekom (sy ouer halfbroer, ook Kuruman genoem) is Lobengoela, die seun, byna deur sy vader doodgemaak. Hy word egter weggesmokkel.

In 1868 volg hy Silkaats op, beëindig 'n rebellie en bou sy stat by Goeboeloewajo, naby die huidige Bulawayo.

Ten spyte van heelwat barbaarse karaktertrekke, het Lobengoela tog ook oor goeie deugde beskik en was hy jagters, handelaars en ander blankes wat na sy kraal gekom het, baie goedgesind.

Na 'n besoek van eerwaarde J.S. Moffat het hy in 1886 'n ooreenkoms gesluit waarvolgens hy sekere regte aan die Britse owerhede toegestaan het. Dit word in 1888 gevolg met die vergunning van die beroemde Konsessie aan Charles Rudd.

Hy kom in botsing met die magte van die "Chartered Company". Later probeer hy om sy gesag ten opsigte van die Masjonas te herstel, maar dit loop in 1893 uit op die Matebele-oorlog en hy word verslaan en uit sy stat verdryf.

Lobengoela is in 1894 iewers in die bosse langs die Zambezirivier oorlede.




</doc>
<doc id="59849" url="https://af.wikipedia.org/wiki?curid=59849" title="Grieks-Ortodokse Patriargaat van Jerusalem">
Grieks-Ortodokse Patriargaat van Jerusalem

Die Grieks-Ortodokse Kerk van Jerusalem (Grieks: Πατριαρχεῖον Ἱεροσολύμων, "Patriarcheîon Hierosolýmōn"; Arabies: كنيسة الروم الأرثوذكس في القدس, "Kanisa Ar-roem Oertoedoks fi al-Koeds"), ook bekend as die Grieks-Ortodokse Patriargaat van Jerusalem, is ’n outokefale Oosters-Ortodokse Kerk wat in volle gemeenskap met die ander Oosters-Ortodokse kerke is. Die primaat van die kerk het die titel Patriarg van die Heilige Stad Jerusalem en die Hele Palestina, en van Sirië, Arabië, Benede die Jordaanrivier, Cana van Galilea, en die Heilige Sion.

Die Kerk word deur Ortodokse Christene beskou as die moederkerk van die hele Christendom. Christene glo die Kerk is gestig op die dag van die Pinkster, toe Jesus se dissipels met die Heilige Gees vervul is (Hand 2:1-41) en dat God se Woord van Jerusalem na ander plekke versprei is. Die Kerk word ook dikwels Σιωνίτις Εκκλησία ("Sionitis Ecclesia", die Kerk van Sion) genoem.

Daar is sowat 500 000 Ortodokse Christene in Israel. Baie van die lede is Palestyne en Jordaniërs, asook Russe, Roemene en Georgiërs. Die Kerk se hiërargie word oorheers deur Grieke, wat die Arabiese meerderheid in effek van die hoogste range uitsluit, en dit veroorsaak baie spanning in die Kerk.



</doc>
<doc id="59851" url="https://af.wikipedia.org/wiki?curid=59851" title="Silkaats">
Silkaats

Silkaats (ong. 1790 tot ong. 9 September 1868), ook bekend as Mzilikazi, Oemsiligasi of Moselekatse, was die eerste koning van die Ndebele, wat by die binnelanders (Sothos ens.) as die maTebele bekend was. Silkaats was die seun van Matsjobana, hoofman van die klein Khoemalo-stamgroep, wie se tuiste tussen die magsfere van die Ndwandwes en Mthetwas van Zoeloeland ingewig was. Silkaats het 'n antagonis van die Zoeloenasie geword, grootliks tot die mfecane bygedra, en het die politieke toneel in suider-Afrika herskik.

Matsjobana het in die Mkuze-omgewing van Zoeloeland gewoon, maar het in 'n skermutseling met 'n aanliggende stam, die Soeiti, gesneuwel. Silkaats se oupa, Zwide van die Ndwandwes, het hom in sy pa se plek as hoofman aangestel. Mettertyd het Silkaats egter besluit om sy stam aan die gesag van Shaka te onderwerp. Volgens Bryant is Matsjobana vermoor deur Zwide, sy skoonpa, en het Silkaats dieselde lot gevrees. Nietemin het Zwide in 1819 die onderspit teen Shaka gedelf, en het uiteindelik na die verre noorde gevlug.

Silkaats het aan die boloop van die siKwebezirivier, aan die noordgrens van Shaka se grondgebied gewoon. Vanaf hierdie ligging moes hy as Shaka se onderhorige vir hom strooptogte uitvoer. In 1822 is hy ondermeer na die Transvaalse hoëveld gestuur om die Sotho-hoofman Ranisi te plunder en onderwerp. Na hierdie strooptog het Silkaats egter van die beeste vir homself teruggehou. Toe Shaka daarvan verneem en hom inroep, het Silkaats besluit om hom te verset en het sy vrouevolk in die eNtoebeni-bos versteek terwyl hy verdeeldheid gesaai en aanhangers gewerf het. 'n Impi van Shaka kon egter die vroue opspoor en uitmoor, waarop die impi self deur Silkaats uitgewis is.

Toe Shaka omstreeks 1823/24 sy elite impi, die oeFasimba, teen Silkaats uitstuur, het Silkaats oor die Drakensberg gevlug met 'n paar duisend volgelinge wat die kern van sy toekomstige volk sou uitmaak. Sy trekroete het hom verby die huidige dorpe Vryheid en Ermelo geneem, waarna hy hom in die nabye van die hedendaagse Groblersdal vestig, waar hy die stat ekoePhoemoeleni, oftewel "Plek-van-rus" oprig. Teen 1825 het hy sy enKoengwini-hoofstat aan die Apiesrivier aangelê, benewens die enDinaneni- en enHlahlandlela-vestings (of -"iboetho") aan die bo- en laer-Krokodilrivier. In 1829/30 ontvang hy die eerste besoek van die sendeling Robert Moffat. Hy besoek ook die Vaalrivier, waar hy in konflikte met die Griekwas betrokke raak, wat onder leiding van Jan Bloem, Bêrends en andere strooptogte op sy vee uitvoer. In 1831 voer 'n mag van Griekwas, Korannas en Betsjoenas 'n rooftog op sy vee uit, maar 'n impi slaag daarin om hulle te oorval en grootliks uit te wis.

In die winters van 1830 en 1832 het impis van die nuwe Zoeloekoning Dingaan weer op die maTebele toegeslaan, en na skermutselings moes hulle nogmaals weswaarts uitwyk. Die hoofstat Mosega (oftewel Motsenjateng) van die Tswana-sprekende Hoeroetsje-nasie is ingeneem, en hul hoofmanne Mokgathle en Moiloa II is verdryf. Mosega word dan Silkaats se suidelike vesting, benewens 'n vesting by Tsjwenjane. Meeste stamme tussen die Oranje- en Limpoporivier is nou deur hom verdryf of uitgedelg. Jongmense is as slawe geneem, en bejaardes en babas is uitgemoor.

Sowat 45 myl benoorde van Mosega aan die Groot-maricorivier het Silkaats sy omvangryke koningstat opgerig, en dit eGabeni genoem. Dit het ook as Kapain, Kapajien of Kopanjeng bekend gestaan. Hier het hy die jagter-reisiger William Cornwallis Harris as gas ontvang, en hy sou 'n toenemend hegte vriendskap met die sendeling Robert Moffat aanknoop. Enige besoeker aan sy ryk moes hom dan via Kuruman en Mosega nader, sodat hulle eers deur Moffat gekeur kon word. Silkaats het aan die sendelinge in Mosega genoem dat hy graag onderwysers, skole en 'n kerk wou hê, maar sy verklarings is weens sy despotiese geaardheid met omsigtigheid bejeën.

Moffat het die wreedhede en magsug van die maTebele as volg uitgedruk: "Vir die maTebele het dit nie bloot gegaan oor verkryging van beeste nie, maar niks minder as algehele onderwerping en uitdelging van verowerdes kon hul magsug versadig nie. Wanneer hulle dan 'n stat oorrompel het, is die skare verskrikte inwoners na die buitewyke uitgejaag, waar al die ouers en getroude vroue sonder omhaal om die lewe gebring is. Vir diesulkes wat hul stat heldhaftig verdedig het, en hul vroue en kinders, was 'n groter verskrikking beskore. Droë gras wat in vet geweek is, is om hul naakte liggame gedraai en aan die brand gesteek. Jeugdiges en meisies is as buit saam met die beeste aangemarsjeer na die tuistes van hul oorwinnaars. Wanneer die stat afgeleë was, is die hulpelose babas agtergelaat om van honger om te kom, of deur wilde diere verslind te word. ... 'n Wolk aasvoëls het neergedaal op die lewendes en dooies om fees te vier op mensevlees. Sou die suspisie ontstaan dat die hulpelose onskuldiges deur vriende gered kon word, is hulle in 'n kraal bymekaargemaak, waar struikbos oor hulle gegooi is en aan die brand gesteek is, sodat die stat wat tot onlangs 'n plek van blydskap was, in 'n hoop as omskep is." Moffat het Silkaats gewaarsku oor die gevolge van voortgehoue oorlogvoering, maar Silkaats se antwoord was bloot: "Bid tot jou God om my uit die hande van Dingaan te hou." 

In 1836 het Hendrik Potgieter se trek by die Vaalrivier aangekom, en die trekkerfamilies het in los groepe uitgespan, terwyl 'n verkenningskommando die gebied oor die rivier verken het. Die Erasmus-party se geweerskote op 'n jagtog het skynbaar die aandag van 'n impi van Silkaats, sowat 600 sterk, gewek en hul laer is aangeval en uitgewis. Terugkerende manskappe het te perd ontsnap om die Steyn- en Bothagesinne te waarsku sodat hul laers betyds gevorm kon word om die aanslag af te slaan. Die Liebenberg-laer is egter uitgewis en twee meisies en 'n seun is na Silkaats weggevoer, om nooit weer gesien te word nie. Die oorblywende trekkers het 'n laer by Vegkop gevorm, waar die aanslag van 'n groot impi afgeweer is, alhoewel hulle al hul vee en trekbeeste aan die maTebele moes afstaan. Moontlik ⅓ van Silkaats se impi het nie teruggekeer nie, en die Zoeloes het die geleentheid benut om ook 'n aanval op Silkaats te loods.

Op 17 Januarie 1837 is eers Mosega deur die strafkommando van Potgieter en Maritz vernietig, en sowat 6 000 beeste is teruggewin. In totaal is 15 of 16 nedersettings vernietig en meer as 1 000 van Silkaats se keurtroepe het gesneuwel. Die sendelinge aldaar het besluit om onder begeleiding van die boere na Natal terug te keer. Dit is opgevolg deur 'n stryd van 9 dae vanaf 4 November 1837 waarin eGabeni deur o.m. Potgieter en Uys vernietig is. Die Maricogebied is nou deur die maTebele ontruim via die Dwarsbergpasse, en in 1838 het sowat 15 000 maTebele oor die Limpoporivier getrek, waarna hulle in twee groepe verdeel het. Silkaats het hom in Betsjoeanaland gevestig en 'n groepering onder sy seun Nkoeloemane ("Koeroeman") het hulle in die Matobo-heuwels gevestig. Die indoenas van Nkoeloemane, insluitend Silkaats se oom Gondwanda, was onder die indruk dat Silkaats gesterf het, en het Nkoeloemane by Ntabazindoena as koning gehuldig. Nkoeloemane (c.1828 gebore) was Silkaats se seun by Oemoaka, 'n seniorvrou van suiwer Zoeloe-afkoms, en is in 1848 deur Silkaats as sy opvolger aangewys.

Toe Silkaats egter weer sy opwagting maak is hierdie indoenas terreggestel. Nkoeloemane het op hierdie stadium verdwyn en sy lot is onbekend en bestrede. Silkaats het hom by die nuwe Mhlahlandlela-stat in die Matopo-heuwels gevestig, en sy gesag oor 'n groot gebied uitgebrei. Hy het die Mashona feitlik geheel en al aan hom onderwerp. Mashonaland was nie vir wit besoekers toeganklik nie, aangesien Silkaats dit as sy private bron van beeste en slawe gesien het. Net voor sy afsterwe vergun hy egter vir Westbeech en Philips om 'n strooptog saam met Lobengoela langs die Mazoerivier ("Mazare") mee te maak, waartydens die Mashona-hoofman Watah aangeval is.

Silkaats se gesondheid het in sy laaste twee jaar gekwyn, waartydens hy in 'n ossewa geleef het waarvan die staanplek gereeld verskuif is. Hy het op 6/12 September 1868 by Ingama-stat, sowat 50 myl suid van die huidige Bulawayo gesterf, en sy oorskot is by Entoembane, in die noordelike Matobos te aarde bestel. Die stamhoofde het nou 'n bejaarde indoena, Mncoembatha Khoemalo ("Nombate"), as regent aangewys. Aangesien Nkoeloemane verdwyn het, het Nombate op 24 Januarie 1870 vir Lobengoela, 'n ander seun van Silkaats, as koning uitgeroep. Lobengoela het volgens volksgebruik 'n nuwe hoofstat begin, naamlik Gibixhegoe, wat hy later kwaBoelawajo of "Plek-van-die-vervolgde" sou noem. Hy moes egter eers 'n faksie van Nkoeloemane, naamlik kaptein Mbigo van die Zwangendaba-regiment ondersit, voor hy onbestrede kon regeer.




</doc>
<doc id="59855" url="https://af.wikipedia.org/wiki?curid=59855" title="Georgies-Ortodokse en Apostoliese Kerk">
Georgies-Ortodokse en Apostoliese Kerk

Die Georgies-Ortodokse en Apostoliese Kerk (Georgies: საქართველოს სამოციქულო ავტოკეფალური მართლმადიდებელი ეკლესია, "sak’art’velos samots’ik’ulo avtokep’aluri mart’lmadidebeli eklesia") is ’n outokefale Oosters-Ortodokse Kerk en is in volle gemeenskap met die ander Oosters-Ortodokse kerke. Die primaat van die kerk het die titel Sy Heiligheid en Saligheid Katolikos-patriarg van die Hele Georgië, die Aartsbiskop van Mtskheta-Tbilisi en Metropoliese Biskop van Abchasië en Pitsoenda. 

Georgiese Ortodoksie is sedert die 4de eeu die staatsgodsdiens van Georgië en dit is steeds die land se grootste godsdiensinstelling. Die grondwet erken die besonderse rol van die Kerk in die land se geskiedenis, maar bepaal dat die Kerk onafhanklik van die staat is. 



</doc>
<doc id="59856" url="https://af.wikipedia.org/wiki?curid=59856" title="Pools-Ortodokse Kerk">
Pools-Ortodokse Kerk

Die Pools-Ortodokse Kerk (Pools: Polski Autokefaliczny Kościół Prawosławny) is ’n outokefale Oosters-Ortodokse Kerk wat in volle gemeenskap met die ander Oosters-Ortodokse kerke is. Die primaat van die kerk het die titel Metropoliet van Warskou en die Hele Pole. 

Die Kerk is gestig in 1924, ’n paar jaar nadat Pole sy onafhanklikheid teruggekry het ná die Eerste Wêreldoorlog, om Ortodokse Christene van Poolse, Oekraïense en Belarussiese herkoms te akkommodeer.

Ná die Tweede Wêreldoorlog is die meeste Oekraïense en Belarussiese gebiede, met 80% van die Poolse kerk se gemeentes, deur die Sowjetunie geannekseer en is dié kerke met die Russies-Ortodokse Kerk verenig. Die orige kerke, meestal dié in die oostelike, gemengde gebiede soos om Chełm en Białystok, het onder beheer van die Poolse kerk gebly. In 1948, onder druk van die Russiese kerk, het die Ekumeniese Patriargaat van Konstantinopel die Kerk in Pole outokefaal verklaar.



</doc>
<doc id="59857" url="https://af.wikipedia.org/wiki?curid=59857" title="Ortodokse Kerk van Albanië">
Ortodokse Kerk van Albanië

Die Ortodokse Kerk van Albanië (Albanees: Kisha Ortodokse Autoqefale e Shqipërisë) is een van die jongste Oosters-Ortodokse Kerke. Dit is in volle gemeenskap met die ander Oosters-Ortodokse kerke. Die primaat van die kerk het die titel Aartsbiskop van Tirana en die Hele Albanië. Die Kerk het hom in 1922 outokefaal verklaar en dit is in 1937 deur die Ekumeniese Patriargaat van Konstantinopel erken.

Die Kerk het swaar gekry tydens die Tweede Wêreldoorlog en in die Kommunistiese tydperk daarna, veral ná 1967 toe Albanië ’n ateïstiese staat geword het en geen godsdiensbeoefening toegelaat is nie. Sedert godsdiensvryheid in 1991 herstel is, het die Kerk egter ’n oplewing beleef, met meer as 250 kerke wat herbou of gerestoureer is.



</doc>
<doc id="59859" url="https://af.wikipedia.org/wiki?curid=59859" title="Allan Boesak">
Allan Boesak

Allan Boesak (1945-) is ’n Suid-Afrikaanse predikant, politikus en teenapartheidsaktivis. Van 1982 tot 1991 was hy die voorsitter van die Wêreldbond van Gereformeerde Kerke. In 1983 was hy een van die stigterslede van die Verenigde Demokratiese Front (UDF), waarvan hy tot 1991 ’n lid was. Verskeie teologiese en politieke boeke het uit sy pen verskyn, asook ’n digbundel, "...tot sterwens toe: liefdesgedigte en tralies" (2001). In 2000 is hy aan geldverduistering skuldig bevind, maar in 2001 op parool vrygelaat en in 2005 presidensieel kwytgeskeld.

Hy was die moderator van die NG Sendingkerk wat in 1982 die Belharbelydenis opgestel het. In 1999 is hy aangewys as een van die 100 mense wat die grootste invloed op Suid-Afrika in die 20ste eeu gehad het, in Media24 se Hulle het ons eeu gevorm-stemming.

Allan Aubrey Boesak is op 23 Februarie 1945 op Kakamas  gebore. Sy ouers is Willem Boesak, ’n onderwyser en later skoolhoof van die sendingskool op Kakamas, en Sara Mannel, oorspronklik van die sendingstasie Ebeneser naby Lutzville. Die egpaar het agt kinders. Sy pa se familie is aktief in die bediening van die NG Sendingkerk, wat onder die apartheidsbeleid die NG Kerk vir die bruin mense is. Na hulle troue trek sy ouers baie rond en vestig hulle eindelik op Kakamas. Allan se vader is in 1953 oorlede en sy moeder is in Januarie 2004 oorlede. Na sy pa se dood verhuis sy ma met die agt kinders na Somerset-Wes. Hier onderhou sy haar groot gesin met naaldwerk. Die gesin word later in terme van die bepalings van die Groepsgebiedewet uit Somerset-Wes van hulle grond afgesit en moet Eersterivier toe trek.

Allan se belangstelling in die godsdiens begin reeds op baie jong ouderdom. Hy word op tien jaar lid van die Vereniging van Christen-Studente, waarvan hy later die nasionale president sou word. Op veertienjarige ouderdom word hy reeds koster van die plaaslike NG Sendingkerk. Hy studeer verder aan die Universiteit van die Wes-Kaapland en aan die Bellville Teologiese Seminarie, waar hy homself in 1967 bekwaam as predikant in die NG Sendingkerk. Reeds in hierdie tyd begin hy in opstand kom teen die rasse-segregasie en die paternalistiese en rassistiese houding wat hy binne die Gereformeerde kerke en die breër samelewing aantref. Hy word in 1968 in die Paarl as predikant georden.

In 1969 trou hy met Dorothy Rose Martin en die egpaar het vier kinders. Hy is pastoor van die Paarl gemeente vanaf 1967 tot 1970, waarna hy van 1970 tot 1976 met ’n beurs verder studeer aan die Kampen Teologiese Instituut in Nederland. Hy behaal hier sy Ph.D.-graad en word na publikasie van sy doktorale proefskrif, "Farewell to innocence: a theological-ethical study of black theology and black power" in 1976, internasionaal bekend as bevrydingsteoloog.

By sy terugkeer na Suid-Afrika bedien hy die Bellville-Suid gemeente in Kaapstad. In hierdie tyd word hy ’n leidende figuur in die stryd teen die apartheidstelsel en is in 1981 die eerste president van die Alliance of Black Reformed Christians, wat rassisme as basis vir Christelike godsdiens verwerp. Hy neem ook die leiding binne die NG Sendingkerk om in 1978 te verklaar dat apartheid verkeerd en ’n sonde is. Tydens die Augustus 1982 vergadering van die World Alliance of Reformed Churches (WARC) in Ottawa in Kanada stel hy voor dat apartheid as kettery verklaar word. Hierdie mosie word aanvaar, die wit Gereformeerde liggame in Suid-Afrika word uit die WARC geskop en hy word verkies as president van die WARC, ’n posisie wat hy tot 1991 beklee. In hierdie hoedanigheid is hy die geestelike leier van meer as 50 miljoen Christene wêreldwyd. In Januarie 1983 doen hy ’n beroep op die unifikasie van alle anti-apartheidsorganisasies in Suid-Afrika, wat in Augustus 1983 uitloop op die stigting van die invloedryke drukgroep die United Democratic Front (UDF), vir wie hy as beskermheer optree. Die UDF verenig meer as 700 organisasies en opereer op ’n nie-rasse basis.

Hy word in 1983 verkies as moderator van die Sinode van die NG Sendingkerk, wat in hierdie jaar ook die eerste konsep van die Belydenis van Belhar aanvaar. In 1984 word hy verkies tot leier van die South African Council of Churches. In hierdie leiersposisies reis hy baie na oorsese lande om ondersteuning teen apartheid te werf en besoek onder andere in 1985 vir Oliver Tambo, leier van die ANC, in Lusaka in Zambië, waar hy ook met President Kenneth Kaunda samesprekings voer. Ander lande wat hy in hierdie tyd besoek is Australië, Amerika, Switserland, Thailand en Swede. Hy skryf ook verskeie boeke, veral geestelike boeke en artikels met politieke strekking. In 1986 word hy gearresteer wanneer hy deelneem aan ’n betoging vir die vrylating van Nelson Mandela, maar word op borgtog vrygelaat en alle aanklagte word later laat vaar. Saam met Desmond Tutu en Beyers Naudé vorm hy in 1986 ’n delegasie van kerkleiers om die geweld in die townships met president P.W. Botha te bespreek. Die besprekings loop egter op niks uit nie en in 1988 word die UDF verban. Sy openbare beeld ly skade wanneer hy in 1984 daarvan beskuldig word dat hy ’n buite-egtelike verhouding het met Di Scott, ’n blanke werknemer van die Suid-Afrikaanse Raad van Kerke, terwyl hy steeds in die bediening staan. Later het hy weer ’n buite-egtelike verhouding met die SAUK-aanbieder Elna Botha. Na sy egskeiding van Dorothy trou hy en Elna op 23 Februarie 1990. Hulle het twee dogters.

Hy bedank in 1990 uit die NG Sendingkerk en wend hom hierna voltyds tot die politiek. In 1991 word hy verkies as Wes-Kaapse leier van die ANC. Na die demokratiese verkiesings van 1994 dien hy as leier van die opposisie in die Wes-Kaapse parlement en is ook provinsiale Minister van Ekonomiese Sake en Lid van die Uitvoerende Komitee. Hy bedank uit hierdie posisies wanneer dit bekend word dat sy sake-aangeleenthede ondersoek word. Na sy bedanking word ’n ambassadeurskap in Genève in Switserland aan hom aangebied, maar hy wys dit van die hand weens die dreigende ondersoek na sy private aangeleenthede. In die laat negentigerjare word hy aangekla daarvan dat hy donateursfondse geskenk vir sy Foundation for Peace and Justice, bedoel vir die opheffing van minder bevoorregtes, wederregtelik vir eie gebruik aangewend het. Die donateure sluit in die bekende sanger Paul Simon en ook Deense kerkgenootskappe. Hy word in Maart 1999 skuldig bevind aan bedrog en in 2000 vir drie jaar tronk toe gestuur, hoewel hy weer in 2001 vrygelaat word nadat hy slegs een jaar van die vonnis uitgedien het. Na sy vrylating doen hy aansoek om weer tot die bediening toegelaat te word en sy status as predikant word herstel in November 2004, waarna hy vanaf Januarie 2005 een keer per maand die Piketberg gemeente bedien. Hy word ook daarna aangewys as Assessor van die Verenigende Gereformeerde Kerk, die opvolger van die NG Sendingkerk, en word dan in September 2006 aangewys as Moderator van die Kaaplandse streeksinode. Twee jaar later besluit hy egter om hom nie weer verkiesbaar te stel vir enige posisie op die moderatuur van die kerk nie. Op 15 Januarie 2005 word aangekondig dat hy presidensiële vrywaring van president Thabo Mbeki verkry en dat sy misdaadrekord dus tot niet verklaar word.

In Julie 2007 word hy vir drie jaar aangestel as Buitengewone Professor in Sistematiese Teologie aan die Universiteit van Stellenbosch. Hy en sy gesin bly in Somerset-Wes, maar verhuis in 2013 na die Verenigde State van Amerika. Die Butler-universiteit en die Christian Theological Seminary (CTS) in Indianapolis in die staat Indiana stel Boesak vanaf 2013 vir vier jaar aan in hul gesamentlike Desmond Tutu-leerstoel vir vrede-, globale geregtigheid- en versoeningstudies. Sy vrou Elna gaan in Amerika voort met haar werk as joernalis en dosent in media-etiek en kommunikasiestudies.

Daar is in 2001 polemiek wanneer die voorsitter van die Afrikaanse Skrywersvereniging, Elias P. Nel, vir Allan nooi om die jaarvergadering van die vereniging in September 2001 toe te spreek oor "Die rol van die Afrikaanse skrywer in post-apartheid Suid-Afrika". Vele mense is van mening dat dit nie ’n onderwerp is waarvan hy veel weet nie, terwyl die stof ook nog nie gaan lê het oor die oortredings wat tot sy tronkstraf gelei het nie. Nel wys op die ironie daarvan dat mense wat nog altyd teen sensuur was, nou sensuur op Boesak wil toepas.

In die tronk skryf Allan liefdesverse aan sy vrou wat later gepubliseer word in die bundel "…tot sterwens toe" (subtitel "liefdesgedigte en tralies"). ’n Aantal foto’s verskyn in die bundel, met sommige van die verse wat aansluiting by die foto’s vind. Die sentrale temas van die gedigte is die liefde en sy tronkervarings. Die bundel word oor die algemeen nie positief ontvang nie, met die mening dat dit min literêre meriete besit. Daar is egter ’n paar verse met mooi seggings, terwyl die geheel ’n outobiografiese dokument is van die belewenis van ’n openbare persoon in die tronk.

Sy verdere skriftelike arbeid is hoofsaaklik gerig op teologiese onderwerpe. Die Andrew Murray-prys vir die beste Afrikaanse Christelike boek word in 2006 toegeken aan "Die vlug van Gods verbeelding". Hierdie boek se tema is die ervarings van Bybelse vroue, meestal randfigure uit die Bybelse geskiedenis.

In "Running with horses" neem hy sy eie geskiedenis en die nalatenskap van die United Democratic Front in oënskou en sluit ook van sy toesprake van daardie jare in.

Hy verkry talle eretoekennings, waaronder in 1983 die Robert F. Kennedy Human Rights-toekenning en twaalf eredoktorsgrade. Die Xhosa koninklike raad besluit in 2002 eenparig om hom met die Koning Hintsa-toekenning van die Xhosa-koningshuis te vereer, die hoogste eer wat deur hierdie huis toegeken word. In 2004 vereer die Wes-Kaapse Premier hom met ’n Disa-toekenning vir sy aandeel in die stryd teen apartheid.







</doc>
<doc id="59860" url="https://af.wikipedia.org/wiki?curid=59860" title="Ortodokse Kerk van Tsjeggië en Slowakye">
Ortodokse Kerk van Tsjeggië en Slowakye

Die Ortodokse Kerk van Tsjeggië en Slowakye is ’n outokefale Oosters-Ortodokse Kerk wat in volle gemeenskap met die ander Oosters-Ortodokse kerke is. Die primaat van die kerk het die titel Aartsbiskop van Praag, die Metropoliet van Tsjeggië en Slowakye of die Aartsbiskop van Presov, die Metropoliet van Tsjeggië en Slowakye.

Die Kerk het ’n sterk verbintenis met die antieke geskiedenis. Dit sluit die historiese land Morawië in waar die broers sint Cyrillus en sint Methodius die liturgiese en kanonieke geskrifte van die Ortodokse Kerk in Kerkslawies vertaal het. Daarvoor het hulle die eerste Slawiese alfabet, die Glagolitiese alfabet, ontwerp. 



</doc>
<doc id="59863" url="https://af.wikipedia.org/wiki?curid=59863" title="Grieks-Ortodokse Kerk">
Grieks-Ortodokse Kerk

Die Grieks-Ortodokse Kerk (Grieks: Ελληνορθόδοξη Εκκλησία) is ’n liggaam van verskeie kerke binne die groter Oosters-Ortodokse Kerk. Hulle deel ’n kulturele tradisie en dienste word tradisioneel in die Oud-Griekse vorm Koine gehou wat die taal van die Nuwe Testament was. Die huidige gebied van die Kerk sluit in Griekeland, Libanon, Siprus, Turkye, Jordanië, Israel, Egipte, Sirië, Albanië, Ethiopië en Italië.

Die kerke waarvoor die term "Grieks-Ortodoks" gebruik word, is:

Die naam Grieks-Ortodoks is histories ook gebruik vir al die Oosters-Ortodokse Kerke, aangesien die "Grieks" in "Grieks-Ortodoks" kan verwys na die Griekse erfenis in die Bisantynse Ryk. Die meeste van die groot intellektuele, kulturele en sosiale ontwikkelinge in die Christelike kerk het in die ryk of in sy invloedsfeer plaasgevind. Daarom is die grootste deel van die liturgie, tradisies en praktyke van die kerk van Konstantinopel deur almal aanvaar en dit verskaf steeds die basiese riglyne vir moderne Ortodoksie. Die term "Grieks" is egter van so vroeg as die 10de eeu deur die Slawiese en ander nasionale Ortodokse kerke laat vaar.



</doc>
<doc id="59864" url="https://af.wikipedia.org/wiki?curid=59864" title="Springer">
Springer

Die Springer ("Elops machnata") is 'n vis wat voorkom aan die kus (veral riviermondings) van Suid-Afrika vanaf Mosselbaai tot by Oman. Dit kom ook in die Rooisee voor. Dit kom ook net suid van Durban voor gedurende die somer. Die vis kry sy naam vanaf sy vermoë om hoog die lug in te spring wanneer dit gesteur of verras word. Die vis moet ook nie verwar word met die Platkopharder nie. In Engels staan die vis bekend as die "Ladyfish".

Die vis lank, slank met 'n lang gevurkte stert. Die liggaam is silwer terwyl die rug 'n blouerige groen kleur is. Die punt van die dorsalevin is swarterig. Normaalweg weeg die springer tussen 1 tot 4 kg en word tot 1 m lank.

Hulle hou veral in vlak, troebel water by strande en riviermondigs maar kom nie normaalweg in skole voor nie. Hulle kom in groot groepe saam by die Mosambiekkus vir die paartyd in die winter. Hulle eet klein vissies en garnale.

Dit is nie 'n gewilde eetvis nie omrede dit te veel fyn grate het. Die "SADSAA" hengelrekord is 12 kg.





</doc>
<doc id="59865" url="https://af.wikipedia.org/wiki?curid=59865" title="Pensstreep-tuna">
Pensstreep-tuna

Die Pensstreep-tuna ("Katsuwonus pelamis") is 'n roofvis wat rondom die wêreld voorkom in water wat warmer as 19 °C is. In Engels staan die vis bekend as die "Skipjack".

Die pensstreep-tuna het 'n kort en amper vaatjie ronde lyf. Die rugvin is blou-swart terwyl die sye silwer-blou is met die pens wit. Daar is swart strepe op die pens van die pensstreep-tuna. 'n Gemiddelde grootte vis weeg 3 tot 4 kg terwyl die Suid-Afrikaanse hengel rekord net onder die 10 kg is.

Die vis verkies die oop see met watertemperatuur van tussen 19° en 30 °C. Hulle is baie sensitief vir veranderinge in die soutkonsentrasie van die seewater en vermy dele met 'n lae soutgehalte. Die vis leef saam in skole. Hulle swem en vreet net onder die oppervlakte van die see. Hulle vreet ansjovis, klein vissies, garnale en ander plankton.

Dit is nie 'n gewilde eetvis nie.





</doc>
<doc id="59866" url="https://af.wikipedia.org/wiki?curid=59866" title="Kerk van Griekeland">
Kerk van Griekeland

Die Kerk van Griekeland (Grieks: Ἐκκλησία τῆς Ἑλλάδος, "Ekklisía tis Elládos") is ’n outokefale Oosters-Ortodokse Kerk wat in volle gemeenskap met die ander Oosters-Ortodokse kerke is. Die primaat van die kerk het die titel Aartsbiskop van Athene en die Hele Griekeland.

Die naam moenie verwar word met die term Grieks-Ortodokse Kerk, wat na verskeie kerke binne die Oosters-Ortodokse Kerk verwys, nie. 

Die Kerk van Griekeland se gebied is beperk tot die land se grense voor die Balkan-oorlog van 1912–1913. Die res van Griekeland val onder die jurisdiksie van die Ekumeniese Patriargaat van Konstantinopel. Vir praktiese redes word van laasgenoemde gemeentes de facto deur die Kerk van Griekeland geadministreer volgens ’n ooreenkoms met die Patriargaat van Konstantinopel.




</doc>
<doc id="59867" url="https://af.wikipedia.org/wiki?curid=59867" title="Ortodokse Kerk in Amerika">
Ortodokse Kerk in Amerika

Die Ortodokse Kerk in Amerika is ’n outokefale Oosters-Ortodokse Kerk in Noord-Amerika wat in volle gemeenskap met die ander Oosters-Ortodokse kerke is, hoewel nie almal sy outokefalie aanvaar nie. Die primaat van die kerk het die titel Aartsbiskop van Washington, Metropoliet van die Hele Amerika en Kanada. Die Kerk se hoofkantoor is in Syosset, New York, en bestaan uit meer as 700 gemeentes, sendings, gemeenskappe en kloosters hoofsaaklik in die VSA en Kanada, met bykomende gemeentes en sendings in Mexiko en Australië. Skattings van die aantale lidmate wissel tussen 27 169 en 1 064 000.

Die Kerk se geskiedenis het in 1794 begin met die aankoms van agt Russies-Ortodokse monnike op Kodiak-eiland, Alaska, wat toe deel van Rusland was. Hulle het ’n Christelike sending in Alaska gestig wat ’n gemeente van die Russiese Kerk geword het ’n paar jaar nadat die VSA Alaska in 1867 van Rusland gekoop het. Teen die laat 19de eeu het die Russies-Ortodokse Kerk in ander dele van Amerika gegroei danksy die aankoms van immigrante uit dele van Europa en die Midde-Ooste. Al die mense van verskillende etnisiteite is saamgesnoer in ’n enkele Noord-Amerikaanse gemeente van die Russiese Kerk.

Weens die groot ontwrigting wat die Russiese Rewolusie van 1917 meegebring het, het patriarg Tichon van Moskou in 1920 opdrag gegee dat Russies-Ortodokse kerke buite Rusland beheer van hulle eie kerke neem indien die sentrale administrasie buite aksie gestel word of nie gekontak kan word nie. Sommige van die kerke het dit gebruik as basis vir die verklaring van hul outokefalie sonder dat die sentrale administrasie buite aksie gestel is. Hoewel sommige etniese gemeentes by ander Ortodokse kerke aangesluit het, het baie ander gemeentes in 1924 die administratief selfregerende Russies-Ortodokse Grieks-Katolieke Kerk in Amerika gestig.

In 1970 het die Russiese Kerk die outokefalie van die Russies-Ortodokse Grieks-Katolieke Kerk in Amerika erken en dit is hernoem na die Ortodokse Kerk in Amerika. Hoewel al die Oosters-Ortodokse Kerke nie die Amerikaanse kerk se outokefalie erken nie, is die kerk in volle gemeeenskap met hulle.



</doc>
<doc id="59868" url="https://af.wikipedia.org/wiki?curid=59868" title="Talang-koninginvis">
Talang-koninginvis

Die Talang-koninginvis ("Scomberoides commersonianus") is 'n vis wat aan die ooskus van Suid-Afrika vanaf Oos-Londen noordwaarts voorkom. Dit is 'n tropiese vis wat warmer waters verkies en meer volop raak vanaf Durban en verder noord.

Die vis is lank en plat. Die rug is donker- tot olyfgroen, die sye is silwer en die pens is wit. Die sye het normaalweg 'n geel skynsel. Daar is ook 'n horisontale lyn op die sye met vyf of meer donker kolle bo die lyn wat kleiner word na agter. Die vis weeg normaalweg minder as 5 kg.

Hulle kom veral naby riwwe in sandbaaie voor en is grootliks alleenlopers. Hulle verkies donkerder waters of warm, groenige water. Hulle eet klein vissies soos harders en ansjovis. Hulle word beide vanaf die kus en bote gevang.

Dit is nie 'n gewilde eetvis nie.





</doc>
<doc id="59869" url="https://af.wikipedia.org/wiki?curid=59869" title="Kortvin-mako">
Kortvin-mako

Die kortvin-mako ("Isurus oxyrinchus") is 'n haai wat dwarsoor die wêreld voorkom in tropiese, sub-tropiese en gematigde water. In Engels staan die haai bekend as die "Shortfin mako".

Die haai is diepblou op die rug, die sye is silwer-blou en die pens is wit. Die kortvin-mako het 'n sterk stert en 'n gepunte kop met 'n sterk kakebeen wat vol skerp tande is. Hulle word tussen 25 tot 150 kg swaar in Suid-Afrika, terwyl enkele haaie van bykans 400 kg elders gevang is.

Hulle vermy vlak water en hou in die oop water, en is alleenlopers. Hulle vreet enige mediumgrootte vis. Hulle kom veral voor naby riwwe in sandbaaie. Hulle verkies donkerder waters of warm, groenerige water. Hier vreet hulle klein vissies soos harders en ansjovis. Hulle word beide vanaf die kus en bote gevang en word deur die IUBN geklassifiseer as 'n kwesbare spesie.

Dit is nie 'n gewilde eetvis nie.





</doc>
<doc id="59872" url="https://af.wikipedia.org/wiki?curid=59872" title="Gespikkelde sloothaai">
Gespikkelde sloothaai

Die gespikkelde sloothaai ("Triakis megalopterus") is 'n haai wat voorkom aan die weskus van Suid-Afrika noord van die Namibiesegrens tot by Oos-Londen. In Engels word hulle die "gully shark" genoem.

Die haai is relatief lig gebou met 'n stomp neus en die twee rugvinne is amper ewe groot. Die hele lyf is donker grys op die rug en aan die sye met donker kolle op. Die pens is 'n vaalgrys kleur. Die tande is nie skerp of gevaarlik nie. Hierdie haai word nie baie groot nie; die Suid-Afrikaanse hengelrekord is 40 kg met normale haaie wat wissel tussen 10 en 25 kg.

Die haaie kom gewoonlik nie in skole voor nie, slegs indien daar baie kos beskikbaar is. Hulle eet klein vissies en ook klein haaitjies. Hulle soek kos by klein rotsriwwe en slote in die riwwe.





</doc>
<doc id="59873" url="https://af.wikipedia.org/wiki?curid=59873" title="Goue koningvis">
Goue koningvis

Die Goue koningvis ("Gnathanodon speciosus") is 'n vis wat aan die ooskus van Suid-Afrika voorkom vanaf Durban noordwaarts. In Engels staan die vis as die "Golden Kingfish" bekend.

Die Goue koningvis is 'n stewige vis waarvan die kleur verander namate hy groter word. Wanneer hulle klein is, is hul kleur heldergeel, wat later verander om 'n soort silwer skynsel te verkry. Die volwassenes is silwer-goud op die sye en die pens is geel. Daar is vertikale strepe op die sye en die vinne is gelerig terwyl die anale vin byna goud van kleur is. Alhoewel enkele visse van 10 kg reeds gevang is weeg die gemiddelde vis tussen 0.5 en 5 kg.

Die Goue koningvis kom veral by riwwe voor. Die vis kan sy mond vorentoe verleng om 'n tuit te vorm wat besonder voordelig is wanneer van die bodem of van riwwe af gevoed word. Hulle vreet krappies, wurms, klein vissies en enige ander diertjies wat op die bodem rondbeweeg. Dit is 'n goeie eetvis.





</doc>
<doc id="59876" url="https://af.wikipedia.org/wiki?curid=59876" title="Herero">
Herero

Die Herero is 'n swart stam van wie die meerderheid in Namibië voorkom, en die res in Botswana en Angola. In 2013 is die getal Herero's in Namibië op ongeveer 250 000 geraam. Hul taal behoort tot die Bantoesubfamilie van die Niger-Kongo-groepering. Daar bestaan ondergroepe soos Himba, Tjimba en Zemba.

Die Herero kan beskryf word as lank, waardig en ligter van kleur as ander stamme in die omgewing en het vermoedelik uit Sentraal- of Noord-Afrika geëmigreer. Hulle glo tradisioneel aan voorvaderaanbidding en is hoofsaaklik beesboere.

Die vroue dra 'n buitengewone lang, wye hooftooisel, die "otjikalva". Dit is 'n simbool van respek, wat gedra word om hulde te gee aan die koeie wat hulle histories onderhou het. Die hooftooisel kan gevorm word deur 'n opgerolde koerant wat in die materiaal bedek word. Hulle word gemaak om te pas met rokke, met dekoratiewe borsspelde en penne in die middel.

Jacobus Coetzee het in 1760 die Herero's vir die eerste keer teëgekom. In 1830 het die Duitse sendeling Johann Schmelen en in 1842 het eerw. Carl Hugo Hahn probeer om hulle tot die Christelike geloof oor te haal. Die Duitsers het die land gekoloniseer en het herhaaldelik in botsing gekom met die Herero's onder hoofman Samuel Maherero. Die eerste Herero wat die Christelike doop ontvang het en wel op 25 Julie 1858, 15 jaar nadat Hahn sy werk onder dié volk begin het, was Johanna Gertze. Sy het hom ook 'n Duits-Herero-woordeboek help opstel en in Duitsland gehelp om Herero-tekste persklaar te maak.

In die Herero-oorlog (1904–1908) tussen Duitse koloniste en die Herero's word die stam heeltemal verslaan en baie word gedood. Talle sterf aan dors en uitputting nadat hulle die woestyn in verdryf is deur gewapende Duitsers. Gedurende hierdie tyd het die Herero-bevolking van 90 000 na 20 000 verminder. 179 Duitse offisiere en 2 169 manskappe het in die opstand gesneuwel.




</doc>
<doc id="59880" url="https://af.wikipedia.org/wiki?curid=59880" title="Kobia">
Kobia

Die Kobia ("Rachycentron canadum") is 'n skaars vis wat voorkom aan die Suid-Afrikaanse kus vanaf Kaapstad tot verby die Mosambiekgrens. In Engels staan die vis bekend as die "Cobia" of as die "Prodigal Son" (oftewel "Verlore seun").

Die vis het 'n lang lyf en het 'n amper ronde deursnit. Die kop is plat soos van bo af gesien en die stert is groot en kragtig wat die vis se vegvermoë bevestig. Die boonste helfte van die lyf is donkerbruin, amper swart en die onderkant is roomkleurig. Daar is 'n prominente horisontale streep aan elke sy van jong visse, wat egter neig om te vervaag met toenemende volwassenheid. Die vinne is ook donkerbruin van kleur. Die gemiddelde grote van die vis is 5 tot 10 kg terwyl enkele visse van 20 kg reeds gevang is.

Die Kobia het snaakse gewoontes; hy word gereeld gesien in die teenwoordigheid van 'n Manta, Walvishaai of groot haaie. Hulle hou van warm, helder water en verkies strukture soos riwwe, eilande en selfs boeie - veral as daar 'n kans is om krappe te vang. Hulle eet krappe, ander vis, garnale en pylinkvis. Hulle kom nie voor in skole nie en word hoofsaaklik vanaf 'n boot gevang.

Dit is 'n baie smaaklike eetvis.





</doc>
<doc id="59881" url="https://af.wikipedia.org/wiki?curid=59881" title="Chelmsford">
Chelmsford

Chelmsford (uitgespreek /ˈtʃɛlmzfərd/) is 'n die hoofstad ("county town") van die Engelse graafskap Essex. Die stad het sowat 157 000 inwoners. 


</doc>
<doc id="59883" url="https://af.wikipedia.org/wiki?curid=59883" title="Beenvis">
Beenvis

Die Beenvis ("Albula glossodonta") is 'n vis wat aan die ooskus van Afrika voorkom noordwaarts vanaf die Transkei. In Engels staan die vis bekend as die "Bonefish".

Die vis het 'n lang silwer-grys liggaam wat piesangvormig is. Die stert is lank en kragtig terwyl die snoet ook lank is met die mond onder die snoet. Die gemiddelde vis weeg tussen 2 en 4 kg terwyl die swaarste visse sowat 10 kg weeg. Beide die Suid-Afrikaanse en wêreld rekord is in KwaZulu-Natal se water opgestel.

Die Beenvis verkies vlak maar helder water van riviermondings en mere waar hulle in die sand vir prooi soek. Hulle kom enkel of in klein groepies voor en eet mossels, wurms, garnale, krappe of enige ander organisme wat in die sand voorkom.

Dit is nie gewilde eetvis nie as gevolg van die klein, fyn grate wat in die vis voorkom.





</doc>
<doc id="59884" url="https://af.wikipedia.org/wiki?curid=59884" title="Makriel">
Makriel

Die Makriel ("Scomber japonicus") is 'n vis wat aan die hele kus van Suid-Afrika voorkom. In Engels staan dit bekend as die "Mackerel". Die vis is ook bekend as die Pasifiese makriel of Blou makriel en is na verwant aan die Atlantiese makriel.

Die vis het 'n ronde, gestroomlynde lyf wat dit amper soos 'n tuna laat lyk. Die stert is dun by die basis en maak 'n diep vurk. Die rugkant van die vis is helder silwerig, met donkergroen golwende lyne aan die kante, terwyl die pens silwerwit is. Op die pens is ook klein swart kolletjies. Die vinne is bleekblou. Die visse weeg selde meer as 'n 1 kg terwyl enkele visse van 3 kg al gevang is.

Die vis kom in diep waters voor (300 m is nie ongewoon nie) tot op die rand van die kontinentale plato. Makriel is 'n skoolvis wat leef op plankton, kril, klein vissies en klein pylinkvissies.

Makriel is 'n gewilde kommersiële eetvis, vanweë sy sagte vlees en goeie smaak. Makriel is ook hoog in omega-3 onversadigde vette en vitamien D, en 100 g gekookte vis verskaf 345 IU (3.45 IU/g) vitamien D.





</doc>
<doc id="59886" url="https://af.wikipedia.org/wiki?curid=59886" title="Vergilius">
Vergilius

Publius Vergilius Maro (15 Oktober, 70 v.C. – 21 September, 19 v.C.), of net Vergilius, is ’n Antieke Roomse digter uit die Augustynse era. Hy is bekend vir drie vername Latynse letterkundige werke, die Eclogae, die Georgica en die epos "Aeneis". ’n Aantal kleiner gedigte, saamgevat in die "Appendix Vergiliana" word ook soms aan hom toegeskryf.

Vergilius word tradisioneel geag as een van Rome se vernaamste digters. Sy "Aeneïs" word al van dit neergepen is tot vandag beskou as die Roomse nasionale epos en is geskoei op die lees van Homeros se "Ilias" en "Odussee." Dit volg die Trojaanse vlugteling Aeneas in sy stryd ter vervulling van sy roeping en sy aanland op Italiaanse bodem – volgens Roomse mitologie die stigting van Rome. Vergilius se werke het ’n wye en groot invloed op Westerse letterkunde, vernaam Dante se "Goddelike komedie" waarin Vergilius verskyn as Dante se gids deur die hel en vaevuur.

Vergilius se biografiese oorlewering is na bewering gegrond op die verlore biografie deur Varius, Vergilius se redigeerder, wat opgeneem is in Seutomius se biografie, asook die kommentaar van Servius en Donatus. Servius en Donatus was die twee belangrikste kommentators vir Vergilius se digkuns. Hoewel die kommentaar sonder twyfel heelwat feitelike inligting bevat oor Vergilius, bestaan daar tog bewyse dat gesteun is op gevolgtrekkings gemaak vanuit sy digkuns en allegorie. Sy biografiese oorlewering bly dus ’n tameletjie.
Volgens hierdie oorlewering is Vergilius in die dorpie Andes gebore naby Mantua

in Gallia Cisalpina.

Die ontleding van sy naam het gelei tot die idee dat hy van vroeëre Roomse setlaars afstam. Hedendaagse spekulasie steun egter glad nie op narratiewe bewyse vanuit sy eie skryfwerk of sy latere biograwe nie. Macrobius noem dat Vergilius se pa van eenvoudige agtergrond was; geleerdes dink egter eerder dat Vergilius uit ’n Roomse adellike familie kom wat grondeienaars was en sodoende ’n goeie opvoeding kon bekostig. Hy het skool gegaan in Cremona, Mediolanum, Rome en Napels. Hy volg ’n kortstondige loopbaan in die regte en retoriek voor hy hom tot die digkuns wend.
Volgens kommentators begin Virgilius se opvoeding op vyfjarige ouderdom en is hy later na Cremona, Milaan en teen die einde na Rome. Daar wy hy hom toe in die retoriek, geneeskunde en sterrekunde hoewel hy laasgenoemde gou verruil vir filosofie. Uit Vergilius se bewonderende verwysings na die neoteriese skrywers Pollio en Cinna kan afgelei word dat hy vir ’n tyd lank geassosieer is met Catullus se neoteriese kring. Skoolmaats beskryf hom, volgens Servius, as baie skaam en hy kry die bynaam "Parthenias" of "meisie" as gevolg van sy sosiale gereserveerdheid. Dit blyk dat Vergilius sy hele lewe lank gesukkel het met swak gesondheid en tot ’n mate die lewe van ’n invalide gelei het. Volgens die "Catalepton" het hy in Napels, in die Epikuristiese skool van Siro die Epikuris, begin om poësie te skryf. ’n Versameling werke wat deur kommentators aan ’n jeugdige Vergilius toegeskryf word, het saam behoue gebly onder die titel "Appendix Vergiliana". Dit word egter grootliks deur geleerdes beskou as nagemaak. Een hiervan, die "Catalepton", bestaan uit veertien kort gedigte

waarvan sommige Vergilius s’n kan wees, en ’n ander kort narratiewe gedig, "Culex" (Die Muggie) is al in die eerste eeu n.C. aan hom toegeskryf.

Biografiese oorlewering maak aanspraak daarop dat Vergilius in 42 v.C. aan die heksameter "Eclogae" begin werk het. Daar word verder beraam dat die versameling werke rondom 39-38 v.C. gepubliseer is, hoewel die datums betwisbaar is. Hierdie aanspraak word deesdae as ongegronde afleidings uit die "Eclogae" beskou

Die "Eclogae" (volgens die Grieks vir "seleksies") bestaan uit ’n groep van 10 gedigte wat rofweg geskoei is op die bukoliese heksametriese digkuns ("herdersdigkuns") van die Hellenistiese digter Theokritos. Na sy oorwinning in die Slag van Filippi in 42 v.C. teen 'n weermag wat gelei is deur Julius Caesar se sluipmoordenaars, poog Augustus om sy veterane af te koop met grond wat hy onteien het van dorpe in die noorde van Italië. Dit sluit onder andere, volgens tradisie, ’n landgoed in naby Mantua wat aan Virgilius behoort. Die verlies van sy familieplaas en ’n poging om met poëtiese vertoë die grond terug te wen, word tradisioneel beskou as Vergilius se dryfkrag agter die samestelling van die "Eclogae". Tans word dit egter as ’n ongesteunde afleiding gesien, gemaak uit interpretasies vanuit die "Eclogae". In die "Eclogae" 1 en 9 dramatiseer Vergilius wel met herdersidioom die kontrasterende gevoelens wat veroorsaak word deur die brutaliteit van hierdie grondonteienings – hy lewer egter geen onbetwisbare bewys van die sogenaamde biografiese gebeurtenis nie. Hoewel sommige lesers die digter identifiseer met verskeie karakters en hul wisselvalligheid, of dit nou ’n ou boer se dankbaarheid is teenoor ’n nuwe god ("Ecl". 1), of die gefrustreerde liefde van ’n boerse sanger vir ’n verafgeleë seun ("Ecl". 2), of selfs ’n meestersanger se aanspraak op die komposisie van verskeie eclogae, verwerp hedendaagse akademici grotendeels sulke pogings om biografiese detail te veronderstel uit werke van fiksie. Dit is verkieslik om eerder die outeur se karakters en temas te interpreteer as illustrasies van die kontemporêre lewe en diskoers.

Die tien "Eclogae" bestaan uit tradisionele herderstemas met ’n vars perspektief. Eclogea 1 en 9 spreek die grondonteiening aan en die gevolge daarvan op die Italiaanse platteland. 1 en 3 is erotiese herdersdigte en spreek homoseksuele liefde ("Ecl". 2) en aangetrokkenheid tot beide geslagte ("Ecl". 3) aan. "Eclogae" 4, die sogenaamde "Messiaanse Eclogae", wat geadresseer is aan Gaius Asinius Pollio gebruik die milieu van die goue era in verband met die geboorte van ’n kind (wie die kind veronderstel is om te wees, is oop vir bespreking). 5 en 8 beskryf die mite van Dafnis in ’n sangkompetisie en 6 die kosmiese en mitologiese lied van Silenos. 7 is ’n driftige poësiekompetisie en 10 die lyding van die kontemporêre elegiese digter Gaius Cornelius Gallus. Virgilius word in die "Eclogae" gekrediteer met die vestiging van Arkadia as ’n digterlike ideaal. Dit resoneer steeds in Westerse literatuur en beeldende kunste en berei die weg voor vir die ontwikkeling van die Latynse herdersdigte deur Titus Calpurnius Siculus, Nemesianus en latere skrywers.

’n Tyd na die publikasie van die "Eclogae" (waarskynlik voor 37 v.C.)

word Vergilius deel van Gaius Maecenas se sfeer. Hy was Oktavianus se bekwame "agent d'affaires" wat daarop uit was om simpatie vir Antonius onder die vername families teen te werk deur Roomse literêre persoonlikhede na Oktavianus se saak oor te wen. In die proses leer Vergilius baie van die ander leidende literêre persoonlikhede van die tyd ken, insluitend Horatius wie se digkuns hy gereeld noem,

asook Varius Rufus wat later help met die afhandeling van die "Aeneïs".

Op Maecenas se aandrang (volgens oorlewering) spandeer Vergilius die daaropvolgende jare (moontlik 37-39 v.C.) op die lang didaktiese heksametergedig genaamd die "Georgica" (uit Grieks, "Om die Aarde te bewerk"). Hy dra die werk op aan Maecenas. Die oënskynlike tema van die "Georgica" is instruksies vir metodes om ’n boerdery te bestuur. Vergilius volg, met die hantering van dié tema, in die didaktiese spore van die Griekse digter Hesiodos se "Werke en dae" asook die verskeie werke van latere Hellenistiese digters. Die vier boeke van die "Georgica" fokus onderskeidelik op graanverbouing en bosbou (1 en 2), vee- en perdeteelt (3) en byeboerdery asook die kenmerke van bye (4). Bekende gedeeltes sluit in die geliefde "Laus Italiae" uit Boek 2, die beskrywing van die tempel in Boek 3 se voorwoord en die beskrywing van die plaag aan die einde van Boek 3. Boek 4 sluit af met ’n lang mitologiese narratief in die vorm van ’n "epyllion", wat die ontdekking van byeboerdery deur Aristaios en die storie van Orpheus se reis na die onderwêreld duidelik beskryf. Antieke geleerdes soos Servius veronderstel dat die gedeelte oor Aristaios ’n lang gedeelte in die ophemeling van Vergilius se vriend, die digter Gallus, vervang. Gallus is deur Augustus in oneer gebring en pleeg selfmoord in 26 v.C.

Die toon in die "Georgica" wissel tussen optimisme en pessimisme wat kritieke debat ontlok oor die digter se intensies.

Die werk lê die grondslag vir latere didaktiese digkuns. Daar word gesê dat Vergilius en Maecenas beurte gemaak het om die "Georgica" aan Oktavianus voor te lees na sy terugkeer en oorwinning oor Antonius en Cleopatra in die Slag van Actium in 31 v.C.

Die "Aeneis" word algemeen as Vergilius se beste werk beskou en word gesien as een van die belangrikste gedigte in die geskiedenis van Westerse letterkunde. Hy werk gedurende die laaste elf jaar van sy lewe aan die "Aeneis", volgens Propertius, in opdrag van Augustus.

Die epos bestaan uit 12 boeke in daktiliese heksameter en beskryf die reis van Aeneas (’n kryger op vlug na die verwoesting van Troje) na Italië, sy geveg met die Italiaanse prins Trunus en die lê van ’n stad se fondasies waaruit Rome sou ontwikkel. Die eerste ses boeke van die "Aeneïs" beskryf Aeneas se reis vanaf Troje na Rome. Vergilius maak van verskeie modelle gebruik in die samestelling van hierdie epos;

die voortreflike klassieke epiese digter, Homeros, kan orals gevind word, maar Vergilius laat hom ook spesiaal beïnvloed deur die Latynse digter Ennius en die Hellenistiese digter Apollonios van Rhodos. Hoewel die "Aeneïs" homself duidelik as ’n epos vestig, poog die werk om die genre te verbreed deur die insluiting van elemente uit ander genres soos die tragedie en etiologiese poësie. Antieke kommentators merk op dat dit voorkom of Vergilius die "Aeneïs" in twee dele opbreek in navolging van Homeros se werk. Die eerste ses boeke, so word gegis, kan met die "Odussee" vergelyk word en die laaste ses kan met die "Ilias" verbind word"."
Boek 1

(met die aanvang van die Odusseïese gedeelte) begin met ’n storm wat Juno, Aeneas se vyand regdeur die gedig, oor die vloot laat woed. Die storm dryf die held tot aan die Kartaagse kus, tradisioneel Rome se dodelikste vyand. Die koningin, Dido, verwelkom die voorvader van die Romeine en raak tot die ore toe verlief op hom onder invloed van die gode. Tydens die banket in Boek 2 vertel Aeneas aan die betowerde Kartagers die storie van die verwoesting van Troje, sy vrou se dood en sy ontsnapping. In Boek 3 deel hy sy swerftogte oor die Middellandse See heen opsoek na ’n gepaste nuwe tuiste. Jupiter roep die talmende Aeneas in Boek 4 terug na sy plig om ’n nuwe stad te vestig. Hy glip weg uit Kartago waarna Dido Aeneas vervloek, wraak sweer en selfmoord pleeg in ’n simboliese voorsmaak van die fel oorloë tussen Kartago en Rome. In Boek 5 sterf Aeneas se pa, Anchises en word hy in begrafnisspele gevier. Na Aeneas Cumae in Italië bereik in Boek 6, raadpleeg hy die Cumeense Sibille wat hom na die onderwêreld begelei. Hier ontmoet hy die afgestorwe Anchises en dié openbaar aan hom Rome se lot.

Boek 7 (begin van die Ilias-geskoeide helfte) skop af met ’n rede aan die muse asook ’n melding van Aeneas se aankoms in Italië en verlowing aan Lavinia, dogter van Koning Latinus. Lavinia was reeds aan Turnus, koning van die Rutuliërs, beloof en hy word tot oorlog oorreed deur die wraakgodin Alekto en Lavinia se ma Amata. In Boek 8 tree Aeneas in bondgenootskap met Koning Euandros wat die toekomstige ligging van Rome beset en word nuwe wapenrusting gegee asook ’n skild wat die Roomse geskiedenis uitbeeld. Boek 9 teken die aanslag van Nisus en Euryalus op die Rutuliërs aan, Boek 10 die dood van Euandros se jong seun Pallas en Boek 11 die dood van Camilla die Volskiese krygerprinses, asook die besluit om die oorlog te beklink met ’n tweegeveg tussen Aeneas en Turnus. Die "Aeneïs" sluit af in Boek 12 met die oorname van Latinus se stad, die dood van Amata, Aeneas se oorwinning en doodmaak maak Turnus, wie se pleidooi om genade versmaad word. Die boek sluit af met beeld van Turnus se siel wat weeklaag op sy vlug na die onderwêreld.

Kritici van die "Aeneïs" fokus op ’n verskeidenheid kwessies.

Die gedig se stemming as geheel is ’n spesifieke kwessie vir bespreking; sommiges beskou die gedig as pessimisties en polities ondermynend tot die Augustynse regime terwyl ander die gedig weer sien as ’n viering van die nuwe imperiale dinastie. Vergilius maak gebruik van die Augustynse regime se simboliek en sommige geleerdes trek ’n duidelike lyn tussen Augustus en Aeneas, die een as grondlegger en die ander nuwe stigter van Rome. ’n Sterk teleologie of dryfveer na ’n klimaks is in die gedig te bespeur. Die "Aeneïs" is vol profesieë oor Rome se toekoms, Augustus se dade, sy voorgeslagte, bekende Romeine en die Puniese Oorloë. Aeneas se skild beeld selfs Augustus se oorwinning uit by Actium oor Marcus Antonius en Cleopatra in 31 v.C. ’n Verdere rigting van ondersoek lê in Aeneas se karakter. As protagonis blyk dit dat Aeneas konstant weifel tussen sy emosies en verbintenis tot sy profetiese plig as grondlegger van Rome. Kritici noteer Aeneas se verlies oor sy emosies in die laaste gedeelte van die gedig waar die "vroom" en "regverdige" Aeneas, Turnus genadeloos afslag.

Dit blyk dat die "Aeneïs" ’n groot sukses was. Daar word genoem dat Vergilius Boeke 2,4 en 6 aan Augustus voorgelees het.

Boek 6 laat blykbaar Augustus se suster Octavia flou val. Hoewel die egtheid van die bewering onderhewig is aan akademiese skeptisisme dien dit tog as basis vir latere kuns soos byvoorbeeld Jean-Baptiste Wicar se "Virgilius se voorlees van die Aeneïs."

Ongelukkig is sekere versreëls in die gedig onvolledig gelaat en die gedig is in sy geheel ongeredigeer gelaat met Vergilius se dood in 19 v.C.

Volgens oorlewering reis Vergilius na Griekeland in 19 v.C. om die "Aeneïs" te wysig. Na hy Augustus in Athene ontmoet en besluit om huiswaarts te keer, ontwikkel Vergilius met 'n besoek aan ’n dorpie naby Megara koors. Uitgemergel deur sy siekte sterf Vergilius op 21 September 19 v.C. in die hawe van Brundisium na sy reis na Italië per skip. Augustus gee opdrag aan Vergilius se literêre eksekuteurs, Lucius Varius Rufus en Plotius Tucca, om nie sy wense na te kom en die gedig te verbrand nie. Dit moet met so min as moontlik redaksionele verandering gepubliseer word.

Die gevolg hiervan is dat die bestaande teks van die "Aeneïs" foute bevat wat Vergilius van plan was om te redigeer voor publikasie. Die enigste ooglopende tekortkominge is ’n paar versreëls wat metries onvoltooid gelaat is (bv. ’n onvolledige reël in daktiliese heksameter). Ander beweerde tekortkominge of foute is oop vir akademiese debat.

Vergilius se werke het bykans vanaf publikasie Latynse poësie hervorm. Die "Eclogae", "Georgica" en veral die "Aeneïs" word standaard tekste in skoolleerplanne waarmee alle opgevoede Romeine bekend geword het. Digters wat Vergilius volg, verwys dikwels intertekstueel na sy werke om betekenis aan hul eie poësie te gee. Die Augustynse digter Ovidius parodieer die openingsreëls van die "Aeneïs" in sy "Amores" 1.1.1-2 en sy opsomming van Aeneas se verhaal in Boek 14 van die "Metamorfoses", die sogenaamde "mini- Aeneïs" Dit word gesien as ’n uitsonderlik belangrike voorbeeld van 'n post-Vergiliaanse antwoord op die epiek. Lucanus se epos, die "Bellum Civile", is al beskou as ’n anti-Vergiliaanse epos wat weg doen met die goddelike meganisme, historiese gebeure behandel en drasties afwyk van Vergiliaanse epiekpraktyk. Die Flaviese digter Statius besig hom innig met Vergilius se poësie in sy 12-boek epos "Tebaïs". Hy adviseer in sy epiloog dat sy gedig nie "die goddelike "Aeneïs" moet probeer ewenaar nie en eerder van ’n afstand volg en altyd sy voetspore eerbiedig."

In Silius Italicus het Vergilius een van sy mees vurige aanhangers gehad. Hy verwys met omtrent elke versreël in sy epos "Punica" na Vergilius. Dit is algemeen bekend dat hy Vergilius se graftombe gekoop het en die digter aanbid het.

Die magiese vermoëns van ’n siener is in die latere oudheid aan Vergilius toegeëien, gedeeltelik vanweë die sogenaamde "Messiaanse" Vierde Eclogae. Dit is later wyd vertolk as dat dit die geboorte van Jesus voorspel het. Die "Sortes Vergilianae", die proses waarby Vergilius se poësie as goddelike middel aangewend word, is in Hadrianus se tyd begin en duur voort tot in die Middeleeue. In dieselfde gees krediteer Macrobius in sy "Saturnalia" Vergilius se werke as die beliggaming van menslike kennis en ondervinding – ’n weerspieëling van die Griekse konsep van Homeros.

Vergilius se werke het ook kommentators in die oudheid betrek. Servius, ’n kommentator uit die 4de eeu v.C., baseer sy werk op die kommentaar van Donatus. Servius se kommentaar verskaf ’n groot hoeveelheid inligting oor Vergilius se lewe, bronne en verwysingsraamwerk. Heelwat hedendaagse geleerdes vind egter die wisselende kwaliteit en soms eenvoudige interpretasies van Servius se werk frustrerend.

Selfs met die ineenstoring van die Wes-Romeinse Ryk het geletterde persone erken Vergilius was ’n meesterdigter. Gregorius van Tours het Vergilius gelees en in verskeie plekke aangehaal saam met ander Latynse digters. Hy waarsku egter dat "ons nie te veel na hul leunagtige fabels moet verwys en sodoende tot die ewige dood veroordeel word nie."

Die "Aeneïs" bly staande as die sentrale Latynse letterkundige teks van die Middeleeue en behou sy status as die groot epos van die Latynse wêreld, selfs vir die wat hulle as van Roomse afkoms beskou. Dante maak Vergilius sy gids in die Hel en die grootste deel van die Vaevuur in sy "Goddelike komedie". Hy noem Vergilius ook in "De vulgari eloquentia" saam met Ovidius, Lucanus en Statius, as een van die vier "regulati poetae" (ii, vi, 7). Die "Vergilius Augusteus", "Vergilius Vaticanus" en "Vergilius Romanus" tel onder die bekendste oorblywende manuskripte van Vergilius se werke.

Tydens die Middeleeue is Vergilius se reputasie van so ’n aard dat dit legendes ïnspireer wat hom met profesie en magie verbind. So vroeg as die 3de eeu n.C. al interpreteer Christendenkers "Eclogae" 4, die geboorte van ’n seun wat die goue era inlyf, as ’n voorspelling van die geboorte van Jesus. Vervolgens word Vergilius in dieselfde lig geplaas as die Bybelse profete, iemand wat die Christendom inlui.
Moontlik so vroeg al as die tweede eeu n.C. word daar magiese eienskappe aan Vergilius se werke geheg en word dit gebruik vir wiggelary. Met wat bekend geword het as die "Sortes Vergilianae" word gedeeltes lukraak gekies en geïnterpreteer om vrae te beantwoord.

In die 12de eeu ontstaan ’n tradisie rondom Napels, wat met verloop van tyd oor die hele Europa versprei, waaring Vergilius as ’n groot towenaar gesien word. Legendes oor Vergilius en sy magiese kragte bly vir meer as tweehonderd jaar gewild, stellig net so gewild soos sy skryfwerk.

Vergilius se nalatenskap in Middeleeuse Wallis is van so ’n aard dat die Walliese weergawe van sy naam "Fferyllt" of "Pheryllt" ’n generiese term word vir towenaar. Die moderne Walliese woord vir apteker, "fferyllydd", is nog ’n oorblyfsel hiervan.
Die legende van Vergilius in sy mandjie ontstaan in die Middeleeue en word gereeld in kuns en letterkunde gesien as deel van die topos "Die mag van vroue". Dit beeld die ontwrigtende invloed van die vroulike aanloklikheid op mans uit. In hierdie storie word Vergilius bekoor deur ’n beeldskone vrou, soms beskryf as die keiser se dogter of minnares genaamd Lucretia. Sy speel met die bekoring saam en gee toestemming tot ’n ontmoeting by haar huis. Hy moes in die nag inglip deur in ’n groot mandjie te klim wat deur ’n venster laat sak sal word. So gemaak is die mandjie slegs halfpad teen die muur opgehys en is hy daar gelos tot die volgende dag, oorgelewer aan openbare bespotting. Die storie is soortgelyk aan Phyllis wat vir Aristoteles ry. Onder die kunstenaars wat die toneel uitbeeld is Lucas van Leyden wat ’n houtsnee en later ’n gravure maak.
Die struktuur wat bekend staan as "Vergilius se grafkelder" kan gevind word by die ingang na ’n antieke Romeinse tonnel (bekend as "grotta vecchia") in Parco di Virgilio in Piedigrotta. Dit is ’n distrik buite die ou Napels naby die hawe van Mergellina op die pad kuslangs noord na Pozzuoli. (Die terrein bekend as Parco Virgiliano is ’n ent verder weg Wes langs die kus) Hoewel Vergilius alreeds voor sy dood literêre bewondering en eerbied ingeboesem het, is sy naam in die daaropvolgende eeue gekoppel aan wonderbaarlike kragte en word sy grafkelder die eindbestemming vir pelgrimstogte en verering. Dit word ook genoem dat die digter self die grot gemaak het met die verbete krag van sy intense blik.





</doc>
<doc id="59888" url="https://af.wikipedia.org/wiki?curid=59888" title="Studio Babelsberg">
Studio Babelsberg

Studio Babelsberg in die Potsdamse stadsdeel Babelsberg is die oudste groot rolprentateljee ter wêreld en die grootste rolprentateljee in Duitsland. Sedert 1912 het 'n groot aantal bekende rolprentmakers hul prente in Babelsberg vervaardig, waaronder hoogs invloedryke werke soos "Metropolis" en "Der Blaue Engel" (waarin Marlene Dietrich die hoofrol vertolk het).

Studio Babelsberg, wat as die bakermat van die Duitse rolprentbedryf beskou word, bied 'n verskeidenheid dienste vir Duitse en internasionale rolprentmakers aan en is tans die belangrikste ateljee vir rolprent- en televisieproduksies in Europa.

Media


</doc>
<doc id="59889" url="https://af.wikipedia.org/wiki?curid=59889" title="Grysknorder">
Grysknorder

Die Grys knorder ("Pomadasys furcatum") is 'n vis wat aan die ooskus van Suid-Afrika voorkom, noordwaarts vanaf Durban. In Engels staan dit bekend as die "Grey grunter".

Die vis word tot 50 cm lank en weeg nie meer as 1 kg nie. Die vis is silwer met 6 - 7 donker strepe op die sye. Die stert en die snoet is kort.

Die Grys knorder eet klein krappies, garnale en seewurms. Dit verkies vlakker water en leef saam in klein skole op sanderige gedeeltes tussen riwwe. Dit is volop in die St. Luciameer.





</doc>
<doc id="59890" url="https://af.wikipedia.org/wiki?curid=59890" title="Spiesknorder">
Spiesknorder

Die Spiesknorder ("Pomadasys kaakan") is 'n vis wat aan die ooskus van Suid-Afrika noordwaarts vanaf Oos-Londen voorkom. Die vis word 75 cm lank en weeg 6 kg. Die lyf en kop is silwer met 'n donker vlek op die oë en voorkop. Daar is ook swart kolle op die dorsale vin se membraan. Die vis kom langs strande voor en hou in vlak water - tot sowat 75 m diep. Dit is 'n goeie sporthengelvis.





</doc>
<doc id="59892" url="https://af.wikipedia.org/wiki?curid=59892" title="Deen">
Deen

Die Deen ("Porcostoma dentata") is 'n vis wat voorkom aan die ooskus van Suid-Afrika noordwaarts vanaf Port Elizabeth. In Engels staan die vis bekend as die "Dane".

Die vis is oranje-rooi aan die bokant met 'n donker pers streep tussen die oë. Daar is ook 'n donker streep op die sye van die vis. Die buitenste rante van die pens en anale vinne is wit. Die vis word sowat 15 cm lank met die rekord van 1 kg wat 30 cm lank is. Daar is 4 - 6 prominente tande in die kakebeen.

Hulle kom veral voor by dieper riwwe van 20 – 100 m. Die Deen vreet krappe, garnale en ander organismes.





</doc>
<doc id="59893" url="https://af.wikipedia.org/wiki?curid=59893" title="Rooitjortjor">
Rooitjortjor

Die Rooitjortjor ("Pagellus natalensis") is 'n vis wat aan die ooskus van Suid-Afrika voorkom, noordwaarts vanaf Port Elizabeth. In Suid-Afrikaanse Engels staan die vis bekend as "Red tjor-tjor" en wêreldwyd as "Natal pandora".





</doc>
<doc id="59894" url="https://af.wikipedia.org/wiki?curid=59894" title="Sofia Aleksejewna van Rusland">
Sofia Aleksejewna van Rusland

Sofia Aleksejewna (Russies: Софья Алексеевна; - ) was van 1682 tot 1689 regent van die Tsaredom van Rusland. Sy het regeer namens haar broer, Iwan V, en halfbroer, Pieter die Grote, wat as medetsaars gekies is ná die dood van Sofia en Iwan se broer, tsaar Fjodor III. Iwan was liggaamlik en geestelik gestrem en Pieter was maar tien jaar oud toe sy broer dood is en te jonk om te regeer.

Sy het met ’n ystervuis regeer en het nie geskroom om gewelddadige taktieke te gebruik nie. Haar bewind was soveel meer besonders omdat vroue in daardie tyd gewoonlik in die openbaar sluiers gedra en opgepas is, en nie openlik aan enige politieke bedrywighede deelgeneem het nie.

In 1689 het Pieter Sofia na die Nowodewitsji-klooster gestuur om ’n non te word nadat sy probeer het om die bewind oor te neem. In 1696 het die sieklike Iwan gesterf en van toe af was Pieter die alleenheerser.



</doc>
<doc id="59897" url="https://af.wikipedia.org/wiki?curid=59897" title="Boris Jeltsin">
Boris Jeltsin

Boris Nikolajewitsj Jeltsin (Russies: Бори́с Никола́евич Е́льцин; 1 Februarie 1931 23 April 2007) was van 1991 tot 1999 die eerste president van die Russiese Federasie.

Jeltsin, wat op die dorpie Boetka in die Swerdlofsk-oblast van die Sowjetunie (USSR) gebore is, was aanvanklik ’n ondersteuner van Michail Gorbatsjof, maar was onder die perestroika-hervormings een van sy grootste politieke teenstanders. Op 29 Mei 1990 is hy verkies tot voorsitter van die Russiese Opperste Sowjet. Op 12 Junie 1991 is hy deur die volk verkies in die nuwe amp van president van die Russiese Sosialistiese Federale Sowjetrepubliek (RSFSR), in daardie stadium een van die vyftien republieke van die Sowjetunie. Met 57% van die stemme het hy die tweede demokraties verkose leier in die geskiedenis van Rusland geword. Ná die bedanking van Gorbatsjof en die finale ontbinding van die Sowjetunie op 25 Desember 1991, het Jeltsin aangebly in die amp van president van die Russiese Federasie, die opvolgerstaat van die USSR. In 1996 is hy herkies tot president, maar hy was nooit weer so gewild nie ná ’n reeks ekonomiese en politieke terugslae in die 1990's in Rusland.

Hy het onderneem om die Russiese ekonomie in ’n vryemarkekonomie te omskep en het ekonomiese skokterapie, prysvrystelling en privatisasie daarvoor ingespan. Weens die metode van privatisasie het ’n groot deel van die land se rykdom in die hande van ’n klein groepie oligarge beland. ’n Groot deel van die Jeltsin-era is gekenmerk deur korrupsie, inflasie, ekonomiese ineenstorting en enorme politieke en sosiale probleme wat Rusland en die ander voormalige republieke van die Sowjetunie geraak het.

Binne die eerste paar jaar nadat hy president geword het, het baie van Jeltsin se ondersteuners hul rug op hom gekeer en visepresident Aleksandr Roetskoi het die hervormings afgemaak as "ekonomiese volksmoord".

Botsings met die Opperste Sowjet het gelei tot die grondwetlike krisis van Oktober 1993 toe Jeltsin opdrag gegee het vir die onwettige ontbinding van die parlement, wat toe probeer het om Jeltsin uit sy amp te verwyder. Die weermag het hom uiteindelik aan Jeltsin se kant geskaar en die Russiese Withuis beleër en met bomme bestook, wat gelei het tot die dood van 187 mense. Jeltsin het toe die grondwet geskrap, politieke teenstand tydelik verbied en sy ekonomiese eksperiment voortgesit. Daarna het hy ’n nuwe grondwet afgekondig, met groter mag vir die president, en dit is op 12 Desember 1993 deur ’n Russiese referendum goedgekeur met 58,5% van die kiesers wat daarvoor gestem het.

Op 31 Desember 1999 het Jeltsin in ’n verrassende stap sy bedanking aangekondig en die bewind gelaat in die hande van sy verkose opvolger, die destydse premier Wladimir Poetin. Jeltsin was oor die algemeen ongewild toe hy uittree. Volgens sekere skattings was sy gewildheid toe so laag as 2%.

Jeltsin se persoonlike en gesondheidsprobleme het groot aandag in die internasionale pers geniet. Soos die jare aangestap het, is hy toenemend beskou as ’n onstabiele leier, eerder as die inspirerende figuur wat hy eens was. Ná sy bedanking het hy op die agtergrond gebly en geen openbare aankondigings of verskynings gemaak nie.

In September 2005 het hy in Moskou ’n heupoperasie ondergaan nadat hy sy femurbeen tydens 'n vakansie op die Italiaansie eiland Sardinië gebreek het. Op 1 Februarie 2006 het hy sy 75ste verjaarsdag gevier.

Op 23 April 2007 is Jeltsin op 76-jarige ouderdom aan hartversaking oorlede. Hy is in die Nowodewitsji-begraafplaas begrawe nadat sy liggaam in staatsie gelê het in die Katedraal van Christus die Verlosser in Moskou.

Hy was die eerste Russiese staatsman wat in ’n kerkseremonie ter ruste gelê is ná tsaar Aleksander III. President Poetin het die dag van sy begrafnis as ’n nasionale roudag verklaar met vlae wat halfmas gehang het en alle vermaakprogramme wat vir die dag opgeskort is.





</doc>
<doc id="59915" url="https://af.wikipedia.org/wiki?curid=59915" title="Kabeljou">
Kabeljou

Die kabeljou ("Argyrosomus inodorus") is 'n vis wat deel van die "Sciaenidae"-familie is en aan die Wes- en Suidkus van Suid-Afrika voorkom, vanaf Namibië tot by die Groot-Keirivier. Dit is 'n gesogte eetvis. In Engels staan die vis bekend as die "silver kob". Daar is weinige fisiese verskille tussen die kabeljou en die boerkabeljou, derhalwe word altwee kabeljou genoem.

Die "Sciaenidae" is nie deel van die Europese kabeljou of te wel die 'regte kabeljou' nie. Die Europese kabeljou is deel van die Gadidae-familie wat drie subfamilies en verskeie spesies het. Die Europese setlaars het Europese name aan Suider-Afrikaanse visse toegeken wat hulle gedink het dieselfde is of min of meer dieselfde lyk.

Die vis is silwer met 'n pienk skynsel op die rug. Kenmerkend is die ry pêrelagtige wit kolle op die sye. Die boerkabeljou is groter as die kabeljou; die gemiddelde grote kabeljou wat gevang word is 10 kg, maar die boerkabeljou kan tot 35 kg swaar word. Die kabeljou se pektorale vin is langer as die boerkabeljou s'n en die vis is ietwat ligter van kleur as die boerkabeljou.

Die vis verkies koeler water en word nie sommer van die stand gevang tussen Kaap Agulhas en die Groot-Keirivier nie maar wel aan die Weskus. Hulle kom voor tot op 'n diepte van 120 m. Hulle vreet hoofsaaklik kleiner visse, tjokka, pylinkvis en skaaldiere.





</doc>
<doc id="59917" url="https://af.wikipedia.org/wiki?curid=59917" title="Stompstertkabeljou">
Stompstertkabeljou

Die Stompstertkabeljou ("Argyrosomus thorpei") is deel van die "Sciaenidae"-familie en is endemies aan die kus van KwaZulu-Natal, Suid-Afrika. In Engels staan die vis bekend as die "Squaretail kob".

Die vis se kop en lyf is silwer terwyl dit aan die rugkant donkerder is, meer blouerig met 'n koper skynsel en is baie ligter aan die onderkant. Die vinne is geelgrys tot oranjebruin; soms kan hulle rooi wees. Die vis word tot 1.2 m lank. Die SADSAA hengelrekord is 17 kg.

Die vis leef by rotsriwwe en wrakke op sand tot by dieptes van 80 m. Die onvolwasse visse verkies sandbodems in water van 15–50 m en is volop op die Thukelabank. Die visse neig om in skole saam te leef en bereik volwassenheid na ongeveer twee jaar wanneer hulle 33 cm lank is. Die wyfies skiet kuit vanaf Junie tot September.

Die vis se getalle het aansienlik afgeneem na 1990 en daar is beperkings op die vang van die spesie.





</doc>
<doc id="59918" url="https://af.wikipedia.org/wiki?curid=59918" title="Vegvliegtuig">
Vegvliegtuig

'n Vegvliegtuig is 'n spesiale vliegtuig wat ten doel het om lugoorheersing (of lugsuperioriteit) te behaal in 'n gewapende konflik. Vegvliegtuie kan beide aanvallend en verdedigend ontplooi word.

In 1903 het die Wright-broers die eerste suksesvolle vlugte met vliegtuie in die VSA onderneem.

Sewe jaar later het die Britse Minister van Oorlog gesê: "Ons glo nie dat vliegtuie enige nut vir oorlogsdoeleindes sal hê nie". Dié mening is wêreldwyd deur owerhede gehuldig, onder meer in Frankryk, wat vinnig besig was om die middelpunt van lugvaartkundige ontwikkeling te word. In 1912 is die "Royal Flying Corps" (RFC) egter in Brittanje gestig met die doel om verkenningsvlugte oor vyandelike linies uit te voer. Bloot vir die pret het die vlieëniers begin om met gewere en rewolwers na vlieërs te skiet. Teen 1913 is 'n militêre vliegtuig deur die Vickers-maatskappy tentoongestel. Dit was die sogenaamde "Experimental Fighting Biplane" en is spesiaal ontwerp sodat 'n masjiengeweer in sy neus gemonteer kon word.

Kort nadat die Wright-broers hul eerste suksesvolle vlug met hul vliegtuig, die Flyer I, gemaak het, is die militêre moontlikhede van die vliegtuig deur verskeie lande ondersoek. Gedurende die ltaliaans-Turkse veldtog in 1911 in Libië is vliegtuie vir die eerste keer met welslae vir militêre doeleindes gebruik. In die periode voor die Eerste Wêreldoorlog het Brittanje, Frankryk en Duitsland gevegsvliegtuie op betreklik groot skaal begin bou, sodat Brittanje 179, Frankryk 350 en Duitsland 250 vliegtuie aan die begin van die oorlog gehad het. 

Vergeleke met die latere oorloë het die vliegtuig in die Eerste Wêreldoorlog nog geen deurslaggewende rol gespeel nie. Die vliegtuie was nog taamlik primitief en die gevegte het oor die algemeen 'n individuele karakter gehad. Aan die einde van die Eerste Wêreldoorlog was die Britse lugmag, die Royal Air Force (RAF), met sy meer as 22 500 vegvliegtuie, die grootste lugmag ter wêreld. In die periode tussen die 2 wêreldoorloë is vegvliegtuie verder ontwikkel en verbeter. 

Twee verskillende soorte vegvliegtuie, die jagter en die bomwerper, het mettertyd ontstaan. In die Tweede Wêreldoorlog het vegvliegtuie 'n beslissende rol in die verloop van die oorlog gespeel. Jagters en bomwerpers het 'n groot rol gespeel in die Slag om Brittanje en in die lugaanvalle op groot Britse en Duitse stede. Aan die begin van die Tweede Wêreldoorlog het Duitsland sowat 4 000, Brittanje sowat 2 200, Frankryk sowat 4 000 (baie was verouderd). die Sowjetunie sowat 15 000 (wat egter hoegenaamd geen kans teen die moderne vliegtuie van die Duitse Luftwaffe gehad het nie) en die VSA sowat 2 800 vliegtuie gehad. 

Japan het ook 'n groot lugmag gehad, waarvan die grootste gedeelte vanaf vliegdekskepe opgetree het. Aan die einde van die oorlog het die RAF 9 200, die Sowjetunie 20 000 en die VSA 31 200 vegvliegtuie gehad. Omdat bomwerpers al hoe vinniger geword het, moes die jagters ook vinniger vlieg en beter bewapen wees, en spesiale instrumente soos radar is ontwikkel. 

Kort voor die einde van die Tweede Wêreldoorlog het Duitsland die eerste land geword wat 'n vliegtuig met 'n straalenjin gebou het (Heinkel He 178). Teenswoordig het byna alle vegvliegtuie straalaandrywing. Met die soort aandrywing ('n turbine-enjin) kan vliegtuie baie groter snelhede as met 'n lugskroef en 'n suierenjin bereik. Die Koreaanse en die Viëtnamese oorlog het vliegtuigbouers aangespoor om vegvliegtuie verder te verfyn sodat vorm en konstruksie drasties verander, snelheid verhoog en bewapening verbeter is. 

Dun, deltavormige vlerke wat pylvormig gemonteer is, is ontwerp, en moderne elektroniese instrumente, soos rekenaars, radar, fotoapparaat en geleide missiele, het deel van die uitrusting geword.

Jagters kan in twee groepe gedeel word, naamlik lugverdedigings- of onderskeppingsjagters, wat die eie lugruim moet verdedig deur vyandelike vliegtuie te onderskep en by aanvalle op vyandelike doelwitte geleiwerk moet doen, en jagterbomwerpers (aanvalsjagters of ligte bomwerpers), wat 'n meer uitgebreide taak het. Teenswoordig is die meeste jagters van laasgenoemde soort. Hulle moet nie slegs die eie lugruim kan verdedig nie, maar ook gronddoelwitte met bomme en missiele kan aanval. 

Byna alle jagters kan deesdae in feitlik alle weersomstandighede gebruik word omdat hulle met boordradar uitgerus is. Die onderskeppingsjagters, wat baie vinnig moet kan vlieg en styg, word dikwels na en tydens die geveg deur die gevegsleidingsentrums op die grond gelei. Met behulp van radar lei die gevegsleier die vlieënier na die doel, totdat die vyandelike vliegtuig op die boordradar gesien kan word. As die doel binne vuurbereik is, word die missiele afgevuur, wat deesdae dikwels die doel outomaties volg en vernietig. 

Alle gegewens omtrent snelheid, hoogte en koers van albei vliegtuie word deur 'n rekenaar verwerk en aan dievlieënier verskaf, sodat hy reguit op sy doelwit kan afvlieg. Die gevegsleidingsentrums van NAVO vorm saam 'n net van radarstasies, wat NADGE (NATO Air Defence Ground Environment) genoem word en die hele Europa dek. Die AWACHS-sisteem is ook deel van die beskerming van Wes-Europa. Die radarstasies en vliegvelde is altyd op 'n gereedheidsgrondslag. Jagters kan ook vir verkenning gebruik word. Hiervoor word hulle met spesiale kameras toegerus, wat in alle omstandighede, ongeag die hoogte en snelheid, presisiefoto's kan neem.

Omdat die hedendaagse vliegtuie baie vinnig kan versnel, ondervind vlieëniers probleme met g-kragte. Dit gebeur veral wanneer die vliegtuig skerp draaie maak, of uit 'n daal- of duik- vlug kom. Die kragte kan tot tussen 8 en 10 maal die swaartekrag oploop. 

As daar nie voorsorgmaatreëls getref word nie, word die bloed uit die harsings van die vlieënier weggetrek en word hy bewusteloos. Om dit te voorkom, dra die vlieënier 'n sogenaamde g-pak, wat voorkom dat die bloed aan die harsings onttrek word. Vir vlieëniers van lugverdedigingsjagters, wat meestal op groot hoogtes (tot 25 000 m) vlieg, is daar benewens die konstante kajuit druk van die vliegtuie ook 'n spesiale drukpak ontwerp vir ingeval die, kajuitdruk wegval.

Bomwerpers is uitsluitend bestem vir die vervoer van groot ladings bomme en die werp daarvan op vyandelike installasies, troepe en nywerhede. Die aanwending van vliegtuie gedurende die Eerste Wêreldoorlog vir die afgooi van bomme het na die oorlog grotendeels tot die ontwikkeling van die bomwerper bygedra. Sedertdien het die bomwerper 'n soortgelyke ontwikkeling as die jagter deurgemaak. Die eerste egte bombardement vanuit die lug het in 1937 gedurende die Spaanse Burgeroorlog plaasgevind. Die Baskiese stad Guernica is toe grotendeels deur Duitse bomwerpers verwoes. 

Dit was egter ŉ voorspel tot wat enkele jare later gedurende die Tweede Wêreldoorlog sou gebeur. Toe het vyandelike magte oor en weer bombardementsvlugte uitgevoer om mekaar se groot stede en nywerhede te bombardeer. Voorbeelde hiervan is Londen, Coventry, Keulen, Hamburg, Berlyn, Dresden, Rotterdam, Tokio en Stalingrad; Hirosjima en Nagasaki, twee groot Japanse stede, is kort na mekaar deur atoombomontploffings grotendeels verwoes. 

Na die Tweede Wêreldoorlog is bomwerpers ook met straalenjins toegerus, maar in teenstelling met jagters is die vliegtuie meestal subsonies (stadiger as die snelheid van klank). Vroeër is 'n onderskeid tussen dag- en nagbomwerpers gemaak omdat die nagvliegtuie spesiale instrumente vir navigasie en die rig van bomme gehad het, maar teenswoordig het alle bomwerpers sulke toerusting. In die moderne tyd word daar tussen ligte, middelswaar en swaar bomwerpers onderskei. 

Ligte bomwerpers is jagbomwerpers wat slegs 'n klein aantal bomme kan dra en 'n betreklik klein aksieradius (operasionele vliegbereik) het. Hulle word by taktiese operasies (doelwitte wat nie ver van die basis af geleë is nie) gebruik. Middelswaar bomwerpers het ŉ groter aksieradius en tree gewoonlik op van groter hoogtes as jagters, wat van baie lae hoogtes aanvalle kan uitvoer. Middelswaar bomwerpers vlieg meestal in groot getalle saam, terwyl ligte bomwerpers alleen of in klein getalle optree. 

Swaar bomwerpers het 'n baie groot aksieradius en kan groot getalle bomme vervoer. By ligte bomwerpers hang die bomme onder die vlerke, terwyl dit by middelswaar en swaar bomwerpers in die bomruim van die vliegtuig vervoer word. Voorts word daar 'n onderskeid tussen taktiese en strategiese bomwerpers gemaak. Strategiese bomwerpers is altyd swaar bomwerpers, wat op baie groot hoogtes vlieg en oor spesiale rigmiddels, soos televisie en laser, beskik. Hulle kan die vyandelike gebied diep binnedring en hulle lading bomme met groot akkuraatheid op die doelwitte laat val. 

Meestal is die doelwitte nywerheidskomplekse, paaie, brûe, spoorlyne en militêre installasies soos vliegvelde, missielbasisse en hawens. Die bomlading kan konvensioneel of kernbomme wees. Konvensionele redebomme is brisant-, brand-, napalm-, fragmentasie- en trosbomme (ŉ soort houer met 'n groot aantal klein bomme met 'n plofkop elk). 

Die kernbomme word ook weer in taktiese en strategiese bomme onderverdeel. Die vernietigingskrag van taktiese kernbomme is nie so groot as die van strategiese kernbomme nie. Strategiese bomwerpers word dag en nag deur die VSA en die Sowjetunie in die lug gehou. Hulle ladings bomme kan deur 'n bevel wat vanaf 'n sentrale punt gegee word, geaktiveer word. Bomwerpers vir vlootdoeleindes het benewens dieptebomme vir duikbote en torpedo's vir oppervlakskepe meestal 'n groot hoeveelheid elektroniese apparaat aan boord vir die opsporing van vyandelike duikbote en oppervlakskepe. 

Vir eie verdediging het bomwerpers 'n boordbewapening wat op so 'n plek in die vliegtuig geplaas is dat die bemanning hul vliegtuig teen aanvalle van enige kant af kan verdedig. Die middelswaar en swaar bomwerpers het 2 tot 8 enjins, terwyl die aantal bemanningslede van 1 of 2 by jagbomwerpers tot 12 of meer by swaar bomwerpers kan wissel.

By luggevegte (Eng. "dogfights") tussen twee vliegtuie probeer die aanvallende vlieënier sy vliegtuig op die regte plek plaas om sy wapens af te vuur. Die verdediger probeer natuurlik om alles te ontduik.

'n Vegvlieënier het dikwels las van sterk gravitasiekragte (algemeen bekend as "g-kragte"). Die vlieënier se bloed kan deur die versterking of verswakking van die swaartekrageffek uit die kop wegvloei of instroom.

Positiewe g-kragte trek bloed weg uit die hoof, wat 'n akute bewussynsverlies (Eng. "black-out") kan veroorsaak. By 'n "black-out" verloor die vlieënier tydelik bewustheid totdat die g-kragte afgeneem. Om dit te kan teenwerk, is daar 'n spesiale uitrustingpak ontwikkel. Die G-pak word met lug opgeblaas, waardeur die bloedvloei beter verdeeld in die liggaam bly, deur 'n konstante druk van buite op die vlieënier se liggaam toe te pas.

Jagters en aanvalsvliegtuie is deesdae bewapen met vyf soorte wapens:

Bomme en missiele word gewoonlik onder die vliegtuig se vlerke aangeheg. Sommige missiele gelei met 'n infrarooisensor op 'n hittebron soos die uitlaat van die straalmotor, en bomme val net deur swaartekrag na benede. Die masjiengewere is gewoonlik in die neus van die vliegtuig of daar naby geplaas. 

Missiele word gewoonlik gebruik as lug-tot-lugafweer in luggevegte, maar ook as lug-tot-grondmissiele om radar, tenks of skepe aan te val. Bomme word gewoonlik gebruik vir lug-tot-grondgevegte. Militêre vliegtuie met die hooftaak om bomme af te gooi, staan bekend as bomwerpers. Torpedo's word onderwater teen skepe gerig.




</doc>
<doc id="59919" url="https://af.wikipedia.org/wiki?curid=59919" title="Chester Williams">
Chester Williams

Chester Mornay Williams (8 Augustus 1970 – 6 September 2019) was 'n Springbokrugbyspeler en die eerste gekleurde speler van Suid-Afrika wat 'n Wêreldbeker kon wen nadat hy deel was van die 1995-span.

Williams het in 1991–1998 vir die Westelike Provinsie en in 1999 vir die Goue Leeus in die Curriebeker gespeel.



</doc>
<doc id="59921" url="https://af.wikipedia.org/wiki?curid=59921" title="Charles Warren">
Charles Warren

Sir Charles Warren (7 Februarie 1840, Bangor, Gwynedd, Wallis - 21 Januarie 1927, Weston-super-Mare, Somerset, Engeland) was 'n Britse soldaat. Hy sluit aan by die "Royal Engineers" in 1857 en in 1876 word hy na die Kaap gestuur. Hier moes hy die omstrede grens tussen die Griekwaland-Wes diamantveld en die Vrystaat bepaal. Tydens die Griekwaland-Wes rebellie van 1878 was hy in bevel van die "Diamond Fields Horse" wat teen die Betsjoeanas geveg het. Hy was in 1879 leier van die Noordgrensekspedisie. Nadat hy teruggeroep was na Brittanje, keer hy terug na Suid-Afrika in 1884 as Generaal-majoor om Betsjoeanaland voor die Zuid-Afrikaansche Republiek te beset.

Hy tree toe tot die politiek en word kommissaris van die Metropolitaanse polisie van Londen. Met die uitbreek van die Tweede Vryheidsoorlog word hy aangestel as Luitenant-generaal van die Vyfde Divisie, Suid-Afrikaanse Veldmag. Hy was betrokke in geskille met die Departement van Oorlog en sy beleid by Spioenkop het 'n polemiek veroorsaak. Hy is oorlede in 1927.

Warrenton, Noord-Kaap is na hom genoem.



</doc>
<doc id="59928" url="https://af.wikipedia.org/wiki?curid=59928" title="Natalse kraaibek">
Natalse kraaibek

Die Natalse kraaibek ("Oplegnathus robinsoni") is 'n vis wat endemies is aan die ooskus van Suid-Afrika en Mosambiek. Hulle kom voor noordwaarts vanaf Transkei. In Engels staan hulle bekend as die "Natal Knifejaw".

Die vis is grysbruin met 'n groot, tweede dorsale vin. Die vissies is geel wanneer hulle klein is met vier swart strepe oor die lyf. Die tande is deel van die bek om sodoende organismis te kan afskeur. Die vis word tot 60 lank en 3 kg swaar.

Hulle kom voor in riwwe naby die kus. Hulle is ook volop in die St Luciameer.





</doc>
<doc id="59929" url="https://af.wikipedia.org/wiki?curid=59929" title="Southend-on-Sea">
Southend-on-Sea

Southend-on-Sea (dikwels afgekort tot Southend) is 'n plaaslike munisipaliteit en kusdorp in die Engelse graafskap Essex. Die plek het sowat 165 300 inwoners en 'n oppervlakte van 41,8 km.

Die klooster uit die 12de eeu, wat as 'n museum dien, is 'n noemenswaardige besienswaardigheid.



</doc>
<doc id="59931" url="https://af.wikipedia.org/wiki?curid=59931" title="Geelspikkelkoningvis">
Geelspikkelkoningvis

Die Geelspikkelkoningvis ("Carangoides fulvoguttatus") is 'n vis wat aan die ooskus van Suid-Afrika voorkom vanaf Port Elizabeth. Die vis word tot 103 cm lank en 18 kg swaar. Die vis is blougroen tot silwer van kleur met geel spikkels op. Die volwassenes het 2 - 5 groot swart kolle oor die laterale steep op die sye.

Die Geelspikkelkoningvis kom voor aan die kante van riwwe en rotsbanke tot op 'n diepte van 100 m. Hulle eet klein ongewerweldes en vissies.




</doc>
<doc id="59932" url="https://af.wikipedia.org/wiki?curid=59932" title="Kuskoningvis">
Kuskoningvis

Die Kuskoningvis ("Carangoides caeruleopinnatus") is 'n vis wat aan die ooskus van Suid-Afrika voorkom vanaf Transkei. In Engels staan die vis bekend as die "Coastal Kingfish".

Die vis het 'n kort, ronde lyf met 'n lang, steil voorkop. Die vis word tot 50 cm lank en 3.7 kg swaar.




</doc>
<doc id="59937" url="https://af.wikipedia.org/wiki?curid=59937" title="Benguelakabeljou">
Benguelakabeljou

Die Benguelakabeljou ("Argyrosomus coronus") is deel van die "Sciaenidae"-familie en is endemies aan die Weskus van Suider-Afrika vanaf die noorde van Namibië tot by Angola. In Engels staan die vis bekend as die "West Coast Kob" terwyl die Namibiërs na die vis verwys as "kabeljou" waar dit uiters gewild is. Die vis verkies die warmer waters derhalwe word hy nooit verder suid gevang nie en word tot 70 cm lank.





</doc>
<doc id="59939" url="https://af.wikipedia.org/wiki?curid=59939" title="Clacton-on-Sea">
Clacton-on-Sea

Clacton-on-Sea (dikwels afgekort tot Clacton) is 'n kusdorp in die Engelse graafskap van Essex, wat in 1871 gestig is. Die dorp het sowat 53 000 inwoners.


</doc>
<doc id="59941" url="https://af.wikipedia.org/wiki?curid=59941" title="Rochford">
Rochford

Rochford is 'n klein dorp in die Engelse graafskap Essex wat in 1871 gestig is. Volgens die 2001-sensus het die dorp 'n bevolking van 7 610 gehad.


</doc>
<doc id="59943" url="https://af.wikipedia.org/wiki?curid=59943" title="Cam Ranh Internasionale Lughawe">
Cam Ranh Internasionale Lughawe

Die Cam Ranh Internasionale Lughawe (Viëtnamees: "Sân bay Quốc tế Cam Ranh") (IATA: CXR, ICAO: VVCR) is 'n groot lughawe naby Nha Trang, Khanh Hoa, Viëtnam en is die belangrikste lughawe vir binnelandse en buitelandse vlugte in Viëtnam. Die lughawe is die grootste op die vasteland van Viëtnam, en het in 2008 tot 7 00 000 reisigers hanteer.

Dit is die derde belangrikste lughawe in Viëtnam. Die lughawe is 26 km van die stadsentrum. Dit het twee aanloopbane. Dit is deur die Franse in die 1930's gebou. Tydens die Viëtnam-oorlog was dit 'n belangrike basis van die Amerikaanse Weermag in Suid-Viëtnam. Hierdie lughawe het 'n internasionale vlug na Vladivostok.



</doc>
<doc id="59947" url="https://af.wikipedia.org/wiki?curid=59947" title="Selakant">
Selakant

Die selakant ("Latimeria chalumnae") is 'n vis wat in die Indiese Oseaan voorkom en is bekend as 'n "lewende fossiel". Dit word SEE-li-kant uitgespreek. In Engels is dit bekend as die "coelacanth".

Fossiele van die selakant was lank reeds bekend; 120 is reeds gevind. Die ouderdom van die fossiele wissel van 380 tot 70 miljoen jaar en die vis was as uitgesterf beskou. Die eerste fossiel is in 1882 in Engeland gevind. Ander is daarna ontdek in Europa, Noord- en Suid-Amerika, Groenland en Australië terwyl drie fossielspesies in Suid-Afrika ontdek is, een naby Port Alfred.

Marjorie Courtenay-Latimer was die kurator van die Oos-Londense Museum. Sy het ‘n ooreenkoms met die plaaslike vissers gehad dat hulle enige vreemde visse wat gevang word onder haar aandag sou bring. Na so ‘n oproep op 22 Desember 1938 van Hendrik Goosen, kaptein van die vissersboot "Nerine", het sy die selakant op die vissersboot gevind en onmiddellik besef dat dié vangs iets besonders is. Sy het moeite gedoen om die vis van 1,5 m te bewaar sodat prof. J.L.B. Smith, 'n igtioloog (viskenner) van Grahamstad, dit kon ondersoek. Hy het die vis as ‘n selakant geïdentifiseer en dit as "Latimeria chalumnae" geklassifiseer.

Hy het onmiddellik met ‘n soektog na die tuiste van die selakant begin. Hy het 'n pamflet verspei in drie tale, Engels, Frans en Portugees, wat 'n beloning van ₤100 uitloof aan enige persoon wat twee spesies vind. Kapt. Eric Hunt het die pamflette namens prof. Smith op die Comore-eilande versprei. Veertien jaar later is sy moeite beloon toe ‘n selakant op 20 Desember 1952 gevang word by Anjouan op die Comore-eilande. Hunt het onmiddellik vir prof. Smith laat weet van die vangs. Die vis was aan die plaaslike bevolking bekend as die "gombessa", maar hulle het dit nie geëet of daarmee handel gedryf nie omdat dit baie olierig was.

Sedertdien, na baie navorsing, is bykans 200 van die visse gevang en afgeneem in hulle natuurlike habitat naby Madagaskar, Kenia, Indonesië en in Jessor Canyon naby Sodwanabaai. Die klein duikboot "Geo" is gebruik om die selakant in Januarie 1987 naby die Comore te bestudeer.

Drie Selakante is gedurende 2000 by Jessor Canyon geïdentifiseer deur Peter Timm. Sedertdien is nog ses visse geïdentifiseer; die visse word geïdentifiseer deur die wit vlekke op hul lywe.

DNS-toetse het bewys dat die selakant wat by die eiland Sulawesi naby Indonesië gevang is, 'n ander spesie as "Latimeria chalumnae" is, en is geklassifiseer as "Latimeria menadoensis".

Die kop en liggaam is donker, amper metaalagtig blou, en die liggaam is oortrek met onreëlmatige wit of ligblou spikkels. As die vis vrek, verander die kleur in 'n donker swart-bruin. Die vis word sowat 1,8 m lank en weeg 98 kg. Die selakant het twee dorsale vinne, twee pektorale vinne, twee bekkenvinne en twee anale vinne. Na aanleiding van die bekken- en anale vinne het dit die bynaam "old fourlegs" (ou vierbeen) gekry. Die kieue is redelik klein, wat wys dat die vis 'n lae suurstofverbruik het.

Die selakant is snags wakker en rus bedags in grotte en canyons in groepe van 2-16. Hulle verkies diep water selfs tot by 600 m. In die nag kan hulle tot 8 km ver swem. Wanneer hulle kos soek, neem hulle 'n bykans vertikale posisie aan, die kop naby die bodem en die stert aan die bokant. Hulle bly 2-3 minute lank in dié posisie.

Die selakant is eier-lewendbarend (ovivivipaar). Die eiers word in die wyfie bevrug en die kleintjies word gebore nadat hulle in die wyfie uitgebroei en sowat 36–38 cm lank geword het. Die eiers is sowat 9 cm in deursnee en weeg 325 g elk. Dit is die grootste eier van enige vis.

Die selakant is geklassifiseer as 'n kritiek bedreigde spesie en dit is onwettig om dit te vang of daarmee handel te dryf.





</doc>
<doc id="59948" url="https://af.wikipedia.org/wiki?curid=59948" title="Verskille tussen Afrikaans en Nederlands">
Verskille tussen Afrikaans en Nederlands

Afrikaans is 'n dogtertaal van Nederlands en anders as Vlaams en Surinaamse Nederlands, is dit 'n aparte taal, in stede van 'n dialek.

Aangesien 'n geskatte 90 tot 95% van Afrikaans se woordeskat van Nederlandse oorsprong is, is daar weinig leksikale verskille tussen die twee tale. Afrikaans het egter 'n aansienlik meer eenvoudige morfologie, grammatika en stel spelreëls. Daar is 'n graad van onderlinge verstaanbaarheid tussen die twee tale, veral in die geskrewe vorm.

Afrikaans het sekere leksikale en sintaktiese verlenings van ander tale soos Maleis, Khoisan-tale, Portugees, Ngunitale en tot 'n mindere mate, Frans bekom. Afrikaans is ook beduidend deur Suid-Afrikaanse Engels beïnvloed. Nietemin het Nederlandse sprekers met minder nie-kognate te doen wanneer hulle na Afrikaans luister. Wedersydse verstaanbaarheid is dus redelik asimmetries, aangesien dit makliker vir Nederlandstaliges is om Afrikaans te verstaan as anders om. Navorsing suggereer dat wedersydse verstaanbaarheid tussen Nederlands en Afrikaans beter is as tussen Nederlands en Wes-Fries, of tussen Deens en Sweeds.

Ortografiese verskille tussen Nederlands en Afrikaans is meestal weens die fonetiese ontwikkelings en spelreëlvereenvoudigings van Afrikaans, en die meer konserwatiewe karakter van die moderne Nederlandse ortografie.

Die spellingsverskille tussen Afrikaans en Nederlands is hoofsaaklik te wyte aan evolusies in die fonetiese spelling en die doelbewuste vereenvoudiging van spelreëls in Afrikaans. Daarenteen was die onlangse verandering in die moderne Nederlandse spelreëls meer konserwatief van aard.

Die eerste spellingsverskille ontstaan in 1905 met die invoering van die "Vereenvoudigde Nederlandse Spelling" in Suid-Afrika. Hierdie spelling is grotendeels op die voorstelle van die taalkundige R.A. Kollewijn gebaseer. Hy het in 1891 in sy artikel "Onze lastige spelling", met verskeie voorgestelde spelreël-vereenvoudigings vorendag gekom.

In 1917 word die eerste grondbeginsels vir Afrikaans deur die Suid-Afrikaanse Akademie vir Wetenskap, Lettere en Kuns vasgelê. Hierdie grondbeginsels is vasgestel om 'n leidraad te vorm vir die verdere ontwikkeling van 'n Afrikaanse spelwyse:

Nederlandse woorde wat in <lijk> eindig, eindig in <lik> in Afrikaans, en nie <lyk> nie. Ter voorbeeld, "lelijk" in Nederlands word "lelik" in Afrikaans. In beide tale word hierdie agtervoegsel as uitgespreek, met 'n schwa.
Voor die groot Nederlandse spellinghervorming in die 1990's, was laasgenoemde spelling ook in Nederlands aanvaarbaar.

Afrikaans maak gereeld gebruik van vereenvoudigde medeklinkers, terwyl in Nederlands nog die oorspronklike vorme aanwesig is.


Die uitspraak van Afrikaans stem die meeste ooreen met dialekte uit die Nederlandse provinsie Zuid-Holland, in besondere die dialek wat rondom die Zoetermeer gepraat word.


Grammatikale verskille tussen Afrikaans en Nederlands vorm waarskynlik die
grootste verskille tussen die twee tale.

Afrikaans ken, in teenstelling tot Nederlands, geen grammatikale geslag nie. As gevolg daarvan het Afrikaans slegs een bepaalde lidwoord, "die", terwyl Nederlands twee bepaalde lidwoorde het ("de" vir manlike en vroulike woorde, en "het" vir onsydige woorde). Die manlike en die vroulike geslag word in die geskrewe Nederlands nie meer onderskei nie, maar die gesproke Vlaams ken nog altyd drie bepaalde lidwoorde: "den" vir manlike, "de" vir vroulike, en "het" vir onsydige woorde.

By Afrikaanse werkwoorde word dikwels dieselfde vorm gebruik vir die infinitief sowel as die teenwoordige tyd en werkwoorde word in Afrikaans nie verbuig nie.
Van alle werkwoorde het slegs "wees" en "hê" 'n persoonsvorm in die teenwoordige tyd wat anders as die infinitief is, naamlik "is" en "het".

Afrikaans maak geen gebruik van die onvoltooide verlede tyd nie (behalwe vir 'n aantal uitsonderings) en gebruik hiervoor afhangende van die konteks, die teenwoordige tyd of die voltooide verlede tyd.

Die gevolg is dat Nederlandse literatuur moeiliker verstaanbaar vir Afrikaanse lesers is, aangesien hulle selde die Nederlandse onvoltooide verlede tyd (die sogenaamde imperfek) herken. En die imperfek is die tyd waarin die meeste Nederlandse literêre tekste geskryf word. In Afrikaans is die normale verteltyd die historiese presens, omdat die "het ge-" van die voltooide verlede tyd so lomp is.

Hier volg die uitsonderings van onvoltooide verlede tyd in Afrikaans, en in die tabel daaronder 'n paar verklarende voorbeelde:


In die voltooide verlede tyd word in Afrikaans slegs 'het' (Nederlands: 'hebben') as hulpwerkwoord gebruik, behalwe in die geval van 'wees' (Nederlands: 'zijn'), waar die hulpwerkwoord 'is' gebruik word. In teenstelling word in Nederlands 'zijn', en sy verbuigings, meermale as hulpwerkwoord benut. Dit is die geval vir Nederlandse werkwoorde wat 'n proses (en nie 'n aksie nie) uitdruk, soos "het ijs smelt -> het ijs is gesmolten" en ook vir werkwoorde wat 'n gerigte beweging uitdruk: "ik loop naar huis -> ik ben naar huis gelopen" "Wees" word in Afrikaans basies net vir die lydende vorm gebruik. "Zijn" as werkwoord het basies in Afrikaans uitgesterf, behalwe in "samesyn" (saamwees), soos in "geselskap tussen vriende" en die deelwoord "synde".

Die verlede tyd van die lydende vorm gebruik in Afrikaans "is" in plaas van "werd".

Afrikaans maak by die meervoudsvorme van die persoonlike voornaamwoord geen verskil tussen die onderwerp en voorwerp (in beide akkusatief en datief) nie.


Die Nederlandse refleksiewe (of wederkerende) voornaamwoord "zich", wat volgens Afrikaanse spelreëls "sig" gespel word, kom bykans glad nie meer in Afrikaans voor nie.
Dit word normaalweg vervang deur "hom", "haar", of "jou".

Byvoorbeeld:


Voorbeeld in die poësie: "Kerm / om die dood sig nie oor mens óf lig ontferm" (Lucas Malan)

In Middelnederlands is "sig" egter eintlik net in die oostelike dialekte gebruik en het laat (in die 17e eeu) in die westelike gebiede van Holland deurgedring.

Afrikaans maak gebruik van 'n dubbele negatief, wat nie in Nederlands gebruik word nie. Nederlandse "Ik spreek geen Engels" word byvoorbeeld "Ek praat nie Engels nie" of "Ek praat geen Engels nie".

Vergelykbare konstruksies kan gevind word in Frans ("Je ne parle pas anglais"), maar ook in die Nederlandse dialek Wes-Vlaams ("Ek "en" praat "geen" Engels") en in andere dialekte in Suid-Nederland ("Ik praat "geen" Engels "nie"").

Ook tans nog word die dubbele negatief in Vlaamse dialekte gebruik byvoorbeeld in: "K'hem(ek het)dees ding nog nooit nie gezien." of "Is daar al iemand? Nieje, nog niemand nie" "Leid er hier ieverans een spons? Ik kan er nieverans geen vinden" (lê hier êrens 'n spons? Ek kan dit nêrens vind)

Net soos Nederlands verbuig Afrikaans byvoeglike naamwoorde in die attributiewe posisie (indien hulle 'n byvoeglike bepaling is). In beide tale gebeur dit nie in die predikatiewe posisie, oftewel by 'n dubbelverbonde bepaling nie. In teenstelling tot Nederlands is hierdie verbuiging in Afrikaans net afhanklik van die posisie en nie van ander parameters soos die grammatikale geslag nie. Aan die ander kant ken Afrikaans baie byvoeglike naamwoorde wat nooit verbuig word nie ("′n swart skoen"), terwyl in Nederlands byna alle byvoeglike naamwoorde verbuig kan word ("een zwarte schoen").

Afrikaans het 'n aantal leksikale en sintaktiese eenhede vanuit ander tale oorgeneem. Onder hierdie tale tel Maleis, die Khoisan-tale, Portugees, die Nguni-tale en in mindere mate het Frans. Afrikaans is ook sterk beïnvloed deur Suid-Afrikaanse Engels.

Aan die Kaap het Duitse huursoldate gereeld gekom en gegaan, maar ook Duitse koloniste het 'n geringe stempel afgedruk op die Afrikaanse taal.

Die meeste Duitse woorde en uitdrukkings het reeds voor 1800 via Nederlands in die Afrikaanse taal beland:



Baie van bogenoemde was reeds deel van die woordeskat wat na die Kaap toe gebring is. Deur verdere kontak met Europese Nederlands in die 1800's het hierdie woorde en uitdrukkings so deel van Afrikaans geword dat dit nie meer as Germanismes geëien word nie. Vanweë die nou verwantskap van Duits met Nederlands en Afrikaans word Germanismes in hierdie tale dikwels nie as vreemd aangevoel nie.

Party woorde is wel direk aan die Kaap ontlee:


Sommige woorde is moeilik om te bepaal of dit uit Duits of Nederlands ontleen is:

Direkte Franse ontlenings aan die Kaap deur kontak met die Franse Hugenote was bitter skraal, moontlik weens die VOC se streng taalbeleid. Daar is slegs 'n paar vrugtename wat gewis Kaapse ontlenings is :


Dan is daar ook:

Tydens die vroeë vestiging van die Kaap-Maleiers in Kaapstad, wat nou Kleurlinge genoem word, word verskillende Maleise woorde tot Afrikaans toegevoeg. Onder hierde woorde is:<ref name="http://www.taaloord.co.za">Taalberigte, taaloord.co.za Geraadpleeg op 14 Desember 2011</ref>


Sommige Afrikaanse woorde kom oorspronklik uit Portugees. Hul aanwesigheid is te danke aan die Portugese teenwoordigheid in Suider-Afrika. Hierdie woorde word dikwels in Suid-Afrika gebruik aangesien hulle ook in ander Suid-Afrikaanse tale aanwesig is.

Plant- en dierename soos malgas, tjokka en tarentaal stam ook uit die tydperk van Portugese seevaarders.

Die volgende bekende Afrikaanse woorde, het hul oorsprong vanaf die Khoisan-tale.

Daar is ook heelwat name vir plante en diere wat vanaf Khoisan-tale stam.


Die volgende woorde dien as enkele voorbeelde van die vele Nguni-woorde wat in Afrikaans en dikwels ook in Suid-Afrikaanse Engels opgeneem is.

In die omgangstaal sal vele Afrikaanse mense dikwels Engelse woorde of begrippe gebruik, alhoewel hierdie woorde nie in Standaardafrikaans opgeneem is nie, en ook gewoonlik hul Afrikaanse gelyke het.

Nietemin is daar ook heelwat woorde van Engelse afkoms wat uiteindelik in Standaardafrikaans opgeneem is. Enkele voorbeelde:


Die Engelse invloed kan ook dikwels gesien word in die gebruik van woorde in Afrikaans. Soos byvoorbeeld:


Onder is 'n vergelyking van die Afrikaanse woorde van "Die Stem van Suid-Afrika" (die voormalige Volkslied van Suid-Afrika) met die Nederlandse weergawe.




</doc>
<doc id="59949" url="https://af.wikipedia.org/wiki?curid=59949" title="Titanestryd">
Titanestryd

Die Titanestryd is ’n verhaal uit die Griekse mitologie wat handel oor die oorlog tussen die Titaniese en Olimpiese gode.

Kronos was die leier van die tweede Griekse goderyk die Titane nadat hy sy pa, Uranos, die lug, ontman het op versoek van sy ma, Gaia, die aarde. Uranos het hom die gramskap van Gaia op die hals gehaal toe hy haar reusagtige jongste kinders, die honderdhandiges en die siklope, in Tartaros wegsteek. Toe Kronos sy pa se bewind oorneem en weer die honderdhandiges en siklope in Tartaros toesluit, het Uranos voorspel dat Kronos se bewind ook deur sy eie kind omvergewerp sou word.

Nadat Kronos die seuns Hades en Poseidon, en die dogters Demeter, Hera en Hestia by sy vrou, Rea, verwek het, sluk hy hulle in om sy pa se voorspelling te voorkom. Toe die sesde kind, Zeus, gebore word, mislei Rea vir Kronos deur aan hom ’n klip, in klere toegedraai, te gee wat hy toe insluk. Rea steek Zeus toe in Kreta weg waar hy grootword. Zeus word deur nimfe opgevoed. Bye voed hom met hulle heuning en hy drink melk van die bok Amalteia. Wanneer hy skree, maak die Kurete, die priesters van sy moeder, 'n groot lawaai sodat Kronos nie sy versteekte seun hoor nie.

Toe Zeus volwasse is, dwing hy Kronos om die klip, sy broers en susters in omgekeerde volgorde op te bring. Hy tree teen sy vader in die stryd en bevry die honderdhandiges en siklope vanuit die onderwêreld. Die siklope smee vir hom 'n blits wat hy as wapen gebruik. Olimpus, Griekeland se hoogste berg, word sy vesting, terwyl Otrus as vesting vir Kronos dien. Die slagveld is Thessalië, waar rotse en berge deur die reusagtige vegters rondgegooi word. Uiteindelik word Kronos se bewind omvergewerp en die meeste Titane word daarna in Tartaros gevange gehou. Van hulle, soos die tweeling Prometeus en Epimeteus, het nie aan die Titanestryd deelgeneem nie en is nie gestraf nie. Zeus het Atlas, wat aan die Kronos se kant was, gestraf deur hom op die aarde (Gaia) te laat staan terwyl hy die hemelruim (Uranos) op sy skouers dra om dié twee oergode uitmekaar te hou.

Zeus deel sy heerskappy met sy broers, gee aan Hades die onderwêreld, aan Poseidon die see en behou vir homself as setel en troon van owerste gesag die hemel.

Gaia was ongelukkig oor Zeus se behandeling van haar kinders en het hom ook die stryd aangesê. Sy baar die honderdkoppige, vuurspoegende Tufon. Zeus verslaan hom met sy blits, en werp hom in Tartaros. Toe moes hy nog 'n slag teen reuse weerstaan wat deur Gaia aangehits is om die hemel te verower deurdat hulle die berge Olimpus, Ossa en Pelion soos stormlere opeenstapel. Zeus oorwin ook hierdie stryd, waarna sy heerskappy onbetwis is. In Olimpus bou Hefaistos die paleise van die gode. Daar leef hulle in ewige jonkheid en verlustig hulle aan ambrosia en nektar, die spys en drank wat aan hulle onsterflikheid verskaf.

Die uitdrukking titaniese stryd word vandag nog in Afrikaans gebruik vir 'n groot stryd of gesukkel.


</doc>
<doc id="59952" url="https://af.wikipedia.org/wiki?curid=59952" title="Igtiologie">
Igtiologie

Igtiologie is die wetenskap wat gemoeid is met die studie van visse. Die woord is afgelei van Grieks: ἰχθύς, "ikhthus", "vis"; en λόγος, "logos", "leer of studie".

'n Igtioloog is dus 'n viskenner.

Meer as 32 000 vissoorte is al beskryf. Dit is meer as die soorte reptiele, amfibieë, voëls en soogdiere saam.

Een van Suid-Afrika se bekendste Igtioloë is prof. J.L.B. Smith wat die Selakant geïdentifiseer en geklassifiseer het. Ander is Phil Heemstra – spesialiseer in Suid-Afrikaanse seevisse- en Paul Skelton – spesialiseer in Afrika varswatervissse.


</doc>
<doc id="59955" url="https://af.wikipedia.org/wiki?curid=59955" title="Wisselvorm">
Wisselvorm

'n Wisselvorm is 'n alternatiewe vorm of variant van 'n woord wat anders gespel word, maar steeds korrek is. Die een kan dus die ander vervang sonder om die betekenis te verander. As voorbeeld: "skryf" en "skrywe" is wisselvorme. 

In geskrewe kommunikasie word voorkeur aan die kortste vorm gegee. Met ander woorde, "skryf" eerder as "skrywe". Voorkeur behoort ook aan eg Afrikaanse spelwyses gegee te word, m.a.w. gebruik eerder ""Sjinees"" as ""Chinees""; ook eerder ""Wiking"" as ""Viking"". In 'n bepaalde dokument moet verkieslik konsekwent by slegs een wisselvorm gehou word.

Enkele voorbeelde van wisselvorme:

"(* = Afrikaanse spelwyse)"

Die volgende woorde is nie wisselvorme nie, omrede hulle verskillende woordsoorte is:



</doc>
<doc id="59960" url="https://af.wikipedia.org/wiki?curid=59960" title="Ornitologie">
Ornitologie

Ornitologie is 'n tak van dierkunde wat voëls bestudeer. Die woord is afgelei vanaf Grieks: "ὄρνις" of "ὄρνιθος", "ornis" of "ornithos", "voël"; en "λόγος", "logos", "kennis". Dit behels die klassifikasie van verskillende voëls, waarneming van gedrag, trekgewoontes, geluide en vliegwyses.

'n Ornitoloog is dus 'n voëlkenner.




</doc>
<doc id="59962" url="https://af.wikipedia.org/wiki?curid=59962" title="Driestert">
Driestert

Die Driestert ("Lobotes surinamensis") is 'n vis wat voorkom aan die ooskus van Suid-Afrika vanaf Plettenbergbaai, noordwaarts tot by Mosambiek. Die vis word so genoem omrede die dorsale en anale vinne se punte verby die basis van die stert gaan en dus lyk dit asof die vis drie sterte het. Die vis hoort tot die Lobotidae-familie wat slegs twee spesies het.

Die vis word tot 63 cm lank en is donkerbruin tot groengeel aan die bokant, grys aan die onderkant terwyl die pektorale vinne geel is. Die vis eet krappe en garnale en is 'n gewilde eetvis.





</doc>
<doc id="59963" url="https://af.wikipedia.org/wiki?curid=59963" title="Seskiefhaai">
Seskiefhaai

Die Seskiefhaai ("Hexanchus griseus") is 'n haai wat voorkom in alle oseane in gematigde en tropiese waters. In Suid-Afrika kom die haai voor aan die hele kus voor. In Engels staan die haai as die "Sixgill shark" bekend.

Die haai is bruin tot grys. Die dorsale vin is agter op die liggaam en die stert is lank. Dit het ses kieu-gleuwe aan weerskante van die kop. Daar is ses rye tande in die voorkant van die kakebeen. Die oë het 'n groen skynsel. Die haai word tot ongeveer 5.4 m lank en kom in water van 100 – 1900 m voor.





</doc>
<doc id="59965" url="https://af.wikipedia.org/wiki?curid=59965" title="Platneus-sewekiefhaai">
Platneus-sewekiefhaai

Die Platneus-sewekiefhaai ("Notorynchus cepedianus") is 'n haai wat voorkom in gematigde waters in al die oseane van die wêreld. In Suid-Afrika kom die haai voor vanaf Namibië tot by Oos-Londen. In Namibië staan die haai bekend as die "Koeihaai" terwyl dit in Engels bekend staan as die "Spotted Sevengill Shark".

Die haai het sewe paar kieugleuwe aan weerskante van die kop. Daar is ses rye groot tande aan elke kant van die boonste- en onderkant van die kakebeen. Die kop en liggaam is silwer-grys tot vaal met swart spikkels op en die stert is lank. Die haai kan tot 3 m groot word en weeg 183 kg. Hulle kom voor tot op 'n diepte van 136 m. Die vel maak goeie leer.





</doc>
<doc id="59966" url="https://af.wikipedia.org/wiki?curid=59966" title="Stanford-le-Hope">
Stanford-le-Hope

Stanford-le-Hope is 'n dorp in die Engelse graafskap Essex, 20,5 km wes van Southend-on-Sea. Volgens die 2001-sensus het die dorp 'n bevolking van 6 630 gehad. Dit is in die plaaslike munisipaliteit (unitary authority) van Thurrock geleë. Die dorp se vernaamste aanspraak is dat Joseph Conrad hier geleef en geskryf het. Die dorp word deur die "Stanford-le-Hope Stasie" bedien.


</doc>
<doc id="59970" url="https://af.wikipedia.org/wiki?curid=59970" title="Streke van Denemarke">
Streke van Denemarke

Sedert 1 Januarie 2007 is Denemarke in streke ingedeel, wat die vorige administratiewe indeling in provinsies vervang. Uit die voormalige 271 munisipaliteite is 98 nuwe munisipaliteite gevorm.

Denemarke bestaan uit die volgende streke:



</doc>
<doc id="59971" url="https://af.wikipedia.org/wiki?curid=59971" title="Stompneus-penhaai">
Stompneus-penhaai

Die Stompneus-penhaai ("Squalus megalops") is 'n haai wat voorkom in Suid-Afrika en Australië. In Engels staan die haai bekend as die "Shortnose spiny dogfish".

Die haai het twee dorsale vinne met die agterste vin wat kleiner as die voorste vin is. Die haai is donkerbruin of grys aan die bokant terwyl dit ligter is aan die onderkant. Word tot 78 cm lank en kom tot op 'n diepte van 500 m voor. Die oë het 'n groen skynsel. Is nog volop in Suid-Afrikaanse kuswaters.





</doc>
<doc id="59972" url="https://af.wikipedia.org/wiki?curid=59972" title="Sebrahaai">
Sebrahaai

Die sebrahaai ("Stegostoma fasciatum") is 'n haai wat in westelike Stille Oseaan en die Indiese Oseaan voorkom. Meer spesifiek, dit kom voor aan die ooskus van Suid-Afrika, noordwaarts vanaf Durban. In Engels staan dit bekend as die "Zebra shark". Dit word deur die IUBN geklassifiseer as 'n kwesbare spesie.

Die haai het lang, slanke lyf met die breë stert wat langer is as sy liggaam. Bo-op die liggaam is longitudinale riwwe en die haai kan tot 3,5 m lank word. Volwasse haaie is geel of wit met donker vertikale strepe of donker kolletjies op die lyf. Die onvolwasse visse is donkerbruin tot swart. Hulle kom voor by koraal- en rotsriwwe tot op 'n diepte van 30 m. Die haai is ovipaar.

Die haai is 'n bodem bewoner en alleenloper; dit word dikwels gesien waar dit rus op die sand naby riwwe. Hulle vreet snags en vreet hoofsaaklik weekdiere, ongewerweldes en klein vissies. Die haai is nie aggressief nie, is skaars en word dikwels vergesel deur remora's.





</doc>
<doc id="59973" url="https://af.wikipedia.org/wiki?curid=59973" title="Spinnerhaai">
Spinnerhaai

Die spinnerhaai ("Carcharhinus brevipinna") is 'n haai wat aan die ooskus van Suid-Afrika voorkom. In die somer maande kan dit sover suid as Port Elizabeth gaan. In Engels staan die haai bekend as die "Spinner shark".

'n Kenmerk van die haai is die swart op die punte van die haai se vinne behalwe die bekken vinne. Hulle word tot 1.8 m lank. Hulle leef op of naby die oppervlak van die water en gaan selde dieper as 75 m en jag in groepe saam. Die volwasse haaie het 'n bronserige grys kleur.





</doc>
<doc id="59974" url="https://af.wikipedia.org/wiki?curid=59974" title="Saffron Walden">
Saffron Walden

Saffron Walden is 'n dorp in die Uttlesford-distrik, Essex, Engeland. Die dorp is 19 km noord van Bishop's Strotford en volgens die 2001-sensus het dit 'n bevolking van 14 313 gehad.


</doc>
<doc id="59976" url="https://af.wikipedia.org/wiki?curid=59976" title="Kaapse ansjovis">
Kaapse ansjovis

Die Kaapse ansjovis ("Engraulis japonicus") is 'n klein vissie wat groot kommersiële waarde het en kom aan die hele Suid-Afrikaanse kus en ook in die Stille Oseaan voor.

Die vis is silwer met 'n streep op die sye en word sowat 13 cm lank. Die vis is volop op die Agulhasbank waar dit in skole voorkom. Die vis vreet plankton en op hul beurt is weer voeding vir roofvisse, haaie, robbe en dolfyne. Die wyfies los haar eiers gedurende Oktober tot Januarie.





</doc>
<doc id="59977" url="https://af.wikipedia.org/wiki?curid=59977" title="Pou-klipkabeljou">
Pou-klipkabeljou

Die Pou-klipkabeljou ("Cephalopholis argus") is 'n vis wat aan die ooskus van Suid-Afrika voorkom vanaf die Aliwal-bank. Die vis is bruin en die hele lyf is bedek met poeier blou kolletjies terwyl daar 5 - 7 ligter vertikale strepe oor die agterste gedeelte van die lyf gaan. Die vis kom voor as alleenlopers in vlak koraalriwwe. In Engels staan die vis bekend as "Peacock rockcod".





</doc>
<doc id="59978" url="https://af.wikipedia.org/wiki?curid=59978" title="Fraiinglip-harder">
Fraiinglip-harder

Die Fraiinglip-harder ("Crenimugil crenilabis") is 'n vis wat aan die ooskus van Suid-Afrika voorkom vanaf die Transkei. Die vis se lyf is lank - tot 60 cm - en olyfgroen aan die bokant en silwer onder. Die pektorale vinne is liggeel met 'n swart kolletjie op die basis van die vinne en die stert is blougrys. In Engels staan die vis bekend as die "Fringelip mullet".




</doc>
<doc id="59979" url="https://af.wikipedia.org/wiki?curid=59979" title="Grootskub-harder">
Grootskub-harder

Die Grootskub-harder ("Liza macrolepis") is 'n vis wat aan die suid- en ooskus van Suid-Afrika voorkom vanaf Knysna. Die vis se kop en die bokant van die lyf is groen-grys en die pens is silwer. Daar is ook 'n geel vlek op die kieudeksel. Die vis word tot 40 cm lank. Die vis verkies strandmere en riviermondings om in te leef. In Engels staan die vis bekend as die "Large-scale mullet".





</doc>
<doc id="59980" url="https://af.wikipedia.org/wiki?curid=59980" title="Grolsch">
Grolsch

Grolsch is 'n oorspronklik Nederlandse bier wat sedert 1615 eers in Groenlo en later in Enschede gebrou is. Die "Koninklijke Grolsch NV" het in 1922 ontstaan deur 'n saamsmelting van "Brouwerij De Klok" in Groenlo en die "Enschedese Stoombierbrouwerij" in Enschede. In 2009 het die Suid-Afrikaanse broumaatskappy SABMiller die brouery oorgekoop.

Die stadion van die plaaslike sokkerklub FC Twente, die Grolsch Veste, is na die handelsmerk vernoem.


</doc>
<doc id="59981" url="https://af.wikipedia.org/wiki?curid=59981" title="Gespikkelde langvin">
Gespikkelde langvin

Die Gespikkelde langvin ("Plesiops multisquamatus") is 'n vis wat endemies is aan die ooskus van Suid-Afrika; van Kosibaai tot by Port Edward. In Engels staan dit bekend as die "Bluespotted Longfin".

Die vis is donkerbruin met blou kolletjies op. Die volwassenes het 'n swart vlek bo die einde van die kieu-opening. Die vis word tot 25 cm lank en kom voor in vlak water van nie meer as 3 m nie van koraal en rots riwwe. Hierdie vis is skaars.





</doc>
<doc id="59982" url="https://af.wikipedia.org/wiki?curid=59982" title="Thaxted">
Thaxted

Thaxted is 'n dorp in die Uttlesford-distrik, in die Engelse graafskap van Essex. In 2001 het die dorp 'n bevolking van 2 526 gehad.


</doc>
<doc id="59983" url="https://af.wikipedia.org/wiki?curid=59983" title="Brightlingsea">
Brightlingsea

Brightlingsea is 'n dorp in die Engelse graafskap van Essex met sowat 8 500 inwoners. Dit is aan die mond van die Colnerivier geleë.


</doc>
<doc id="59984" url="https://af.wikipedia.org/wiki?curid=59984" title="Burnham-on-Crouch">
Burnham-on-Crouch

Burnham-on-Crouch is 'n dorp in die Engelse graafskap Essex. Die nedersetting is teen die noordoewer van die Crouchrivier geleë. Alhoewel die dorp net 7 600 inwoners het, is dit die hoofdorp van die Dengie-skiereland (ongeveer 20 000 inwoners).


</doc>
<doc id="59985" url="https://af.wikipedia.org/wiki?curid=59985" title="Chalkwell">
Chalkwell

Chalkwell is 'n woonbuurt van Southend-on-Sea, in die Engelse graafskap Essex.


</doc>
<doc id="59986" url="https://af.wikipedia.org/wiki?curid=59986" title="Wivenhoe">
Wivenhoe

Wivenhoe is 'n dorp in noordoostelike Essex, 'n graafskap in suidelike Engeland. Die dorp het ongeveer 10 000 inwoners en is sowat 4,8 km suidoos van die groot dorp Colchester geleë.


</doc>
<doc id="59987" url="https://af.wikipedia.org/wiki?curid=59987" title="Chaetodontidae">
Chaetodontidae

Die Vlindervisse ("Chaetodontidae") is 'n vis-familie wat tot die orde Perciformes behoort. Daar is 11 genera (met minstens 124 spesies) in hierdie familie. Twintig van die soorte kom aan die Suid-Afrikaanse kus voor.

Die visse wat onder hierdie familie ressorteer, word tussen 10 tot 47 cm lank. Hulle word meestal op riwwe aangetref, in water van 1 tot 250 m diep. Vele van die soorte is beperk tot koraalriwwe. Hulle eet klein ongewerweldes soos wurms en slakke, alge en plankton. Hulle bly gewoonlik in pare saam, partykeer alleen en vorm soms groot skole. Hulle is daglewend en hulle helder kleure maak dit maklik vir skubaduikers om hulle op te spoor. Gedurende die nag verander hulle kleur en hulle kruip dan weg in grotte en gate. Hulle is wêreldwyd verspreid in tropiese en warm oseaanwaters.

Die volgende genera en gepaardgaande spesies kom aan die Suider-Afrikaanse kus voor:









</doc>
<doc id="59989" url="https://af.wikipedia.org/wiki?curid=59989" title="Bruinburnie">
Bruinburnie

Die Bruinburnie ("Chaetodon blackburnii") is 'n vlindervis wat voorkom aan die ooskus van Suid-Afrika vanaf KwaZulu-Natal en kom ook in Mauritius voor. Die onvolwasse vissies is al in Algoabaai gevind. Die vis word tot 14 cm lank en kom in koraal- en rotsriwwe voor in water wat tussen 1 en 70 m diep is. Die vis is geel aan die voorkant, met 6 tot 8 strepe wat uitstraal van agter die pektorale vinne, en is donker aan die stertkant. Daar is 'n vertikale band oor die oë wat strek tot teen die dorsale vin. Die bekkenvinne is geel terwyl die basis van die stert wit is. Hulle vaar nie goed in akwariums nie. In Engels staan die vis bekend as die "Blackburne".





</doc>
<doc id="59990" url="https://af.wikipedia.org/wiki?curid=59990" title="Swartrand-vlindervis">
Swartrand-vlindervis

Die Swartrand-vlindervis ("Chaetodon dolosus") is 'n vlindervis wat voorkom aan die ooskus van Afrika vanaf Somalië tot by die Aliwal-bank. Die onvolwasse vissies is al in Algoabaai gesien. In Engels staan die vis bekend as die "Blackedged butterflyfish".

Die vis word tot 15 cm lank en kom in koraal- en rots riwwe voor; in water wat 8 – 200 m diep is. Die liggaam en kop is witterig met 'n donker kol op elke skub. Daar is 'n streep van die dorsale vin wat oor die oë gaan en verdwyn onder die oë. Die dorsale en anale vinne het 'n swart rand. Die stert is geel met 'n swart basis.





</doc>
<doc id="59992" url="https://af.wikipedia.org/wiki?curid=59992" title="Sciaenidae">
Sciaenidae

Sciaenidae is 'n vis-familie wat hoort tot die orde Perciformes. Die Suid-Afrikaanse kabeljoue, geelbek en baardman is deel van die familie. Daar is 70 genera met ten minste 100 spesies wat tot dié familie hoort. Elf van die spesies kom aan die Suid-Afrikaanse kus voor.

Die visse van die familie is oor die algemeen groot, 23 cm - 2 m. Hulle verkies oor die algemeen vlakker, sanderige water en word daarom algemeen in strandmere ("lagune's") gevind. Al die visse het 'n sylyn wat strek tot by die stertvin. Die groter spesies het kommersiële waarde; dit dien as voeding. Sciaenidae's word "drommers" genoem omrede hulle 'n verskeidenheid geluide kan maak deur hul spiere in die gas-gevulde blaas te laat vibreer. Hulle kom in al die oseane in tropiese en gematigde water voor.









</doc>
<doc id="59993" url="https://af.wikipedia.org/wiki?curid=59993" title="Mugilidae">
Mugilidae

Die Harders (Mugilidae) is 'n vis-familie wat aan die orde Mugiliformes behoort. Die familie bevat 17 genera en minstens 70 spesies. Sestien van die spesies kom aan die Suid-Afrikaanse kus voor.

Die lywe van die familie het 'n silidriese vorm met 'n klein koppie. Daar is twee kleinerige dorsale vinne op die rug en die meeste spesies het gevurkte sterte. Die lyf en grootste gedeelte van die kop is bedek met klein skubbe. Die grootte wissel van 20 cm tot 1.2 m. Hulle eet kos wat op die bodem versamel. Die familie kom voor in riviermondings, strandmere en in sanderige baaie. Twee spesies word gevind in riviere en die varswater harder, "Myxus capensis", gaan net see toe net om kuit te skiet. Hulle skiet normaalweg kuit in die winter en lente.

Die vogende genera en gepaardgaande spesies kom aan die Suider-Afrikaanse kus voor:

Genus: "Crenimugil"

Genus: "Liza"

Genus: "Mugil"

Genus: "Myxus"

Genus: "Valamugil"




</doc>
<doc id="59994" url="https://af.wikipedia.org/wiki?curid=59994" title="Scombridae">
Scombridae

Scombridae is 'n vis-familie wat hoort tot die orde Perciformes. Die tunas, makriel en bonito is deel van die familie. Daar is 15 genera met ten minste 51 spesies wat hoort tot dié familie. Agtien van die spesies kom aan die Suid-Afrikaanse kus voor.

Die volgende genera en gepaardgaande spesies kom in Suider-Afrika voor.














</doc>
<doc id="59995" url="https://af.wikipedia.org/wiki?curid=59995" title="Mooigussie">
Mooigussie

Die Mooigussie ("Chaetodon guttatissimus") is 'n vlindervis wat voorkom aan die ooskus van Afrika vanaf Kenia tot by die Aliwal-bank. In Engels staan die vis bekend as die "Gorgeous gussy".

Die vissie word tot 12 cm lank en kom in koraal- en rotsriwwe voor, van 1 - 70 m water. Die liggaam is bleekwit en vol kolletjies. Die rugvin is gelerig tot oranje van kleur en daar is 'n swart streep deur die middel van die stertvin. Daar is ook 'n swart streep van die dorsale vin af tot onder oor die oë. Die latynse naam "guttatissimus" beteken 'met baie kolletjies'.





</doc>
<doc id="59996" url="https://af.wikipedia.org/wiki?curid=59996" title="Bybelgenootskap van Suid-Afrika">
Bybelgenootskap van Suid-Afrika

Die Bybelgenootskap van Suid-Afrika is 'n maatskappy sonder winsoogmerk wat homself te doel stel om bekostigbare Bybels aan alle Suid-Afrikaners, in hulle eie taal en in geskikte formate beskikbaar te stel. Die genootskap is 'n volle lid van die Wêreldbond van Bybelgenootskappe, 'n familie van 146 Bybelgenootskappe wat in meer as 200 lande werksaam is. Hulle hoofkantoor is in Bellville, met sewe streekkantore in Bellville, Bloemfontein, Durban, eSikhawini, Kempton Park, Mthatha en Port Elizabeth. Hulle publikasieprogram word deur geldinsameling befonds en sluit die vertaling, produksie en verspreiding van Bybels in.

Op 23 Augustus 1820 vind die stigtingsvergadering van die "South African Bible Society", 'n hulpvereniging van die Britse en Buitelandse Bybelgenootskap, in die destydse "Government House" (Tuynhuys) onder voorsitterskap van die waarnemende Goewerneur, Sir Rufane Donkin, plaas. Hulle aanvanklike doel was om Bybel vir die inwoners van die Kaap beskikbaar te stel.

Hierdie klein hulpvereniging het gegroei tot wat ons vandag ken as die Bybelgenootskap van Suid-Afrika, 'n ten volle outonome organisasie wat funksioneer as 'n maatskappy sonder winsoogmerk. Die Bybelgenootskap met sy hoofkantoor in Bellville, is landswyd in 11 streke verdeel. Die verskillende kerkgenootskappe is lede van die Bybelgenootskap. Kerke benoem verteenwoordigers op die verskillende streekkomitees. Die hoogste gesagsliggaam is 'n Raad van Direkteure bestaande uit agt lede.

Vandag is die Bybelgenootskap verantwoordelik vir die vertaling van die Bybel in al die tale van Suid-Afrika. Daar word dikwels na Bybelvertaling is die hart van Bybelgenootskapwerk verwys. Reeds van die begin van Bybelvertaling in Suid-Afrika was die Bybelgenootskap betrokke. Die heel eerste volledige Bybelboek wat in 'n Suid-Afrikaanse taal verskyn het, was die Evangelie volgens Lukas wat deur Robert Moffat in Tswana vertaal is en in 1830 in Kaapstad gedruk is. Die Bybelgenootskap het die papier daarvoor verskaf en ongeveer R100 bygedra tot die drukkoste. In 1857 verskyn die Tswana Bybel, die eerste volledige Bybel in 'n Suid-Afrikaanse taal. Vandag is die Bybel beskikbaar in al die land se 11 amptelike tale.





</doc>
<doc id="59997" url="https://af.wikipedia.org/wiki?curid=59997" title="ESikhawini">
ESikhawini

eSikhawini is 'n nedersetting in die noordelike KwaZulu-Natal, Suid-Afrika. Die dorpie het ongeveer 32 400 inwoners en is ongeveer 26 km suid van Richardsbaai en Empangeni geleë. Dit val onder jurisdiksie van die uMhlathuze Plaaslike Munisipaliteit wat onder die King Cetshwayo-distriksmunisipaliteit ressorteer.

Een van die sewe streekkantore van die Bybelgenootskap van Suid-Afrika is hier geleë.



</doc>
<doc id="59998" url="https://af.wikipedia.org/wiki?curid=59998" title="Kleinvlindervis">
Kleinvlindervis

Die Kleinvlindervis ("Chaetodon kleinii") is 'n vlindervis wat voorkom aan die ooskus van Suid-Afrika vanaf KwaZulu-Natal. Onvolwasse vissies is al gevind in Algoabaai. Die vis word tot 15 cm lank en kom in koraal- en rotsriwwe voor, in water wat 1 – 70 m diep is.

Die liggaam is geel met 'n wit kolletjie op elke skub. Die latynse naam "kleinii" is na aanleiding van die vis se vermoë om in akwariums te kan oorleef. In Engels staan die vis bekend as die "Whitespotted butterflyfish".





</doc>
<doc id="60002" url="https://af.wikipedia.org/wiki?curid=60002" title="Pêrel-vlindervis">
Pêrel-vlindervis

Die Pêrel-vlindervis ("Chaetodon madagaskariensis") is 'n vlindervis wat voorkom aan die ooskus van Suid-Afrika vanaf Algoabaai. Die vissie word tot 13 cm lank en kom in koraal- en rots riwwe voor, van 10 – 70 m water. In Engels staan die vis bekend as die "Pearly butterflyfish" en kan in akwariums oorleef.





</doc>
<doc id="60003" url="https://af.wikipedia.org/wiki?curid=60003" title="Meiboom-vlindervis">
Meiboom-vlindervis

Die Meiboom-vlindervis ("Chaetodon meyeri") is 'n vlindervis wat voorkom aan die ooskus van Suid-Afrika vanaf Sodwanabaai terwyl onvolwasse vissies al in Durban gevind is. Die vissie word tot 17 cm lank en kom in koraal- en rots riwwe voor, in water wat 2 – 25 m diep is. Die vis se liggaam, kop is wit of grys en die liggaam is bedek met geboë swart strepe. In Engels staan die vis bekend as die "Maypole butterflyfish" en oorleef nie in akwariums nie.





</doc>
<doc id="60004" url="https://af.wikipedia.org/wiki?curid=60004" title="Reghoekige vlindervis">
Reghoekige vlindervis

Die Reghoekige vlindervis ("Chaetodon trifascialis") is 'n vlindervis wat voorkom in die Rooisee en aan die ooskus van Afrika vanaf die Oman tot by die Aliwal-bank. In Engels staan die vis bekend as die "Right-Angle butterflyfish".

Die vissie word tot 17 cm lank en kom in koraal- en kalksteen riwwe voor, in water wat 2 – 30 m diep is. Die kop en liggaam is wit met 15 chevron strepe van die kop na die stert. Die dorsale- en anale vinne is gelerig, die stertvin is swart met 'n geel rand en die bekken vin is wit. Die vis oorleef nie in 'n akwarium nie.





</doc>
<doc id="60005" url="https://af.wikipedia.org/wiki?curid=60005" title="Swerwer-vlindervis">
Swerwer-vlindervis

Die Swerwer-vlindervis ("Chaetodon vagabundus") is 'n vlindervis wat voorkom aan die ooskus van Afrika vanaf Oman tot by die Aliwal-bank. In Engels staan die vis bekend as die "Vagabond butterflyfish".

Die vissie word tot 23 cm lank en kom in koraal- en rots riwwe voor, in water wat 5 – 30 m diep is. Die kop en liggaam is wit en die liggaam is bedek met strepe wat in twee rigtings gaan. Daar is ook 'n swart band wat by die dorsale vin begin, oor die oë en om die vis se liggaam gaan tot by die anale vin. Die vis oorleef in akwariums.





</doc>
<doc id="60006" url="https://af.wikipedia.org/wiki?curid=60006" title="Langneus-vlindervis">
Langneus-vlindervis

Die Langneus-vlindervis ("Forcipiger flavissimus") is 'n vlindervis wat voorkom aan die ooskus van Suid-Afrika vanaf Margate. Die vis word tot 22 cm lank en kom in koraalriwwe voor, in water van 2 – 114 m diep. Die liggaam, dorsale, anale, bekken vinne is heldergeel. Die boonste helfte van die kop is swart en die onderste helfte is 'n ligte, silwergrys. Daar is 'n swart kol op die anale vin. Die stertvin is gryserig. In Engels staan die vis bekend as die "Longnose butterflyfish" en kan in akwariums oorleef.





</doc>
<doc id="60008" url="https://af.wikipedia.org/wiki?curid=60008" title="Borseltand-vlindervis">
Borseltand-vlindervis

Die Borseltand-vlindervis ("Hemitaurichthys zoster") is 'n vlindervis wat voorkom aan die ooskus van Afrika vanaf Oman tot by die Aliwal-bank. In Engels staan die vis bekend as die "Belted butterflyfish".

Die vis word tot 18 cm lank en kom in koraal- en rots riwwe voor, in water van 1 – 120 m diep. Die middel van die lyf is wit en die res van die lyf en dorsale vinne is gelerig. Die pektorale, anale en stertvin is wit.





</doc>
<doc id="60009" url="https://af.wikipedia.org/wiki?curid=60009" title="Koetsier">
Koetsier

Die Koetsier ("Heniochus acuminatus") is 'n vlindervis wat voorkom in die Indiese-Pasifiese area en aan die ooskus van Afrika vanaf Oman tot by die Aliwal-bank. Die onvolwasse vissies kom voor tot by Mosselbaai. In Engels staan die vis bekend as die "Coachman".

Die vis word tot 25 cm lank en kom in koraal- en rots riwwe voor, in water van 2 – 75 m diep. Die liggaam is wit met twee breë, vertikale swart bande oor die liggaam. Die dorsale vin is verleng om 'n lang, wit banier te vorm wat verby die stertvin gaan en die vis kan in akwariums oorleef.





</doc>
<doc id="60016" url="https://af.wikipedia.org/wiki?curid=60016" title="Snapperkob">
Snapperkob

Die Snapperkob ("Otolithes ruber") is 'n vis wat voorkom aan die ooskus van Suid-Afrika tot by Algoabaai. Die vis lyk baie soos 'n kabeljou en het nie 'n Afrikaanse naam nie.

Die vis word 50 cm lank en 1.6 kg swaar. Die vis het 'n groot mond en die lyf is silwerbrons met 'n koperige skynsel aan die bokant en 'n wit pens. Die vis kom voor in lagune's, strandmere en gaan selde dieper as 100 m. Die vis vreet ansjovis, pylinkvis en garnale. Dit is ook 'n lekker eetvis.





</doc>
<doc id="60017" url="https://af.wikipedia.org/wiki?curid=60017" title="Baardman">
Baardman

Die Baardman ("Umbrina canariensis") is 'n vis wat aan die suidkus van Suid-Afrika voorkom; van Kaap Agulhas tot by Oos-Londen. Die vis word 42 cm lank en is silwerkleurig met 7 - 8 golwende lyne van die kop tot by die dorsale vin. Die baardman verkies die diepwater en word min van die stand af gevang. Die naam 'baardman' word ook losweg gebruik vir die Slankbaardman, wat 'n ander spesie is. Die word in Engels ook "Baardman" genoem.





</doc>
<doc id="60019" url="https://af.wikipedia.org/wiki?curid=60019" title="Varswater-harder">
Varswater-harder

Die Varswater-harder ("Myxus capensis") is 'n vis wat endemies aan Suid-Afrika is. Dit kom voor van Valsbaai tot by Kosibaai. In Engels staan die vis bekend as "Freshwater mullet".

Die vis word 45 cm lank. Die vis is silwerkleurig wanneer dit in varswater is en word donker aan die bokant wanneer dit in soutwater (in die see) kom.

Die vis is meer volop in die Kaapse riviere as ander harderspesies en kan tot 100 km na die binneland voorkom. Die vis bly die grootste gedeelte van sy lewe in varswater en gaan net na die see om eiers te lê tussen Maart en November. Damme en keerwalle verhoed die natuurlike migrasie van die vis en het tot gevolg dat hulle getalle aan die afneem is.





</doc>
<doc id="60020" url="https://af.wikipedia.org/wiki?curid=60020" title="Almelo">
Almelo

Almelo is munisipaliteit en 'n stad in die provinsie Overijssel in Nederland. Dit is in die streek Twente geleë en word begrens deur die munisipaliteite Twenterand en Tubbergen in die noorde, Wierden in die weste en Hof van Twente en Borne in die suide.
"Almelo" is in die res van die wêreld veral bekend vir sy sokkerspan Heracles Almelo, wat in die hoogste Nederlandse afdeling speel.

In die middeleeue het die kasteel Huis Almelo op die plek waar nou "Almelo" is gestaan (1236). In 1420 het die dorp by die kasteel stadsregte verkry. Almelo het 'n klein stadjie gebly tot in die 19de eeu toe die tekstielindustrie in Twente baie gegroei het. Almelo het daaruit voordeel getrek en uitgebrei tot die derde grootste stad van Twente (na Enschede en Hengelo). Sedert die sestiger jare van die vorige eeu het baie industrieë na die "lae lone lande" verhuis en is die stad vir Nederlandse standaarde arm. Net die fabrieke van Ten Cate het gebly.



</doc>
<doc id="60021" url="https://af.wikipedia.org/wiki?curid=60021" title="Bloustert-harder">
Bloustert-harder

Die Bloustert-harder ("Valamugil buchanani") is 'n vis wat aan die suidkus en die ooskus van Suid-Afrika vanaf die Breederivier voorkom. In Engels staan die vis bekend as "Bluetail mullet".

Die vis kan tot 1 m lank word. Die lyf is silwer met die bokant wat blougrys tot groenerig is. Dit het 'n donker spikkel in die middel van elke skub en die stertvin is donker grysblou. Die vis verkies om in oop strandmere te leef.





</doc>
<doc id="60022" url="https://af.wikipedia.org/wiki?curid=60022" title="Langarm-harder">
Langarm-harder

Die Langarm-harder ("Valamugil cunnesius") is 'n vis wat voorkom aan die ooskus van Suid-Afrika vanaf Algoabaai. In Engels staan die vis bekend as die "Longarm mullet".

Die kop en liggaam is silwer en daar is 'n swart kol op die bokant van die pektorale vin se basis. Die vis word 35 cm lank.

Alhoewel die vis 'n seevis is kom dit ook perodiek voor in varswater. Die wyfie lê haar eiers naby strandmere gedurende die somer maande. Die onvolwasse visse leef in strandmere, veral daardie met 'n varswater invloei.





</doc>
<doc id="60024" url="https://af.wikipedia.org/wiki?curid=60024" title="Pylvak">
Pylvak

Die Pylvak is die laaste reguit deel van 'n ren- of atletiekbaan, veral die gedeelte tussen die laaste draai en die wenpaal. Wanneer 'n persoon in die pylvak is, is hy op sy moegste, maar dan is die einde ook in sig. Ekstra moeite word dan ingesit om die wedloop te voltooi.

Die woord word ook soms metafories gebruik om die einde van 'n lang taak of proses aan te dui, soos die einde van 'n uitgerekte verkiesing, 'n persoon se lewe, ens.


</doc>
<doc id="60026" url="https://af.wikipedia.org/wiki?curid=60026" title="Indiese makriel">
Indiese makriel

Die Indiese makriel ("Rastrelliger kanagurta") is 'n vis wat aan die ooskus van Suid-Afrika voorkom vanaf Durban. Die kop en liggaam is blou-groen met horisontale strepe aan die bokant van die liggaam terwyl die pens silwer is. 'n Swart kol op die liggaam word deur die pektorale vin bedek en die dorsale vinne is gelerig met swart punte. Die vis word 35 cm lank en leef net in water wat meer as 17 °C is.





</doc>
<doc id="60027" url="https://af.wikipedia.org/wiki?curid=60027" title="Plätzchen">
Plätzchen

Die begrip Plätzchen (letterlik "Plekkies") verwys na 'n onderafdeling van koekies wat in Duitssprekende lande gedurende die advensperiode gebak word. Die Duitse term het twee moontlike oorspronge. Die eerste moontlike verklaring is dat dit die verkleinvorm van die woord "Platz" is, wat in 'n Duitse dialek "'n plat gevormde koekie" is. Die tweede moontlike verklaring is dat die woord afgelei is van die Latynse woord "Placenta", wat "koek" beteken.
Alhoewel die basiese bestanddele van Plätzchen soortgelyk is aan ander koekies wat uit meel, melk, suiker en botter gebak word, het Plätzchen eienskappe en bestanddele wat hulle onderskei van gewone koekies.

Tradisioneel word Plätzchen tuis gebak, alhoewel kommersieel gebakte Plätzchen ook verkrygbaar is. Die eienskappe wat hulle onderskei van ander koekies sluit in hulle vorm, grootte en die bygevoegde bestanddele. Tuisgebakte Plätzchen word tradisioneel met klein bakvormpies uitgedruk en die vorms sluit in hartjies, sterretjies, vierkante, sirkels, huisies ensomeer. Die vorms is nie beperk tot bogenoemde nie en vele ander vorms kan ook gebruik word. Van die gewildste kommersiële Plätzchen sluit in "Zimtsterne" (Kaneelsterre), "Vanillekipferl" (Vanilla-sekelmane) en "Makronen". Plätzchen is normaalweg dunner is gewone koekies (ongeveer 0.5cm) en die deursnit van 'n Plätzchen wissel van ongeveer 2 cm tot 5 cm. Die meeste Plätzchen word individueel versier met verskeie bestanddele en hulle is gewoonlik baie kleurryk.

In Duitsland word sekere van die bestanddele met die Kerstyd geassosieer. Plätzchen benodig gevolglik buitengewone bestanddele vir die koekie deeg, benewens een of meer van die volgende bestanddele: Kaneel, vanielje, kokosneut, haselneute, amandels, strooisuiker, sjokolade, framboos- of aarbeikonfyt, geglasuurde suiker (gewone of suurlemoensmaak) en "Hundreds-and-Thousands".


</doc>
<doc id="60028" url="https://af.wikipedia.org/wiki?curid=60028" title="Akwarium">
Akwarium

'n Akwarium is 'n bak met water waarin onderwater plante en diere deur mense aangehou word. Die akwarium kan 'n klein watertenk wees, of 'n groot gebou met een of meer tenks. Akwariums word gebruik om dier- en plantspesies te kweek, te versorg of ten toon te stel. Die wande is gewoonlik van glas of ander deurskynende materiaal gemaak waardeur gesien kan word. Spesiale stelsels word gebruik om 'n stabiele ekologiese omgewing te bewerkstellig (soos waterfilters, termostate, verwarmers, ligte, ens.).

Soutwater-akwariums word gebruik om seelewe aan te hou, terwyl varswater-akwariums gebruik word vir die aanhou van spesies wat natuurlik in riviere en damme voorkom.

Groot openbare akwariums is dikwels gewilde toeriste-aantreklikhede. Hulle stel die visse en ander akwatiese diere in groot tenks ten toon. Dit word ook soms ingespan om spesies te teel en van uitwissing te beskerm.

Van die bekende openbare akwariums in Suid-Afrika sluit in: 

Die versorging van 'n akwarium is 'n gewilde stokperdjie dwarsoor die wêreld. Mense wat die stokperdjie beoefen poog om die visse in 'n omgewing soortgelyk aan hulle natuurlike habitat aan te hou. Dit behels die skoonhou van die water, beligting en spesiale voeding. Toerusting en visse kan by 'n troeteldierwinkel aangeskaf word.


</doc>
<doc id="60029" url="https://af.wikipedia.org/wiki?curid=60029" title="Gestreepte bonito">
Gestreepte bonito

Die Gestreepte bonito ("Sarda orientalis") is 'n seevis wat aan die ooskus van Suid-Afrika voorkom vanaf Kaap St Francis noordwaarts. Die vis word 1 m lank en weeg dan 12 kg. Die kop en lyf is blougrys met 5 tot 10 donker strepe aan die bokant van die lyf. Die vis word selde van die strand af gevang.





</doc>
<doc id="60030" url="https://af.wikipedia.org/wiki?curid=60030" title="Atlantiese bonito">
Atlantiese bonito

Die Atlantiese bonito ("Sarda sarda") is 'n seevis wat aan die weskus en suidkus van Suid-Afrika voorkom vanaf Namibië, om Kaappunt tot by Port Alfred. Die vis word tot 92 cm lank. Die boonste helfte van die lyf is blou met 5 - 10 strepe wat horisontaal oor die boonste helfte van die lyf gaan. Die onderste helfte is wit. Hulle eet skoolvisse, pylinkvis en garnale.





</doc>
<doc id="60031" url="https://af.wikipedia.org/wiki?curid=60031" title="Istiophoridae">
Istiophoridae

Die Marlyne en Seilvis ("Istiophoridae") is 'n vis-familie wat tot die orde Perciformes behoort. Daar is 3 genera met minstens elf spesies in hierdie familie. Sewe van die spesies kom aan die Suid-Afrikaanse kus voor.

Die familie se uitstaande kenmerk is die lang swaard wat aan die bolip vas is. Die liggaam is lank en die familie se grootte wissel van 2.3 - 4.5 m - die swaard ingesluit. Hulle eet pelagiese vis, tjokka en skaaldiere en gebruik ook die swaard om die prooi te dood te maak of te verlam. Die swaard woord ook gebruik deur die familie vir selfbeskerming.

Die volgende genera kom aan die Suid-Afrikaanse kus voor:







</doc>
<doc id="60034" url="https://af.wikipedia.org/wiki?curid=60034" title="Kraakbeenvisse">
Kraakbeenvisse

Die Kraakbeenvisse ("Chondrichthyes") is 'n superklas visse wat aan die filum van die Gewerweldes behoort. Die superklas maak voorsiening vir alle tipe visse waarvan die skelet uit kraakbeen bestaan onder andere: haaie, rôe, saagvisse, sandkruipers en pylsterte. Kraakbeenvisse het nie 'n swemblaas of operkulums (kieu-deksels) nie.

Visse waarvan die skelet uit been bestaan ressorteer onder die superklas Osteichthyes.

"Chondrichthyes" het twee klasse: "Elasmobranchii" en "Holocephali".

Die volgende ordes is deel van die superklas en kom in Suider-Afrika voor:




</doc>
<doc id="60035" url="https://af.wikipedia.org/wiki?curid=60035" title="Hondhaai">
Hondhaai

Die hondhaai ("Mustelus mustelus") kom voor aan die weskus, suidkus en ooskus van Suid-Afrika tot by Durban. Dit word 1,7 m lank en 25 kg swaar. Dit is normaalweg grys, maar sekere haaie het verspreide swart kolletjies op. Die tweede dorsale vin is hoër as die stertvin. Die haai kom voor in water van tot 350 m diep. Dit vreet beenvis, krewe, krappe en garnale. Die spesie is vivipaar met 4-23 kleintjies per geboorte. Die vleis is eetbaar, maar dit word deur die IUBN geklassifiseer as 'n kwesbare spesie. In Engels staan die haai bekend as "Smooth-hound".





</doc>
<doc id="60036" url="https://af.wikipedia.org/wiki?curid=60036" title="Tierkathaai">
Tierkathaai

Die Tierkathaai ("Halaelurus natalensis") is 'n haai wat endemies aan die ooskus en suidkus van Suid-Afrika is. Die haai word 48 cm lank en kom voor in water wat tot 172 m diep is. Die haai is ovipaar en lê 12 - 22 eiers. Die kleur is lig met donker kolle op die rug.





</doc>
<doc id="60040" url="https://af.wikipedia.org/wiki?curid=60040" title="Pofadder-skaamooghaai">
Pofadder-skaamooghaai

Die Pofadder-skaamooghaai ("Haploblepharus edwardsii") is endemies aan Suid-Afrika en kom voor van Saldanhabaai tot by Stormsrivier. Die haai word 60 cm lank en die twee dorsale vinne is ewe groot. Die haai is grysbruin met groterige oranjebruin kolle op. Die hele lyf is bedek met wit kolletjies. Die haai is ovipaar en lê 2 eiers op 'n keer. In Engels staan die haai bekend as "Puffadder shyshark".





</doc>
<doc id="60041" url="https://af.wikipedia.org/wiki?curid=60041" title="Gladde hamerkophaai">
Gladde hamerkophaai

Die gladde hamerkophaai ("Sphyrna zygaena") kom voor in alle oseane in die wêreld, behalwe in tropiese water. In Suid-Afrika kom dit voor van St. Helenabaai tot by die Mosambiekse grens. Die haai kan tot 3,5 m groot word. Die kop is plat met die oë wat aan die kante sit van twee laterale uitgroeisels van die kop. Die haai is vivipaar en normaalweg word 29 - 50 klientjies gebore na 'n dratyd van 10-11 maande. Dit word deur die IUBN geklassifiseer as 'n kwesbare spesie. In Engels staan die vis bekend as die "Smooth hammerhead".





</doc>
<doc id="60042" url="https://af.wikipedia.org/wiki?curid=60042" title="Fynstert-sambokhaai">
Fynstert-sambokhaai

Die Fynstert-sambokhaai ("Alopias vulpinus") kom aan die hele kus van Suid-Afrika voor. Dit word tot 6 m lank. Die lyf is torpedovormig met 'n bruin tot blou-grys kleur terwyl die onderkant wit is. 'n Kenmerk van die haai is sy lang stertvin. Dit kom aan die kus sowel as in die oop water voor en gaan tot 366 m diep. Die haai is vivipaar en 2-7 kleintjies word op 'n keer gebore na 'n dratyd van 12 maande. Die fynstert-sambokhaai is eetbaar, maar word deur die IUBN geklassifiseer as 'n kwesbare spesie. In Engels is die haai bekend as die "Thresher".





</doc>
<doc id="60044" url="https://af.wikipedia.org/wiki?curid=60044" title="Valsdoringrugrog">
Valsdoringrugrog

Die Valsdoringrugrog ("Raja straeleni") kom voor van Wes-Afrika tot by Oos-Londen. Die volwasse vis is bruin tot grys en die hele lyf is bedek met swart spikkels van onreëlmatige grootte. Baie keer is daar 'n donker vlek wat soos oë lyk by die basis van die pektorale vinne. 

Die rog word 68 cm wyd oor die vinne. Hulle word op sand en modderige bodems tot op dieptes van 690 m aangetref. Die vinne is eetbaar. In Engels staan die rog bekend as "False thornback skate".





</doc>
<doc id="60045" url="https://af.wikipedia.org/wiki?curid=60045" title="Bloukol-lintstertrog">
Bloukol-lintstertrog

Die Bloukol-lintstertrog ("Taeniura lymma") kom voor aan die ooskus van Suid-Afrika vanaf Durban. Die vis is grys-bruin tot olyf-groen met blou spikkels op die bokant van die lyf en vinne. Die rog word 90 cm oor die wydte van die vinne. Die rog hou van vlak, sandrige areas of naby koraalriwwe en is naglewend. In Engels staan die haai bekend as die "Bluespotted ribbontailray".





</doc>
<doc id="60047" url="https://af.wikipedia.org/wiki?curid=60047" title="Manta">
Manta

Die manta ("Manta birostris") is 'n vis wat voorkom aan die suid- en ooskus van Suid-Afrika, vanaf Valsbaai tot by Mosambiek. Dit kan tot 6,7 m breed word van vlerkpunt tot vlerkpunt en die mond is voor aan die kop. Die stert is dun en kort. Die manta kan óf donker, gryserige blou of groenerige bruin óf swart aan die bokant wees. Die onderkant is wit. Hulle kom voor by die kontinentale bank in water wat 100 m diep is. Hulle is vivipaar en twee kleintjies word op 'n slag gebore. Mantas is oor die algemeen alleenlopers, maar kan ook in pare voorkom. Hulle spring ook soms uit die water uit. Hulle word deur die IUBN geklassifiseer as 'n kwesbare spesie.





</doc>
<doc id="60048" url="https://af.wikipedia.org/wiki?curid=60048" title="Rooioog-rondeharing">
Rooioog-rondeharing

Die Rooioog-rondeharing ("Etrumeus whiteheadi") is 'n vis wat reg rondom die Suid-Afrikaanse kus voorkom. In Engels staan die vis bekend as die "Redeye roundherring".

Die kop en liggaam is blou-groen aan die bokant terwyl die sye silwer is. Hulle kom in skole voor aan die Wes-Kaap waar hulle gedurende die dag tot 100 m diep gaan maar gedurende die skemer kom hulle op na die oppervlakte. Hulle leef op plankton. Die vis het groot kommersiële waarde en word onder andere benut as vismeel, visolie of vissmeer. Die 'rooioog' verwys na die bloeding wat in die oë van gevangde vis gesien kan word. Die vis word tot 20 cm lank.

Die Rooioog-rondeharing, sardyn en ansjovis is die visse wat die jaarlikse sardiensstormloop veroorsaak aan die kus van KwaZulu-Natal.





</doc>
<doc id="60049" url="https://af.wikipedia.org/wiki?curid=60049" title="Engraulidae">
Engraulidae

Die Ansjovisse ("Engraulidae") is 'n familie van visse wat hoort tot die orde Clupeiformes behoort. Daar is 16 genera met minstens 139 spesies wat tot hierdie familie behoort. Ses van die spesies kom aan die Suid-Afrikaanse kus voor.

Al die Ansjovissoorte se lywe is lank en silindries, en die snoet is voor die mond. Hulle het klein tandjies wat tipies is van vis wat plankton vreet as voeding. Ansjovis tel onder die pelagiese vis, wat beteken dat hulle in groot skole oor die kontinentale bank voorkom. Die vis word tipies 8 tot 25 cm groot. Ansjovis speel wêreldwyd 'n groot rol in lande se kommersiële visbedryf.

Die volgende genera en gepaardgaande spesies kom aan die Suid-Afrikaanse kus voor:







</doc>
<doc id="60053" url="https://af.wikipedia.org/wiki?curid=60053" title="Grootoog-stompneus">
Grootoog-stompneus

Die Grootoog-stompneus ("Rhabdosargus thorpei") is 'n vis wat endemies aan Suid-Afrika is tussen Port Alfred en Mosambiek. In Engels staan die vis bekend as die "Bigeye stumpnose". Die vis word 50 cm lank en kan tot 4 kg weeg. Die kop en liggaam is silwerig terwyl die middel van die liggaam, anale en bekkenvinne geel is. Hulle kom voor langs strande en op rotsriwwe tot by water 70 m diep.





</doc>
<doc id="60057" url="https://af.wikipedia.org/wiki?curid=60057" title="Hoofmeisie">
Hoofmeisie

Hoofmeisie is 'n Afrikaanse rolprent wat op 23 Desember 2011 in teaters dwarsoor Suid-Afrika begin draai het. Dit is in Johannesburg verfilm. Die vervaardig is Danie Bester, die regisseur Morne du Toit en die skrywers is Henk Pretorius en Samuel Ferreira.

Die rolprent is 'n komedie. Dit het geen ouderdomsperk nie en is geskik vir die hele gesin.


Die rolprent handel oor drie meisies op laerskool, wat onder hul dominerende mammies dieselfde droom deel - om eendag hoofmeisie van Laerskool Stumbo Pops te word. Nadia van Heerden (12) is 'n liefdevolle en gemotiveerde weeskind met dieselfde droom. Ongeag haar siniese ouma se advies om nie eers te probeer kompeteer nie, gaan sy voluit vir die gesogte bronsbalkie. Nadia weet dit sal haar oorlede ma en pa verskriklik trots maak. Sy behaal gou sukses wanneer sy redenaars wen, maar mislukkings met netbal proewe, entrepreneursdag en akademie is net die begin van haar probleme. Wanneer sy oortuig is dat haar beste vriendin, Melissa, haar in die rug gesteek het, rebelleer Nadia teen almal wie vir haar omgee. Sy word gou 'n selfgesentreerde snip wat enigiets sal doen vir die titel van Hoofmeisie. Uiteindelik leer Nadia dat 'n ware leier van agter af lei, en 'n voorbeeld van eerlikheid en onselfsugtigheid behoort te wees.




</doc>
<doc id="60059" url="https://af.wikipedia.org/wiki?curid=60059" title="S.P.E. Trichard">
S.P.E. Trichard

Stephanus Petrus Erasmus Trichard (23 Januarie 1847, Ohrigstad – Oktober 1907, Kenia) was die seun van Carolus Tregardt, en die kleinseun van Louis Tregardt. Hy het aan die meeste veldtogte teen opstandige swart stamme in die ZAR deelgeneem, asook aan die bestorming van Amajuba in die Eerste Vryheidsoorlog en die afweer van die Jameson-inval. Na sy deelname aan die Tweede Vryheidsoorlog het hy aan 'n georganiseerde emigrasie na oos-Afrika deelgeneem, waar hy oorlede is. 

As jong man het hy deelgeneem aan die ZAR se kampanjes teen Mapog, die Swazies en Sekoekoenie. Tydens die volksvergadering te Paardekraal word hy verkies tot veldkornet van Middelburg en die wyk Olifantsrivier, en neem kort daarop deel aan die krygsverrigtinge by Bronkhorstspruit en Majoeba. Hy was aanvanklik kommandant in Middelburg, waartydens hy 'n daadwerklike rol vervul tydens militere ekspedisies teen Mapog (1883-1884), Malabog, Modjadjie en Magoeba (1894-1895).

Kort nadat Trichard en die Middelburgse kommando 'n belangrike bydrae lewer tot die bekamping van dr. L.S. Jameson en sy mede-invallers (1896), word hy in 1897 bevorder tot bevelvoerder van die Staatsartillerie. Die pos was vakant na die dood van Lt-kol. Henning P.N. Pretorius (1844-1897), en Trichard se aanstelling was nie onbestrede onder die offisiere van die Staatsartillerie nie. In dieselfde jaar onderneem die Staatsartillerie die Swaziland-ekspedisie en in 1898 word teen Magato opgetree. Die staatsartillerie is reeds beskou as 'n hegte keurkorps danksy sy voorganger, maar onder Trichard sou dit gemoderniseer en uitbrei word.

Lt-kol. Trichard en genl. P.J. Joubert was gekant teen die fortebou om Pretoria, en Trichard het in aanloop tot die Tweede Vryheidsoorlog 'n meer toegeeflike beleid jeens Engeland bepleit. Tydens die Tweede Vryheidsoorlog veg hy aan die Natalse front, waar hy by Dundee en Ladysmith betrokke was. Daarna het hy met die boere teruggeval na die Oranje-Vrystaat, en was betrokke by die konflikte te Brandfort en later Donkerhoek in die ZAR.

By die slag van Dalmanutha het hy in Augustus 1900 getoon waartoe die Staatsartillerie in staat was, maar dit sou ook hul eenheid se doodsklok lui. Die kanonne se nut was in die komende oorlogsfase uitgedien en moes stelselmatig vernietig word. Die korps is in verskillende eenhede verdeel, en in Oktober 1900 moes die Transvaalse Uitvoerende Raad Trichard se pos oorbodig verklaar. Met behoud van sy rang het hy egter 'n afdeling van die Middelburgse kommando aangevoer tot en met die einde van die oorlog.

As voorheen welgestelde boer van die Middelburgdistrik het kolonel Trichard 'n eis vir skadevergoeding ingedien na vredesluiting. Die £300 wat hom aangebied is het hy egter voor die amptenaar se voete gegooi. Sy ervarings tydens die Tweede Vryheidsoorlog het hy in sowat 110 bladsye geboekstaaf.

Kolonel Trichard se seun Karel (C.J.) het nou die moontlikheid oorweeg van emigrasie na Madagaskar, 'n gebied wat jare tevore deur sy oupa Carolus verken is. Die Trichards is op 7 Januarie 1903 onder 'n groep bittereinders wat 'n beplanningsvergadering in Ermelo bywoon. Die sestal mans wat hier afgevaardig is vir 'n "Landsoekersekspedisie" om Duits-Oos-Afrika te eksploreer vir vestiging, het voorlopig die Trichards uitgesluit. Kolonel Trichard voeg hom wel by die twaalftal van die Grootkommissie, onder leierskap van Piet C. Joubert, wat in Mei 1904 uit Lourenco Marques vertrek. Op Trichard se aandrang besoek hulle Madagaskar, wat ook deur die Reitz-broers en generaal Maritz as 'n bestemming ondersoek is. Hulle doen aan by Tamatawe en Tananariwe, en word ontvang deur die goewerneur, generaal Gallieni, wat hulle magtig om 'n feitereis te onderneem. Na verkenning van die ooskus besluit hulle teen vestiging om drie redes, naamlik die amptelike status van die Katolieke kerk, endemiese malaria en die sterk oosterse invloede.

Van Madagaskar reis hulle na Dar es Salaam, waar hulle die onderhandelinge van 1903 hernu. Hulle ontvang toestemming om die omgewing van Meroeberg te besigtig, en keer weldra na Transvaal terug, waar hulle planne teen Julie 1904 afgerond word. In 1905 vertrek Trichard en sy seun Karel saam met die Piet Joubert-trek na Duits-Oos-Afrika. Hy vestig hom uiteindelik by Nakoeroe in Kenia, maar sterf daar tydens 'n jagtog in Oktober 1907.


</doc>
<doc id="60061" url="https://af.wikipedia.org/wiki?curid=60061" title="Gestreepte knorder">
Gestreepte knorder

Die Gestreepte knorder ("Pomadasys striatus") is 'n vis wat voorkom aan die Suider-Afrikaanse suid - en ooskus vanaf Knysna tot by Beira. Die teenwoordigheid van die vis is nêrens elders in die wêreld aangeteken nie. Die vis word 22 cm groot. Die liggaam is bruinerig met drie horisontale donker strepe oor die boonste helfte van die liggaam. Die vis kom voor op rots en koraalriwwe en word hoofsaaklik gebruik as aas. In Engels staan die vis bekend as "Striped grunter".





</doc>
<doc id="60062" url="https://af.wikipedia.org/wiki?curid=60062" title="Witbalk-rubberlip">
Witbalk-rubberlip

Die Witbalk-rubberlip ("Plectorhinchus playfairi") is 'n vis wat voorkom aan die ooskus van Afrika vanaf Port St. Johns tot by Oman. In Engels staan die vis bekend as "Whitebarred rubberlip".

Die vis word 90 cm lank. Die boonste helfte van die vis se liggaam is brons met 4 vertikale strepe op die boonste helfte. Die onderste helfte van die liggaam is wit. Al die vinne is donker van kleur en die vis kom voor in koraalriwwe in water van 3 – 80 m diepte.





</doc>
<doc id="60063" url="https://af.wikipedia.org/wiki?curid=60063" title="Josef">
Josef

Die Josef ("Callorhinchus capensis") is 'n kraakbeenvis wat endemies aan Suid-Afrika is. Die vis kom voor vanaf Namibië tot by Durban alhoewel dit selde aan die ooskus gesien word. In Namibië staan vis bekend as die "Josefvis". Die vis word tot 1.2 m lank en is silwer of brons kleurig. Aan die kante en op die kop en vinne is die kleur donkerder. Die vis verkies sagte seebodems, nie dieper as 374 m nie. Wanneer die vis volwasse is groei daar 'n tentakel uit aan die voorkop wat sy Engelse naam tot gevolg het "Elephantfish".





</doc>
<doc id="60064" url="https://af.wikipedia.org/wiki?curid=60064" title="Arendrog">
Arendrog

Die Arendrog ("Myliobatis aquila") is 'n vis wat aan die hele kusgebied van Suid-Afrika voorkom. In Engels staan die vis bekend as die "Eagle ray".

Die rog is donkerbruin, swart of olyfgroen van kleur met swart kolletjies op die liggaam. Die twee pektorale vinne is baie groot en lyk soos vlerke. Die rog word tot 1.5 m wyd - vlerkpunt tot vlerkpunt. Die dier is vivipaar en 4 - 7 kleintjies word op 'n keer gebore. Die rog is eetbaar en verskaf goeie kompetisie aan hengelaars.

Die arendrog verkies vlakkerige water soos strandmere om in te leef, maar is al op dieptes van 95 m gevang.





</doc>
<doc id="60069" url="https://af.wikipedia.org/wiki?curid=60069" title="Pynappelvis">
Pynappelvis

Die Pynappelvis ("Monocentris japonica") kom voor aan die ooskus van Afrika, vanaf die Rooisee tot by Mosselbaai. Dit is die enigste spesie van die Monocentridae familie wat in Suid-Afrika voorkom. Die vis word 17 cm lank en word gevind in koraal- en rots riwwe in water van 10 – 400 m diep. Die vis is swart met geel vlekke op. Op elke skub is 'n haak en die vis oorleef in 'n dofverligte akwarium.





</doc>
<doc id="60070" url="https://af.wikipedia.org/wiki?curid=60070" title="Bontstertjie">
Bontstertjie

Die Bontstertjie ("Kuhlia mugil") is 'n vis wat aan die ooskus van Afrika voorkom vanaf die Rooisee tot by Kaap Agulhas. Die vis word 20 cm groot. Die kop en liggaam is silwer en die stertvin het vyf swart bande op - dit gee aanleiding tot die familie se bynaam: "Vlagsterte". Dit verkies vlak kuswater en oorleef in 'n akwarium. In Engels staan die vis bekend as "Barred flagtail".





</doc>
<doc id="60071" url="https://af.wikipedia.org/wiki?curid=60071" title="Koester (vis)">
Koester (vis)

Die koester ("Acanthistius sebastoides") is 'n vis wat endemies is aan Suid-Afrika en van Valsbaai tot by Durban voorkom. 

Die kop en liggaam is gelerig bruin, amper geel en bedek met klein oranje spikkels. Verspreide bruin vlekke kom ook op die liggaam voor. Die stert- en analevinne is donkergrys. 

Die vis word 35 cm groot en verkies rotsbodems in water wat 1 – 25 m diep is. In Engels staan die vis ook bekend as die "Koester".





</doc>
<doc id="60079" url="https://af.wikipedia.org/wiki?curid=60079" title="Suid-Afrikaanse akademiese heraldiek">
Suid-Afrikaanse akademiese heraldiek

Die term akademiese heraldiek verwys na die wapens wat deur universiteite, kolleges, skole, en ander opvoedkundige instellings gevoer word. In Wes-Europa floreer hierdie tradisie sedert die Middeleeue. In Suid-Afrika word akademiese wapens slegs sedert die 19de eeu gebruik, maar dit het 'n sterk tradisie geword en daar bestaan nou honderde, miskien duisende, wapens van hierdie aard in die land. 

Die gebruik van heraldiese wapens deur skole en kolleges in Suid-Afrika het blykbaar in die 1850's begin. Die destydse South African College (voorganger van die Universiteit van Kaapstad en die South African College School) het in 1859 'n wapen deur Charles Bell laat ontwerp, maar dit eers sowat dertig jaar later in gebruik geneem. Ook in 1859 het die destydse Kaapse goewerneur sir George Grey toestemming aan die Grey Institute in Port Elizabeth verleen om sy persoonlike wapen te gebruik.

Die meeste skole het self hulle eie wapens aangeneem. In 1903 het die Universiteit van die Kaap de Goede Hoop 'n wapen deur koning Edward VII aan hom laat verleen. 'n Paar ander universiteite en hoërskole, veral in Oos-Kaapland en Natal, het later hierdie voorbeeld gevolg.

Opvoedkundige instellings kan sedert 1935 hulle wapens teen misbruik beskerm deur hulle vrywillig te registreer. Vanaf 1935 tot 1963 kon hulle die wapens as 'kentekens' kragtens die Wet op die Beskerming van Name, Uniforms en Kentekens registreer. Sedert 1963 word die wapens kragtens die Heraldiekwet geregistreer, maar slegs as hulle heraldies korrek is. 

Gewoonlik bestaan 'n akademiese instelling se wapen uit slegs 'n skild en 'n slagspreuk. 'n Helm met dekklede en wrong, en 'n helmteken, is redelik skaars. Sommige meisiesskole, bv Afrikaans Hoër Meisieskool Pretoria, gebruik ruitvormige skilde, wat tradisioneel vir dames se wapens is (al is die skole self, as instellings, nie vroulik nie). 

Sommige wapens is nie oorspronklik nie, bv beide die Grey-kollege (Bloemfontein) en die Hoërskool Grey (Port Elizabeth) gebruik sir George Grey se familiewapen, Selborne College (Oos-Londen) gebruik die graaf van Selborne se wapen, die Oranje Meisieskool (Bloemfontein) gebruik president Steyn se familiewapen, en die destydse Victoria College het aanvanklik Stellenbosch se dorpswapen gebruik. Baie skole wat deur die Dominikaanse orde bestuur word gebruik die orde se wapen.

Ander is verwerkings van bestaande wapens, bv die Hoërskool Jan van Riebeeck (Kaapstad) se wapen is op Jan van Riebeeck s'n gegrond, en die Natal University College (voorganger van die Universiteit van KwaZulu-Natal se wapen was 'n gedifferensieerde weergawe van die Natalse provinsiale wapen.

Die meeste wapens is wel oorspronklik. Die artistieke en heraldiese gehalte wissel van skynheraldiese ontwerpe deur onderwysers en leerders na professionele ontwerpe deur die Britse heraldiese owerhede, die Buro vir Heraldiek, en ander kundiges. 

In basie gevalle word simbole van opvoeding op wapens vertoon. Hulle sluit in:

Die wapens van tegniese kolleges sluit dikwels 'n tandrat in. In die laat 1970's het die Buro vir Heraldiek 'n wapenfiguur bestaande uit 'n halwe tandrat met tande in die vorm van drieblare vir hierdie kolleges ontwerp. Voorbeelde hiervan is die wapens van die Durbanse Tegniese Kollege en die voormalige Tegniese Kollege SA.

Die wapens van landbouskole of -kolleges sluit dikwels wapenfigure soos 'n ploeg of 'n koringgerf, of 'n mielie, of 'n tros druiwe in. Voorbeelde hiervan is die wapens van die Elsenburg Landboukollege en die Hoër Landbouskool Boland.

Die Buro vir Heraldiek verkies dat 'n skoolwapen eenvoudig is, sodat dit maklik is om dit as 'n sakwapen te vervaardig

Die wapen behoort aan die opvoedkundige instelling as sulks. Dit word tipies op geboue, skryfbehoeftes, diplomas en sertifikate, skooluniforms en sportdrag, en webwerwe vertoon. Personeellede en leerders mag die wapen "toon" om hulle affilisie tot die instelling aan te dui, maar hulle mag dit nie as 'n persoonlike wapen "voer" nie.

Sommige skole se oudstudenteverenigings gebruik ook die skool se wapen, of miskien 'n variant daarvan. 'n Paar, soos dié van die Hoër Seunsskool Pretoria en die Rondebosch Boys High School (Kaapstad) het hulle eie wapens.





</doc>
<doc id="60080" url="https://af.wikipedia.org/wiki?curid=60080" title="Karel grootoog">
Karel grootoog

Die Karelgrootoog ("Boopsoidea inornata") is 'n vis wat endemies is aan Suid-Afrika en voorkom tussen Swartvlei en Durban. Die vis staan ook bekend as "Fransmadam", ook in Engels.

Die oë is groter as verwag vir die vis se grootte, vandaar die naam. Die vis word 30 cm lank en is bronssilwer en die agterkant van die kieudeksel is swart.

Die vis kom voor in water wat 5 – 34 m diep is; merendeels in sloepe tussen die rotse. Die vis word gebruik as aas en moet nie verwar word met die steentjie nie.





</doc>
<doc id="60081" url="https://af.wikipedia.org/wiki?curid=60081" title="Santer">
Santer

Die Santer ("Cheimerius nufar") is 'n vis wat aan die ooskus van Afrika voorkom vanaf Oman tot by Valsbaai. Die vis word 75 cm lank en 7 kg swaar. Die liggaam is silwerpienk met 4 - 5 dowwe strepe wat vertikaal oor die liggaam gaan. Die vis word gevind in waters wat 7 – 130 m diep is naby riwwe of rots seebodem en is 'n gewilde eetvis. In Engels staan die vis bekend as "soldier".





</doc>
<doc id="60083" url="https://af.wikipedia.org/wiki?curid=60083" title="Engelsman">
Engelsman

Die engelsman ("Chrysoblephus anglicus") is 'n vis wat endemies is aan Suid-Afrika en voorkom van Algoabaai tot by Mosambiek. Die vis is silwerkleurig met 'n blou kol op die dorsale skubbe en 4 rooi vertikale strepe oor die liggaam. Die vis word 90 cm lank en weeg dan 7 kg. In Engels staan die vis ook bekend as "Englishman".

Die vis kom in koraal- en rotsriwwe voor in water wat 15 – 120 m diep is. Dit is ook 'n gewilde eetvis.





</doc>
<doc id="60084" url="https://af.wikipedia.org/wiki?curid=60084" title="Dovercourt">
Dovercourt

Dovercourt is 'n klein kusdorpie en vakansieoord in die noordooste van die Engelse graafskap van Essex. Dovercourt is ouer maar kleiner as sy buurdorp Harwich. Vandag is die twee dorpe aaneenlopend.


</doc>
<doc id="60086" url="https://af.wikipedia.org/wiki?curid=60086" title="Waaierkelp">
Waaierkelp

Waaierkelp ("Laminaria pallida") is 'n seewier wat in die see groei. Dit kom voor vanaf Kaap Agulhas, weswaarts al langs die Weskus. Die plant word 5 m hoog en die stamme het groot, waaieragtige blare aan die punte. Die massa van die wortels anker die plant op die seebodem. Dit verkies koue water en kom voor in die benedegetysone tot 30 m diep. Dooie kelp spoel langs die strand uit.




</doc>
<doc id="60087" url="https://af.wikipedia.org/wiki?curid=60087" title="Suid-Afrikaanse munisipale heraldiek">
Suid-Afrikaanse munisipale heraldiek

Die term munisipale heraldiek behels die wapens van plaaslike owerhede soos stadsrade, dorpsbesture, graafskapsrade, afdelingsrade ens. In Wes-Europa floreer hierdie tradisie sedert die Middeleeue. In Suid-Afrika word munisipale wapens slegs sedert 1804 gebruik, maar dit het 'n sterk tradisie geword en daar bestaan nou honderde, wapens van hierdie aard in die land. 

Die gebruik van heraldiese wapens deur plaaslike owerhede het in 1804 begin, toe die destydse Bataafse administrasie aan die Kaap die Goeie Hoop die Kaapstadse 'Raad der Gemeente' toestemming verleen het om die wapen van Jan van Riebeeck te voer. Toestemming is ook aan die drostdye verleen om die wapens van die goewerneurs na wie hulle vernoem is te gebruik, maar die Britse owerhede het in 1814 besluit dat hulle eerder die Britse ampswapen moet gebruik.

Plaaslike owerhede is in die tweede helfde van die 19de eeu ook in Natal, die Oranje-Vrystaat, en die Suid-Afrikaanse Republiek op die been gebring, en sommige het hulle eie wapens aangeneem. Onder hulle was Pietermaritzburg (1861), Bloemfontein (1882), Kimberley, Durban (1892), en Oos-Londen (1892).

In die Britse kolonies kon munisipaliteite ook wapenverlenings van die Engelse of Skotse heraldiese owerhede verkry as hulle wou. Kaapstad (1899), Johannesburg (1907), en Pretoria (1907) was die eerste drie wat so gemaak het. 

Na die Tweede Wêreldoorlog het die provinsiale owerhede aandag aan munisipale heraldiek begin bestee. Die Kaapse Provinsiale Administrasie het sy munisipaliteite aangeraai om seker te maak dat hulle wapens heraldies korrek is en, indien nodig, hulle te laat herontwerp. Vanaf 1949 kon plaaslike owerhede in Natal hulle wapens in die provinsie se "Offisiële Koerant" publiseer om hulle teen misbruik te beskerm. Hierdie stelsel is tussen 1951 en 1953 na die ander drie provinsies uitgebrei. 

As gevolg hiervan is verskeie nuwe wapens ontwerp deur o.a. Ivan Mitford-Barberton en Schalk Pienaar. Na die stigting van die Heraldiese Genootskap van Suid-Afrika in 1953, het die genootskap ook verskeie wapens ontwerp. Sommige owerhede soos Grahamstad (1950), Paarl (1951), Stellenbosch (1952), Vereeniging (1955), Oudtshoorn (1960), en Louis Trichardt (1960), het wapenverlenings van die College of Arms in Engeland verkry.

Sedert 1963 word munisipale wapens by die Buro vir Heraldiek geregistreer om hulle landwyd te beskerm. Vanaf 1963 tot 1969 kon die munisipaliteite die wapens eers deur die provinsiale administrateur laat toeken voordat hulle geregistreer is.

Sedert 1963 het die Buro honderde wapens ontwerp en geregistreer. Baie het as gevolg van die herorganisasie van plaaslike regering tussen 1996 en 2000 verval, maar sedert 2002 het die Buro wapens vir dosyne van die nuwe plaaslike en distriksmunisipaliteite ontwerp. Sommige owerhede, bv die Nelson Mandelabaai Metropolitaanse Munisipaliteit, Buffalo City, en Ekurhuleni, het verkies om skynheraldiese 'wapens' eerder as heraldies korrek wapens te gebruik.

Gewoonlik bestaan 'n munisipale wapen uit 'n skild, 'n helm met dekklede en wrong, 'n helmteken, en 'n wapenspreuk. Volgens die Buro vir Heraldiek se beleid word skildhouers tot stede, afdelingsrade, en distriksmunisipaliteite (voorheen streeksdiensterade) beperk. 

As 'n dorp na 'n persoon vernoem is, word die wapen soms op daardie persoon se familiewapen gebaseer. 

Munisipaliteite in landelike gebiede toon dikwels bulle, skape, vrugte, mielies, koringgerwe, en ander toepaslike simbole op hulle wapens.

Mynstede en -dorpe se wapens toon gewoonlik simbole van die mynwese, soos mynskagte, pikstele en grawe, tandratte, of goue pennings.

Muurkrone maak dikwels deel van die helmteken uit, en in sommige wapens neem hulle die helmteken se plek in. Die Buro het verskeie patrone muurkroon ontwerp om verskeie tipes plaaslike owerheid aan te dui, bv die metaal kroon met drie uitkomende torings wat vir streekdiensterade se wapens ontwerp is.

Die wapen behoort aan die plaaslike owerheid as sulks. Dit word tipies op geboue, voertuie, dokumente, uniforms, en webwerwe vertoon. 

'n Geregistreerde wapen word kragtens die Heraldiekwet teen misbruik beskerm. Iemand wat 'n geregistreerde munisipale wapen misbruik kan vervolg en by skuldigvinding beboet word. Die munisipaliteit kan ook 'n interdik kry om die ongemagtigde gebruik stop te sit.





</doc>
<doc id="60088" url="https://af.wikipedia.org/wiki?curid=60088" title="Verenigde State van Europa">
Verenigde State van Europa

Die Verenigde State van Europa is 'n konsep vir die skep van 'n federasie van state in Europa, gewoonlik verwysend na die state in die Europese Unie. So 'n federasie sal soortgelyk aan die Verenigde State van Amerika kan funksioneer.

Die begrip is al reeds deur George Washington gebruik, toe hy gesê het dat daar eendag 'n Europese Federasie sal bestaan. Die uitdrukking is ook soms in die 20ste eeu gebruik. In besonders sedert die Europese soewereine skuld krisis van 2011 is so 'n federasie 'n belangrike opsie.



</doc>
<doc id="60093" url="https://af.wikipedia.org/wiki?curid=60093" title="Konsonant">
Konsonant

'n Konsonant of medeklinker is 'n klank waar die lug, in teenstelling met 'n klinker, nie ongehinderd deur die mond na buiten kan gaan nie. Dit is 'n spraakklank wat gevorm word deur 'n volkome of gedeeltelike onderbreking van of versperring in die lugstroom in of bo die strottehoof, met of sonder trilling van die stembande. 

By die /p/ van "aap" versamel die lug eers voor die afgeslote lippe, en kom dan met 'n plof na buite. By die /n/ van "noot" is die mondholte afgesluit en kom die lug deur die neus. By die /s/ van "sap" gaan die tong omhoog na die verhemelte, waardeur die opening nouer word en 'n sisklank ontstaan.

Volgens die Afrikaanse woordelys en spelreëls (2017) word konsonantletters soms verdubbel wanneer hulle tussen vokaalletters voorkom om die klank en/of lengte van die voorafgaande vokaal te bepaal.


abba, vodde, effens, giggel, liggaam



anys, duisend, eina, kabouter, meisie





</doc>
<doc id="60095" url="https://af.wikipedia.org/wiki?curid=60095" title="Tarnobrzeg">
Tarnobrzeg

Tarnobrzeg is 'n stad in die Suidoos-Poolse woiwodskap Subkarpate, aan die Weichsel-rivier met 'n bevolking van sowat 49 000 soos op 2010, sowat 220 kilometer suidoos van Warskou.

Die spoorwegstasie "Station Tarnobrzeg" is hier geleë.




</doc>
<doc id="60097" url="https://af.wikipedia.org/wiki?curid=60097" title="Spesiale Diensbataljon">
Spesiale Diensbataljon

Die Spesiale Diensbataljon is 'n pantserregiment in die Staande Mag van die Suid-Afrikaanse Leër. Dit is in 1933 gestig, en het aan die Tweede Wêreldoorlog, die Grensoorlog, die Angola-veldtog (1975-76), en die Noodtoestand deelgeneem.

1930's
1940's
1950's
1960's
1970's
1980's
1990's




</doc>
<doc id="60099" url="https://af.wikipedia.org/wiki?curid=60099" title="Frinton-on-Sea">
Frinton-on-Sea

Frinton-on-Sea is 'n klein kusdorp in die Tendring-distrik, in die Engelse graafskap van Essex.


</doc>
<doc id="60100" url="https://af.wikipedia.org/wiki?curid=60100" title="Slag van die Opatikloof">
Slag van die Opatikloof

Die Slag van die Opatikloof het op 27 Desember 1838, 11 dae na die Slag van Bloedrivier plaasgevind. Die slag het 9 ure geduur. In die Opatikloof is 300 man te perd deur 5,000 Zoeloes omsingel. Hulle het egter nie genoeg ammunisie tussen hulle gehad om hul self te verdedig nie. Elf van die omsingeldes sneuwel: 1 Engelsman, Alexander Biggar, 5 van sy Zoeloes en 5 Boere.



</doc>
<doc id="60102" url="https://af.wikipedia.org/wiki?curid=60102" title="Manningtree">
Manningtree

Manningtree is 'n klein dorpie in die Tendring-distrik, in die Engelse graafskap van Essex. Die plek het 900 inwoners.


</doc>
<doc id="60103" url="https://af.wikipedia.org/wiki?curid=60103" title="Walton-on-the-Naze">
Walton-on-the-Naze

Walton-on-the-Naze is 'n kusdorp in die Tendring-distrik, in die Engelse graafskap Essex. Dit is noord van Clacton en suid van die hawestad van Harwich geleë. Die nedersetting is vernoem na die "Naze", 'n klein skiereiland net noord van die dorp.


</doc>
<doc id="60105" url="https://af.wikipedia.org/wiki?curid=60105" title="Nag van die 19de">
Nag van die 19de

Nag van die negentiende is 'n Afrikaanse rolprent wat op Lambertsbaai verfilm en in 1992 vrygestel is. PG du Plessis het die draaiboek geskryf en Koos Roets was die regisseur.

Die rolprent is 'n drama.


Tessa loop elke jaar op die nag van die negentiende, sedert sy op die vooraand van haar troue verkrag en haar verloofde selfmoord gepleeg het, in haar trourok deur die klein vissersgemeenskap. Stukkie-vir-stukkie maak sy inligting bymekaar oor die identiteit van die verkragter.



</doc>
<doc id="60106" url="https://af.wikipedia.org/wiki?curid=60106" title="Ghwano">
Ghwano

Ghwano is die ontlasting (droë mis) van vlermuise en voëls. Dit is besonder hoog aan stikstof, fosfaat en kalium, drie voedingstowwe wat noodsaaklik is vir die groei van plante. Daarom word dit dikwels as bemesting gebruik om plante vinniger te laat groei. Dit word op eilande waar seevoëls woon, bv. Voëleiland naby Lambertsbaai, ontgin.

Van die minerale wat in ghwano aangetref word is fosfaatminerale soos hidroksielapatiet, brushiet, taranakiet en variskiet en stikstofminerale soos teschemacheriet.

'n Klein aantal soorte van Suid-Afrika se inheemse seevoëls staan as ghwanovoëls bekend. Hulle kom in kolonies op eilande naby die kus voor waar hulle nes maak en broei.

Die mis, sogenaamde ghwano, wat hierdie voëls in hul broeikolonie lewer, word elke jaar aan die einde van die somer versamel, net voor die eerste winterreëns. Dit is 'n natuurlike en baie waardevolle bemestingstof. Die Departement van Nywerheidswese se onderafdeling Ghwano-eilande, versamel dit en verkoop dit aan boere. Die eilande mag alleenlik met 'n permit besoek word. Sommige van die voëls is beskerm. 

Ghwano kan net versamel in daardie dele waar dit feitlik nooit reën nie. Of waar die reënseisoen eers na die broeityd kom. 

Die meeste ghwano-eilande is natuurlike broeiplekke van seevoëls, maar in Namibië (Suidwes-Afrika) is 'n aantal jare gelede 'n interessante onderneming begin. Plek-plek aan die kus is deur private inisiatief platforms opgerig waarop die voëls in groot getalle kom sit en selfs nes maak. So kan ghwano versamel word. 

Daar is hoofsaaklik drie soorte seevoëls wat ghwano lewer. Die trekkormorant of trekduiker is die vernaamste verskaffer van ghwano. 

Die brilpikkewyn word deur die IUBN as 'n kwesbare spesie geklassifiseer: die bevolkingstal is besig om drasties te daal. Die eiers word uit die neste gesteel.




</doc>
<doc id="60107" url="https://af.wikipedia.org/wiki?curid=60107" title="Witmalgas">
Witmalgas

Die witmalgas ("Morus capensis") is 'n seevoël wat aan die hele kuslyn van Suid-Afrika voorkom.

Die voël is wit met 'n geel kop en kenmerkende swart lyne oor die gesig en keel en 'n bleek blou ring om die oë. Dit kan 'n vlekspan van tot 185 cm hê.

Die voël vang vis aflandig in dieper water en broei in groot kolonies op eilande naby die kus. Dit sweefhang in die lug en duik van groot hoogtes bo die water af om die vis te vang. Groot swerms volg die sardientjieloop. 

Die voël word bedreig deur oliestortings in die see en word deur die IUBN geklassifiseer as 'n kwesbare spesie. Kommersiële visvangs verminder ook hulle kosvoorraad.




</doc>
<doc id="60108" url="https://af.wikipedia.org/wiki?curid=60108" title="Westcliff-on-Sea">
Westcliff-on-Sea

Westcliff-on-Sea is 'n woonbuurt van die kusdorp Southend-on-Sea, in die Engelse graafskap Essex. Die woonbuurt is sowat 55 km (34 myl) oos van Londen.


</doc>
<doc id="60110" url="https://af.wikipedia.org/wiki?curid=60110" title="Gryskopmeeu">
Gryskopmeeu

Die Gryskopmeeu ("Chroicocephalus cirrocephalus") is 'n seevoël wat aan die hele Suid-Afrikaanse kuslyn voorkom.

Die voël het 'n grys kop en die oë is bleek, gelerig met 'n rooi rand.

Die Gryskopmeeu vang kos langs die hele kuslyn en broei op eilande. Die voël is raserig en kom in groepe voor. Hulle leef van afval, oorblyfsels en dooie vis, jag insekte, skaaldiere, eiers en jong voëls. Die voëls het al 'n been verloor soos hulle om vissermanne saam drom.





</doc>
<doc id="60111" url="https://af.wikipedia.org/wiki?curid=60111" title="Hartlaubse meeu">
Hartlaubse meeu

Die Hartlaubse meeu ("Chroicocephalus hartlaubii") is 'n seevoël wat voorkom aan die suidkus naby Kaapstad, die suidweskus en weskus van Suid-Afrika. Dit is voorheen soms as 'n subspesie van "Chroicocephalus novaehollandiae" beskou en, soos die geval is met baie meeue, was dit tradisioneel in die genus "Larus" geklassifiseer. Deesdae vorm dit egter deel van die genus "Chroicocephalus".

Die voël het 'n wit kop behalwe in die broeiseisoen wanneer dit gryserig word. Die oë is donker.

Die Gryskopmeeu vang kos lange die kuslyn en broei op eilande. Dit leef van afval, dooie vis en insekte. Word ook in ashope en in die Kaapse middestad aangetref.




</doc>
<doc id="60112" url="https://af.wikipedia.org/wiki?curid=60112" title="Swartrugmeeu">
Swartrugmeeu

Die Swartrugmeeu of Kelpmeeu ("Larus dominicanus") is 'n seevoël wat aan die hele Suid-Afrikaanse kuslyn voorkom.

Die voël is wit met 'n swart rug en vlerke. Die snawel is geel met 'n kenmerkende oranje kol op.

Die Swartkopmeeu vang kos langs die hele kuslyn en maak nes op eilande of in klowe. Hulle snuffel op die strand vir vis, sandmossels, klipmossels en jong voëls. Hulle het die gewoonte op skulpvis op die rotse te laat val sodat dit kan oopbreek. Hulle aas ook op ashope vir kos.




</doc>
<doc id="60113" url="https://af.wikipedia.org/wiki?curid=60113" title="Visvalk">
Visvalk

Die Visvalk ("Pandion haliaetus") is 'n roofvoël wat aan die suid-, oos en noordkus van Suid-Afrika voorkom. Dit is die enigste spesie in die familie van visvalke ("Pandionidae"). Die voël staan in Nederlands as die visarend bekend, maar moet nie met die Afrikaanse visarend verwar word nie.

Die voël se kuif is effens wit met 'n donkerbruin masker deur die oë. Die vlerke is donker met wit onderkante.

Die Visvalk verkies baaie aan die kus en riviermondings. Hulle kom ook in binnelandse waters voor. Hulle broei in Europa en is 'n somerbesoeker aan Suid-Afrika. Hulle is alleenlopend en jag vis uit die lug deur onder die water in te duik om die vis met hul kloue te vang. Dit is bekend dat hul prooi deur visarende gesteel word.





</doc>
<doc id="60114" url="https://af.wikipedia.org/wiki?curid=60114" title="Campo Bom">
Campo Bom

Campo Bom is 'n munisipaliteit in die Brasiliaanse deelstaat Rio Grande do Sul. Die munisipaliteit het 'n populasie van 60 081 inwoners (skatting 2010).

Die munisipaliteit grens aan Sapiranga, Dois Irmãos en Novo Hamburgo. Is verre slegs 40 km vanaf die middel van die hoofstad, Porto Alegre.



</doc>
<doc id="60115" url="https://af.wikipedia.org/wiki?curid=60115" title="Spelonkbaars">
Spelonkbaars

Die Spelonkbaars ("Dinoperca petersi") is 'n vis wat aan die ooskus van Afrika en Suid-Afrika voorkom tot by Mosselbaai. In Engels staan die vis bekend as "Cavebass".

Die kop, lyf en vinne is bruin en die liggaam is vol wit spikkels. Die vis word 75 cm lank en 6 kg swaar. Die agterste gedeelte van die dorsale vin is baie groter as die voorste gedeelte. Daar is twee wit strepe oor die kieudeksels. Die klein onvolwasse vissies se kleurpatroon is anders: hulle is silwer met bruin strepe oor die lyf met swart merke op die bruin gedeeltes.

Die spelonkbaars kom in water van 5 – 75 m diep voor. Hulle skuil gewoonlik onder lyste of by die ingange van grotte. Hulle is meer aktief in die nag en vreet garnale, krappe en vis. Die vis is territoritaal en wanneer hulle verras word maak hulle tromgeluide met hul lugsakke.





</doc>
<doc id="60116" url="https://af.wikipedia.org/wiki?curid=60116" title="Breëstreepkardinaalvis">
Breëstreepkardinaalvis

Die Breëstreepkardinaalvis ("Apogon angustatus") is 'n vis wat aan die ooskus van Afrika van die Aliwal-bank af tot by Kenia voorkom. Dit kom ook voor in die Indiese – Wes-Pasifiese area. In Engels staan die vis bekend as "Broad-striped cardinal".

Die vis word 11 cm lank. Daar is vyf donker horisontale strepe oor die lyf.

Hulle kom voor in vlak koraalriwwe, in water van 6 – 20 m.





</doc>
<doc id="60117" url="https://af.wikipedia.org/wiki?curid=60117" title="Shakira">
Shakira

Shakira Isabel Mebarak Ripoll (gebore 2 Februarie 1977 in Barranquilla, Colombia) is 'n sangeres, musikant, aktrise en uitgewer wat onder andere bekendheid verwerf het vir haar ritmiese heupbewegings.









</doc>
<doc id="60118" url="https://af.wikipedia.org/wiki?curid=60118" title="Trekkormorant">
Trekkormorant

Die Trekkormorant ("Phalacrocorax capensis") is 'n seevoël wat aan die hele kuslyn van Suid-Afrika voorkom en endemies is aan suidelike Afrika. In Engels staan hulle bekend as die "Cape Cormorant".

Die voël is swart met geel om die basis van die snawel. Die onvolwassenes is bruin met geen geel nie.

Hierdie kormorant vang vis en slaap en broei op eilande. Hulle kan alleenlopers wees of kom in swerms voor. 'n Kenmerk van die swerms is dat hulle in lang golwende strepe oor die see vlieg. Hulle maak nes in vlak holtes uitgevoer met takkies en stokkies. Hulle is meer volop aan die Weskus.




</doc>
<doc id="60119" url="https://af.wikipedia.org/wiki?curid=60119" title="Witborskormorant">
Witborskormorant

Die Witborskormorant of Witborsduiker ("Phalacrocorax lucidus") is 'n watervoël, hoofsaaklik kuslewend, wat aan die hele Suid-Afrikaanse kus voorkom, asook binnelands, hoofsaaklik op damme en mere. In Engels staan die voël bekend as die "White-breasted Cormorant". 
Hierdie kormorant het 'n donkerbruin rugkant en stert, wit keel en bors terwyl alle vlerkvere swart rande het. Die onvolwassenes is 'n effens ligter bruin van kleur sonder enige wit op die bors.

Hulle kom veral voor by riviermondings, strandmere, eilande en binnelandse waters. Die voëls kan enkellopend wees of in swerms voorkom. Hulle sit graag op takke of stompe met die vlerke uitgestrek om uit te droog. Hulle vreet hoofsaaklik vis en maak nes in kolonies op rotslyste, in bome of op die grond.




</doc>
<doc id="60120" url="https://af.wikipedia.org/wiki?curid=60120" title="Dawid Minnaar">
Dawid Minnaar

Dawid Minnaar is 'n Afrikaanse akteur, deesdae bekend as dr. Franz Basson van die KykNET-sepie, "Binnelanders".

Minnaar is in Upington in die Noord-Kaap gebore, maar het grootgeword op 'n karakoelplaas in die suid-westelike streek van Namibië, naby Helmeringhausen op. Na 'n jaar van verpligte militêre diens studeer hy drama aan die universiteite van Stellenbosch en Kaapstad. In 1981 begin hy sy professionele loopbaan as akteur deur by die uitvoerende kunsteraad van Suidwes-Afrika aan te sluit.

Van die rolprente waarin hy verskyn het:

Van sy TV optredes sluit in:



</doc>
<doc id="60123" url="https://af.wikipedia.org/wiki?curid=60123" title="Huberta">
Huberta

Huberta was bekend as die swerwende seekoei. Sy het in 1926 haar tog van 800 km begin vanuit die strandmeer by St. Lucia en suidwaarts gestap. Sy is agtervolg deur nuuskieriges en fotograwe. Baie mense het haar gevoer en die Johannesburgse Dieretuin het ook probeer om haar te vang. Van die stories van haar tog is dat sy een nag op 'n brug aan die slaap geraak het totdat 'n motoris haar met die kar se buffer gestoot en sy weggestorm het. Sy het ook in Durban en Pinetown rondgedwaal. In 1930 het sy Oos-Londen bereik. Hier het sy op 'n keer op die spoorlyn aan die slaap geraak en die masjinis moes haar liggies met die lokomotief van die spoor afstoot. Drie jagters het haar doodgeskiet terwyl sy in die Keiskammarivier gebad het. Haar oorskot word in King William's Town bewaar.



</doc>
<doc id="60127" url="https://af.wikipedia.org/wiki?curid=60127" title="Keurboomsrivier">
Keurboomsrivier

Die Keurboomsrivier is in die Wes-Kaap, Suid-Afrika. Die rivier ontspring suid van Uniondale in die Langkloof en vloei dan in 'n suid-oostelike rigting. Hierna gaan dit verby De Vlugt en die Prins Alfredpas en bly noord van die R340 pad. Uiteindelik swaai die rivier suid, kruis die N2 nasionale pad en vloei in die Keurboomstrandmeer in, net noord van Plettenbergbaai. Die strandmeer mond uit in die Indiese Oseaan. 

Die Slankrooivlerkie is endemies in die bergstroomsytakke van dié rivier en die Gouritsrivier.

.


</doc>
<doc id="60129" url="https://af.wikipedia.org/wiki?curid=60129" title="Reusesterretjie">
Reusesterretjie

Die Reusesterretjie ("Sterna caspia") is 'n voël wat aan die hele kuslyn van Suid-Afrika voorkom. In Engels staan die voël bekend as die "Caspian tern".

Dit is die enigste spesie in die genus Hydroprogne.

Die voël het 'n wit lyf, grys rug en vlerkrugkante, 'n swart mus op die kop, swart pote en 'n enorme rooi snawel. Die Reusesterretjie is die grootste voël van die Sterretjies.

Die voël vang vis in die see en broei op eilande bv, Robbeneiland en slaap ook by riviermondings. Hulle is alleenlopend maar kan ook saam met ander sterretjies voorkom. Die Reusesterretjie duik diep agter prooi aan. Omrede die voëls nie enige steurnisse gedurende broeityd verdra nie, het dit 'n bedreigde spesie geword.




</doc>
<doc id="60130" url="https://af.wikipedia.org/wiki?curid=60130" title="Gewone sterretjie">
Gewone sterretjie

Die Gewone sterretjie of Gewone seeswael ("Sterna hirundo") is 'n voël wat aan die hele kuslyn van Suid-Afrika voorkom. In Engels staan die voël bekend as die "Common tern".

Die Gewone sterretjie is 'n mediumgrootte grys voël met 'n wit onderkant en 'n swart mus. Die snawel word rooi met 'n swart punt gedurende broeityd. Die voël lyk amper soos die "Arktiese sterretjie" ("Sterna paradisaea") maar die pote en snawel is langer.

Die voël vang vis aflandig en slaap op strande en riviermondings. Dit is 'n groepsvoël en word aangetref in die geselskap van meeue en ander sterretjies. Hulle broei in Europa of noordelike Asië en arriveer in die Suidelike Halfrond in die lente en somer.




</doc>
<doc id="60131" url="https://af.wikipedia.org/wiki?curid=60131" title="Geelbeksterretjie">
Geelbeksterretjie

Die Geelbeksterretjie of Geelbekseeswael ("Sterna bergii") is 'n voël wat aan die hele kuslyn van Suid-Afrika voorkom. In Engels staan dit bekend as die "Swift tern".

Die Geelbeksterretjie is 'n groot grys voël met 'n wit onderkant en 'n swart mus. Die snawel is geel en die pote is swart.

Die voël vang vis aflandig en broei op aflandige eilande of nader aan die kus. Dit is 'n groepsvoël en word aangetref in groot swerms. Hulle jag vis naby die wateroppervlak en slaap op strande.




</doc>
<doc id="60142" url="https://af.wikipedia.org/wiki?curid=60142" title="Marmer-drilvis">
Marmer-drilvis

Die Marmer-drilvis ("Torpedo sinuspersici") is 'n rog wat voorkom aan die ooskus van Afrika van die Rooisee tot by Koffiebaai. In Engels staan die rog bekend as die "Marbled torpedo".

Die lyf is plat en rond (die pektorale vinne is groot en plat soos twee vlerke en vorm 'n geheel met die lyf) met die oë aan die bokant en die kieue aan die onderkant. Bo-op die stert is twee dorsale vinne. Bo-op die lyf langs die oë is twee organe wat 'n elektriese skok kan lewer - tot 220 volt. Die rog is roes bruin tot swart gevlek aan die bokant. Die rog word 1.3 m wyd oor die vlerke gemeet.

Die rog word gevind op sand bodems tot in 300 m diep water; ook in strandmere. Die rog is ovivivipaar met 9 - 22 kleintjies wat gebore word op 'n keer. Die Marmer-drilvis jag gewoonlik in die nag, 'n meter bo die bodem. Gedurende die dag lê die rog op die bodem bedek met sand en skok enige prooi dood.





</doc>
<doc id="60145" url="https://af.wikipedia.org/wiki?curid=60145" title="Václav Havel">
Václav Havel

Vaclav Havel () (* 5 Oktober 1936 in Praag; † 18 Desember 2011 in Vlčice-Hrádeček, Okres Trutnov, Královéhradecký kraj) was 'n Tsjeggiese dramaturg, skrywer, digter en politikus, wat tydens die kommunistiese tydperk een van die leidende teenstanders van die bewind was.

Havel was die tiende en laaste president van Tsjeggo-Slowakye (1989–1992) en die eerste president van die Tsjeggiese Republiek (1993–2003). Hy het meer as 20 dramas en talle nie-fiksiewerke geskryf wat in verskeie tale vertaal is. Havel het verskeie internasionale toekennings ontvang waaronder die Verenigde State van Amerika se Presidensiële Medalje van Vryheid en die Orde van Kanada.

Havel was 'n stigterslid-ondertekenaar van die Praag-Verklaring oor die Europese gewete en kommunisme. Ten tye van sy dood was hy voorsitter van die New York-gebaseerde "Human Rights Foundation". Hy was ook die stigter van die "VIZE97 Foundation", en die globale konferensie "Forum 2000" wat jaarliks gehou word.

Sedert die 1960's het sy aktiwiteite al hoe meer op die politiek van Tsjeggo-Slowakye begin fokus. Ná die kortstondige tydperk van politieke bevryding in Tsjeggo-Slowakye, wat as die Praagse Lente bekend gestaan het, het hy steeds meer aktief geword. In 1977 het sy betrokkenheid by die menseregte-manifes "Handves 77" hom internasionale roem as die leier van die opposisie in Tsjeggo-Slowakye besorg, wat ook gelei het tot sy gevangenskap.

In 1989 het die vreedsame omverwerping van kommunisme in Tseggo-Slowakye, waarna dikwels as Fluweelrevolusie verwys word, tot Havel se verkiesing tot president gelei. In hierdie rol het hy Tsjeggo-Slowakye en later die Tsjeggiese Republiek se veelparty-demokrasie gelei. Sy dertien jaar in die presidensie is geassosieer met radikale verandering in sy land, insluitend die skeiding met Slowakye, wat Havel teengestaan het, toetreding tot NAVO en die begin van die onderhandeling om lidmaatskap van die Europese Unie, wat in 2004 bereik is.


</doc>
<doc id="60148" url="https://af.wikipedia.org/wiki?curid=60148" title="Reuse-sandkruiper">
Reuse-sandkruiper

Die reuse-sandkruiper ("Rhynchobatus djiddensis") is 'n haai wat voorkom aan die ooskus van Afrika van die Rooisee tot by Algoabaai. Daar is ook al 'n spesie in Knysna gevang, maar die haai kom meer algemeen voor aan die kus van KwaZulu-Natal en die Transkei. In Engels staan dit bekend as die "giant guitarfish".

Van bo af lyk die haai wigvormig met die twee pektorale vinne wat amper soos vlerke lyk. Dit het ook twee dorsale vinne en twee anale vinne. Dit is olyfgroen aan die bokant met wit kolletjies wat in rye oor die bokant loop tot by die tweede dorsale vin. Die haai kan tot 3 m lank en 227 kg swaar word.

Die haai verkies modderige of sanderige bodems tot 30 m diep. Hulle eet pylinkvis en klein vissies. Vier kleintjies word op 'n keer gebore in die somer. Die haai oorleef in oseanariums en word deur die IUBN geklassifiseer as 'n kwesbare spesie.





</doc>
<doc id="60149" url="https://af.wikipedia.org/wiki?curid=60149" title="Rem-vlinderrog">
Rem-vlinderrog

Die Rem-vlinderrog ("Gymnura natalensis") is 'n haai wat endemies is aan Suider-Afrika, en wat aan die Namibiese kus tot by die suidkus van Mosambiek voorkom. In Engels staan die rog bekend as die "Diamond butterfly ray".

Die kop, lyf en pektorale vinne gee die rog 'n diamantvormige voorkoms. Die oë is aan die bokant van die lyf en vyf pare kieue aan die onderkant. Die stertjie is kort en die rog het geen dorsale of stert vinne nie. Die rog se kleur wissel van grys, na bruin of selfs groen aan die bokant terwyl daar ook dowwe kolle op die bokant is. Die kleur van rog pas gewoonlik aan by sy habitat.

Hierdie rog toon 'n voorliefde vir strandmere, riviermondings en sanderige areas en kom nie voor in water van dieper as 75 m nie. Hulle kan tot 2.5 m groot word van vlerkpunt tot vlerkpunt en weeg dan 90 kg. Die rog is vivipaar en 5 - 10 kleintjies word gebore na 'n dratyd van 12 maande. Die rog is eetbaar, maar word gewoonlik in die see teruggegooi nadat dit gevang is.





</doc>
<doc id="60150" url="https://af.wikipedia.org/wiki?curid=60150" title="Donkerhaai">
Donkerhaai

Die donkerhaai ("Carcharhinus obscurus") is 'n haai wat in al die oseane van die wêreld voorkom. In Suider-Afrika kom dit voor van die Wes-Kaap tot by Mosambiek en ook Madagaskar. In Engels is die haai bekend as die "dusky shark". Dit word deur die IUBN geklassifiseer as 'n kwesbare spesie.

Die haai het 'n skerp snoet en 'n tipiese haaivoorkoms. Dit word tot 4,2 m lank. Die grootste vis wat in Amerika gevang is, het 347 kg geweeg.

Die volwasse haaie kom voor in water van 200–400 m diep terwyl die onvolwassenes in vlakker water hou. Hulle eet 'n verskeidenheid vis en dooie seesoogdiere. Hulle is vivipaar met 6-14 kleintjies wat op 'n keer gebore word, gewoonlik in die vroeë winter in KwaZulu-Natal. Hulle migreer ook saam met die sardynloop.





</doc>
<doc id="60151" url="https://af.wikipedia.org/wiki?curid=60151" title="Blouhaai">
Blouhaai

Die Blouhaai ("Prionace glauca") is 'n haai wat in alle oseane van die wêreld voorkom en ook reg rondom die Suid-Afrikaanse kus. In Engels staan die haai as die "Blue shark" bekend.

Die haai is blou van kleur wat vinnig grys word na sy dood. Die haai het die klassieke haai vorm met die pektorale vinne wat 'n bietjie langer as normaalweg is. Die haai word 3.8 m lank en weeg dan 250 kg.

Die haai verkies water met temperatuur van tussen 12 - 16 °C en kom voor op dieptes tussen 80 – 350 m. In die Wes-Kaap kom hulle nader aan die kus en ook in vlakker water voor. Hulle is vivipaar met 35 - 135 kleintjies wat gebore word op 'n keer. Hulle eet hoofsaaklik pelagiese vis. Studies het bewys dat die haaie ver deur die oseane migreer, bv. trans-Altantiese togte.





</doc>
<doc id="60152" url="https://af.wikipedia.org/wiki?curid=60152" title="Melkhaai">
Melkhaai

Die Melkhaai ("Rhizoprionodon acutus") is 'n haai wat voorkom in al die oseane van die wêreld en ook langs die ooskus van Afrika vanaf die Rooisee tot by Algoabaai. Die haai kry sy naam weens die feit dat hy graag deur Indiëse vroue geëet word om hul melk produksie te verhoog. In Engels staan die haai bekend as "Milk shark".

Die haai is brons tot grys van kleur terwyl die dorsale en stertvin se punte swart is by die onvolwasse haaie. Die haai het die klassieke haai voorkoms en word tot 1.1 m lank.

Die haai verkies om op die kontinentale bank te bly in waters nie dieper as 200 m nie. Hulle eet onder andere pelagiese vis en is vivipaar. Twee tot twaalf kleintjies word op 'n slag gebore na 'n dratyd van 12 maande. Die haai word geëet en gebruik vir vismeel in sekere lande.





</doc>
<doc id="60153" url="https://af.wikipedia.org/wiki?curid=60153" title="Embeth Davidtz">
Embeth Davidtz

Embeth Davidtz is 'n Afrikaans- en Engelstalige aktrise. Sy is bekend vir die rol van "Tessa" in die P.G. du Plessis-film, Nag van die negentiende asook vir die talle Engelse rolprente waarin sy gespeel het.

Davidtz is op 11 Augustus 1965 in Lafayette, Indiana, VSA gebore, maar trek op 'n jong ouderdom na Suid-Afrika. Sy studeer aan die Rhodes-universiteit waar sy haar graad verwerf. As volwassene keer sy terug na die Verenigde State en begin haar loopbaan as aktrise. Haar eerste rol was by die "National Theatre Company" in "Romeo and Juliet", waarvoor sy goeie kritiek ontvang. Daarna verhuis sy na Los Angeles, waar sy begin met kleiner rolle in NBC-films.

Op 22 Junie 2002 trou sy met Jason Sloane. Haar seun, Asher is op 7 Oktober 2005 gebore en haar dogter, Charlotte Emily, in 2002.


</doc>
<doc id="60154" url="https://af.wikipedia.org/wiki?curid=60154" title="Shaleen Surtie-Richards">
Shaleen Surtie-Richards

Shaleen Surtie-Richards (gebore 7 Mei 1955, Upington) is 'n Suid-Afrikaanse aktrise. Sy is bekend vir haar rolle as Fiela in die 1988-film "Fiela se Kind", Nenna in die TV-reeks en meer onlangs as Fran in "Villa Rosa" op kykNET.




</doc>
<doc id="60155" url="https://af.wikipedia.org/wiki?curid=60155" title="Jandorie">
Jandorie

Die Jandorie ("Zeus faber") is 'n seevis wat aan die hele kus van Suid-Afrika, die oostelike Atlantiese Oseaan, Australië, Nieu-Seeland, Japan en die Suid-Chinese See voorkom. In Engels staan die vis bekend as die "John Dory".

Die lyf is silwerbrons met golwende horisontale lyne en 'n groot kol bokant die pektorale vinne. Die dorsale vin het kenmerkende lang strale. Die vis word 90 cm lank en weeg tot 8.2 kg.

Die jandorie kom op die kontinentale bank en boonste hellings voor in water van 50 – 400 m diep. Die onvolwasse vissies eet soöplankton en die volwasse visse eet vis en pylinkvis. Dit is 'n gesogte eetvis.





</doc>
<doc id="60156" url="https://af.wikipedia.org/wiki?curid=60156" title="Jakopewer">
Jakopewer

Die Jakopewer ("Helicolenus dactylopterus") is 'n vis wat voorkom in die Middellandse See en weerskante van die Atlantiese Oseaan. In Suider-Afrika kom die vis voor aan die weskus vanaf Angola tot by die Tugelarivier. In Engels staan die vis bekend as die "Jacopever" of "Blackbelly rosefish".

Die vis is gelerig-oranje van kleur. Die pens is wit en die binnekant van die mond is swarterig. Op die lyf is donkerder bane wat vertikaal strek. Die vis word 40 cm lank.

Die vis kom voor in water wat 55 – 550 m diep is. Hulle hou van rotsagtige, sagte plekke om in te woon op die bodem. Hulle skiet kuit in die winter.





</doc>
<doc id="60157" url="https://af.wikipedia.org/wiki?curid=60157" title="Valssteenvis">
Valssteenvis

Die Valssteenvis ("Scorpaenopsis diabolus") is 'n vis wat voorkom in die Indies-Pasifiese area, die Rooisee en aan die ooskus van Afrika tot by die Oos-Kaap. In Engels staan die vis bekend as die "False stonefish".

Die vis se kleur wissel na gelang van die omgewing. Die skubbe is klein (die ware steenvis het nie skubbe nie), die dorsale vinne het 12 stekels en die pektorale vinne is groot. Die binnekant van die pektorale vinne is oranjebruin met 2 - 7 swart kolle op. Die vis word 23 cm lank. Daar is gif in die stekels.

Die vis kom in koraal- en rotsriwwe voor in water wat nie dieper is as 40 m nie. Wanneer die vis versteur word ontbloot hy die binnekant van die pektorale vinne. Sy gif is nie so dodelik as dié van die steenvis nie maar die wond is pynlik.





</doc>
<doc id="60158" url="https://af.wikipedia.org/wiki?curid=60158" title="Breëbalk-vuurvis">
Breëbalk-vuurvis

Die Breëbalk-vuurvis ("Pterois antennata") is 'n vis wat voorkom in die Indiese – Pasifiese area en aan die ooskus van Afrika vanaf Oman tot by Park Rynie. Die onvolwasse vissies is al opgemerk in die Oos-Kaap. In Engels staan die vis bekend as die "Antenna firefish".

Die vis is rooierig van kleur met breë vertikale strepe oor die lyf en kop. Die dorsale vin bestaan uit 12 afsonderlike strale, waarvan die langste langer as die liggaam is. Die pektorale vinne het 16 – 17 lang strale terwyl daar tentakels bokant die oë groei – wat herinner aan die antennes van insekte. Die vis word 20 cm lank. Daar is ook gifbuise in die dorsale-, anale- en bekkenvinne.

Die vis verkies rotsriwwe waar hy skuil in grotte en skeure in water wat nie dieper is as 50 m is nie. Die vis is 'n roofvis. Die vis kan in 'n akwarium aangehou word, maar moet versigtig hanteer word. Dit ontgroei 'n klein akwarium vinnig.





</doc>
<doc id="60161" url="https://af.wikipedia.org/wiki?curid=60161" title="Koos Roets">
Koos Roets

Koos Roets (1943-) is 'n bekroonde Suid-Afrikaanse rolprentregisseur en kinematograaf.

Roets begin sy loopbaan in die rolprentbedryf in 1962 as 'n assistent kameraman vir Jamie Uys. Later begin hy om self die regie van rolprente te behartig en werk in beide Suid-Afrika en Australië. Hy het verskeie toekennings ontvang of is daarvoor benoem, insluitende: 4 Artes-toekennings, 2 Rapport-Oscars, 3 ATKV-toekennings, 4 "Star Tonight"-toekennings asook die "Stephen Farrell Lifetime Achievement Award" vir uitmuntende kinematografie.

As regisseur:
en andere.

en andere.



</doc>
<doc id="60162" url="https://af.wikipedia.org/wiki?curid=60162" title="Park Rynie">
Park Rynie

Park Rynie is 'n vakansiedorp aan die KwaZulu-Natalse kus van Suid-Afrika. Die dorpie is net suid van Scottburgh. Die dorpie is ontwikkel op grond wat deur 'n maatskappy gekoop is in 1857. Die oord is vernoem na Catherine Renetta, die vrou van John Philip Hoffman, een van die vennote van die maatskappy, wie se bynaam Rynie was.

Daar is nog oorblyfsels te sien van 'n walvisstasie wat voor die Eerste Wêreldoorlog gebou is, onder andere die breekwater (Rocky Bay-seehoof) en die skeepshelling wat deur die vissersbote gebruik was.



</doc>
<doc id="60164" url="https://af.wikipedia.org/wiki?curid=60164" title="Papiervis">
Papiervis

Die papiervis ("Taenianotus triacanthus") kom voor in die Indies-Pasifiese area en langs die ooskus van Afrika van Kenia tot by Park Rynie. In Engels staan die vis bekend as "Paperfish".

Die kop en liggaam is redelik kompak; die vissie word nie groter as 12 cm nie. Die skubbe is baie klein. Die kleur varieer van rooi, pienk, pers, bruin, geel of selfs swarterig.

Die vis verkies koraalriwwe en sanderige seebodems in water wat nie dieper as 135 m is nie. Hulle is alleenlopers en vervel gereeld. Die vis kan in akwariums oorleef.





</doc>
<doc id="60165" url="https://af.wikipedia.org/wiki?curid=60165" title="Gladde perdvis">
Gladde perdvis

Die Gladde perdvis ("Congiopodus torvus") is endemies aan Suid-Afrika en kom voor vanaf Walvisbaai tot by KwaZulu-Natal. In Engels staan die vis bekend as die "Smooth horsefish".

Die vis is bruingeel van kleur terwyl die onvolwassenes ligter van kleur is en die vis word 76 cm lank. Die dorsale vin is lank, feitlik van die voorkop tot by die stertvin en het 20 - 21 stekels. Die pektorale en bekken vinne is langer as die kop. Die volwasse vis het nie skubbe nie.

Die vis kom voor in rots riwwe en sagte bodems in water wat van 10 – 146 m diep is. Die vis is eetbaar maar word selde geëet.





</doc>
<doc id="60166" url="https://af.wikipedia.org/wiki?curid=60166" title="Korttand-kardinaal">
Korttand-kardinaal

Die Korttand-kardinaal ("Ostorhinchus apogonoides") is 'n vis wat voorkom aan die ooskus van Afrika; vanaf die Rooisee tot by die Aliwal-bank. In Engels staan die vis bekend as die "Short-tooth cardinal". In beide Afrikaans en Engels staan dit ook bekend as die "Diamant-kardinaal" en "Diamond cardinal" respektiewelik.

Die vis is goudgeel tot oranje met donker blou strepe van die begin van die mond af, dit strek deur die oë tot net bo die pektorale vinne. Die oë is groot. Die vis word 12 cm lank.

Die visse kom voor in skole in koraalriwwe in water wat tot 50 m diep is en is daglewend. Die vis aard goed in 'n akwarium.

Die vis was voorheen geklassifiseer as "Apogon apogonoides".





</doc>
<doc id="60167" url="https://af.wikipedia.org/wiki?curid=60167" title="Jacques Loots">
Jacques Loots

Jacques Loots (24 Oktober 1926 – 3 Oktober 1991) was 'n Suid-Afrikaanse akteur. Hy was bekend vir sy TV-rolle as "Genis" in "Koöperasiestories" en die oupa in "Orkney Snork Nie". Hy is ook ’n gepubliseerde digter.

Hy tree vir die eerste keer op sewejarige ouderdom op nadat 'n toneelgeselskap op Koster in Wes-Transvaal, waar hy grootgeword het, 'n seuntjie gesoek het om in 'n toneelstuk te speel.

Hy is tuis op Bethulie in sy slaap oorlede. Hy het aan emfiseem gely, maar is aan 'n embolus in die long oorlede. Hy word oorleef deur sy 86-jarige ma, sy vrou, drie kinders en sewe kleinkinders.

Willem Jacobus Loots is op 24 Oktober 1925 gebore as een van vyf kinders (twee seuns en drie dogters) van Willem Jacobus Loots en Catharina Gertruida Cloete. Hy word groot op Koster in die Wes-Transvaal en behaal sy B.Ed. Honneurs-graad aan die Potchefstroomse Universiteitskollege. As joernalis werk hy lank vir Die Transvaler onder die redakteurskap van dr. Hendrik Verwoerd. In Kenia is hy as onderwyser vir ’n ruk betrokke by ’n Afrikaanse skool wat by Thomson’s Falls geopen word onder die naam Van Riebeeckskool, waar hulle die kurrikulum van die Transvaalse Onderwysdepartement gevolg het. Vanaf 1967 tot 1969 is hy as lektor verbonde aan die Potchefstroomse Universiteit vir Christelike Hoër Onder-wys. By die Afrikaanse Diens van die Suid-Afrikaanse Uitsaaikorporasie (SAUK) is hy ver-antwoordelik vir die regie van verskeie radiodramas.

Sy akteursloopbaan begin reeds op sewejarige ouderdom toe ’n toneelgeselskap op Koster ’n seuntjie gesoek het om in ’n toneelstuk op te tree. Die klein Jacques het die rol gekry en die toneelgogga het hom daar behoorlik gebyt. Hy is daarna feitlik onafgebroke as akteur in produksies betrokke, hetsy deeltyds of voltyds. Op die verhoog vertolk hy talle rolle , onder andere in “Die vrek” in 1951, “Send for Dolly” (die Engelse vertaling van P.G. du Plessis se “’n Seder val in Waterkloof”), “Putsonderwater” van Bartho Smit, “Ampie” van Jochem van Bruggen, “84 Charing Cross Road” van Helen Hanff, “Plaston DNS-kind” van P.G. du Plessis, “Equus” van Peter Shaffer, “Germanicus” van N.P. van Wyk Louw”, “Bloedbruilof” van Federico Garçia Lor-ca, “Don Juan onder die Boere” van Bartho Smit en “Charley se tante”. Hy speel ook in talle rol-prente , waaronder “Die kandidaat”, “Dirkie”, “Jannie totsiens”, “Liewe hemel, Genis”, “Nag van die 19de”, “Lied in my hart”, “Elsa se geheim”, “Tawwe Tienies”, “Die groen faktor”, “Kootjie Emmer” en “Torn allegiance”. Dit is egter op televisie wat hy nasionale bekendheid verwerf, veral as die karakter Genis in die televisiereeks “Koöperasiestories” (gebaseer op P.G. du Plessis se stories), terwyl hy ook die rol van die oupa speel in die gewilde televisiereeks “Orkney snork nie” van Willie Esterhuizen. In sy later jare is hy eienaar en bestuurder van ’n koffie- en boekwinkel genaamd Die Boekwinkel in Bethulie in die Vrystaat. Hy is getroud met Willemina Jacoba (Wilma) en hulle het drie seuns, onder wie Willem Jacobus (Quintus). Hy is op 3 Oktober 1991 tydens sy slaap in sy huis in Bethulie aan ’n embolus in die long oorlede, nadat hy lank siek was van emfiseem .

Hy skryf reeds in die veertigerjare van die twintigste eeu erotiese gedigte onder die skuil-naam Ella Meyer, gedigte wat besonder vernuwend was vir die tyd. Hierdie gedigte word later deur J.C. Kannemeyer beskryf as gedigte met ’n benouende siening van die stad, die naakte realisme van ’n seksueel vrysinnige lewe en ’n uitbeelding wat soms aan die surrealis-tiese grens, met woordgebruik en beelding wat in die laat veertigerjare vir die Afrikaanse leser betreklik skokkend sou wees. Wanneer hy die oorspronklike manuskrip van sy dig-bundel “Eenhoring” aan ’n uitgewer voorlê, bestempel ’n keurder dit as “louter pornogra-fie”. Die bundel word eers sowat twintig jaar later gepubliseer en word erg geredigeer om aan te pas by die norms van die tyd. Hierdie bundel trek dan nie veel aandag nie. Hy vol-tooi ook die manuskrip van ’n ongepubliseerde digbundel wat hy “Vreemde aand” noem. Van sy gedigte word opgeneem in Gerrit Komrij se bloemlesing “Die Afrikaanse poësie in ’n duisend en enkele gedigte”. As vertaler is hy onder andere verantwoordelik vir die vertaling van Vernon Sylvaine se komedie “As long as they’re happy” as “Doller as kop-af”, wat verskeie baie geslaagde opvoerings in Suid-Afrika beleef. Hy vertaal ook Tom Godwin se eenbedryf “Cold equations” as “Die koue syfers”, “Suurknol en trekpleister (die mensehater)” van Moliére en “Moleste” van Vernon Sylvaine. Sommige van hierdie dramas word deur Dalro gepubliseer. Terwyl hy lektor is aan die universiteit is hy ook samesteller van die bundels “Radiodramas” (wat sy eie “Wat behels mikrofoontoetse?” saam met dramas van verskeie ander skrywers insluit) en “Ses kortverhale vir die radio”.


Vertalings

Samesteller







</doc>
<doc id="60169" url="https://af.wikipedia.org/wiki?curid=60169" title="Swartband-kardinaal">
Swartband-kardinaal

Die Swartband-kardinaal ("Apogon cookii") is 'n vis wat voorkom in die Indiese - Pasifiese area, die Rooisee en die ooskus van Afrika van Oman tot by die Aliwal-bank. In Engels staan die vis bekend as die "Blackbanded cardinal".

Die volwasse vis is 10 cm lank, witterig van kleur met ses donker horisontale strepe oor die kop en lyf. Op die basis van die stertvin is 'n swart kol.

Die vis kom voor in koraalriwwe in grotte en beskermde mere.





</doc>
<doc id="60171" url="https://af.wikipedia.org/wiki?curid=60171" title="Ingatestone">
Ingatestone

Ingatestone is 'n klein dorp met sowat 4 500 inwoners, in die suidweste van die Engelse graafskap Essex. Die dorp is sowat 32 km (20 myl) noordoos van Londen af en maak tans deel uit van die "Metropolitan Green Belt".


</doc>
<doc id="60172" url="https://af.wikipedia.org/wiki?curid=60172" title="Natalse maanskynvis">
Natalse maanskynvis

Die Natalse maanskynvis ("Monodactylus argenteus") kom voor in die Indiese-Pasifiese gebied en ook aan die ooskus van Afrika, van Oman tot by die Breederivier in Suid-Afrika. In Engels staan die vis bekend as die "Natal moony" of die "Round Moony".

Die vis is silwerig en word nie langer as 25 cm nie. Die punte van die dorsale- en anale vinne kan geel, donkergeel of swarterig wees. Die onvolwasse visse is donkersilwerig met twee donker strepe vertikaal oor die kop.

Hulle kom voor in water met sanderige of rotsagtige omgewings; die volwasse visse verkies riviere, strandmere en hawe-areas sowel as die see terwyl die onvolwasse vissies in varswater of strandmere kan voorkom. Die vis oorleef en broei maklik in 'n akwarium aangesien dit amper enige iets vreet.

Paul Skelton noem die vis die "Rond-maanskynvis" in sy boek "A Complete Guide to the FRESHWATER FISHES of Southern Africa".





</doc>
<doc id="60173" url="https://af.wikipedia.org/wiki?curid=60173" title="Kaapse maanskynvis">
Kaapse maanskynvis

Die Kaapse maanskynvis ("Monodactylus falciformis") kom voor aan die ooskus van Afrika, van Tanzanië tot by die Breederivier in Suid-Afrika. In Engels staan die vis bekend as die "Cape moony" of die "Oval Moony".

Die volwasse vis is silwer terwyl die punte van die dorsale- en anale vinne donker geel of swart is. Die onvolwasse visse is ook silwer met 11 - 12 nou, donker vertikale strepe oor die liggaam. Die vis word 25 cm lank.

Hulle kom voor in water met sanderige of rotsagtige omgewings; die volwasse visse verkies riviere, strandmere en hawe-areas sowel as die oop see terwyl die onvolwasse vissies in varswater of strandmere kan voorkom. Die vis is geskik vir 'n kouewater-akwarium. Dié vis kom meer algemeen voor as die Natalse maanskynvis veral langs die Natalse suidkus.

Paul Skelton noem die vis die "Ovaalmaanskynvis" in sy boek "A Complete Guide to the FRESHWATER FISHES of Southern Africa".





</doc>
<doc id="60175" url="https://af.wikipedia.org/wiki?curid=60175" title="Umzumbe">
Umzumbe

Umzumbe is 'n nedersetting langs die Indiese Oseaan in KwaZulu-Natal, Suid-Afrika. Umzumbe is net suid van Hibberdene. Die N2 nasionale pad gaan naby Umzumbe verby. Die Mzumberivier mond ook hier uit. Die naam beteken "die slegte, gevaarlike of kronkelende een".



</doc>
<doc id="60176" url="https://af.wikipedia.org/wiki?curid=60176" title="Pennington">
Pennington

Pennington is 'n dorpie en oord aan die Indiese Oseaan in die Ugu-distrik van KwaZulu-Natal, Suid-Afrika.

Die dorpie is vernoem na die Penningtonfamilie uit Engeland wat aan die begin van die 1900's hier begin boer het. Die dorpie het 'n belangrike rol gedurende die Unie van Suid-Afrika gespeel. Sir Frank Reynolds, een van KwaZulu-Natal se vroeë suikermagnate, het 'n deel van die Pennington-landgoed gekoop en dit Umdonipark genoem. Op hierdie landgoed het hy 'n vakansiehuis gebou vir die uitsluitlike gebruik van die eerste ministers van Suid-Afrika. Generaal Louis Botha was die eerste minister wat hierdie fasiliteit gebruik het. Planne is in 1952 beraam dat koning George VI hier sou kom aansterk het (hy het aan 'n longsiekte gely) maar hy is ongelukkig oorlede voor dit kon gebeur.

Die N2 nasionale pad gaan naby die dorpie verby.



</doc>
<doc id="60178" url="https://af.wikipedia.org/wiki?curid=60178" title="Uvongo">
Uvongo

Uvongo is 'n oord en dorpie aan die Indiese Oseaankus in KwaZulu-Natal, Suid-Afrika.

Die dorpie was oorspronklik in 1954 gestig en het die dorpsgebiede van Manabastrand en St. Michael's-on-Sea ingesluit. Die naam is 'n vervorming van die Zoeloewoord "iVungu" wat "die plek waar 'n lae gromgeluid gemaak word" beteken. Dit verwys na die
waterval van 23 m naby die strand waar die rivier in 'n poel in stort.

Die N2 nasionale pad gaan naby die dorpie verby.




</doc>
<doc id="60180" url="https://af.wikipedia.org/wiki?curid=60180" title="Van der Westhuizen">
Van der Westhuizen

Van der Westhuizen (ook geskryf as van der Westhuisen, van der Westhuysen) is ‘n algemene Wes-Germaanse Afrikaner familienaam in Suid-Afrika en Namibië. Die grootste groepering Van der Westhuizens is in Afrika, maar weens emigrasie is van der Westhuizens te vinde in Argentinië, Australië, Verenigde Koninkryk, Kanada, Nieu-Seeland en die Verenigde State van Amerika. Van der Westhuizens het kenmerkende rolle gespeel in elke fase van Suid-Afrikaanse geskiedenis, onder andere die Groot Trek, Eerste Vryheidsoorlog en die Tweede Vryheidsoorlog, asook veldslae in beide Wêreldoorloë.

Die oorsprong van die familienaam begin met die stamvader Pieter Jansz van der Westhuisen wat gebore is in Brugge, wat destyds nog deel gevorm het aan die Nederlandse Koninkryk. Die eerste rekord van Pieter Jansz se aankoms in die Kaap is in 1662 as 'n soldaat vir die Oos-Indiese Kompanjie waar hy sy van verander het van Westhuijsen. Later werk hy ook as 'n kneg (‘Knecht’) vir Tieleman Hendricks tot in die laat 1660’s. In 1670 word Pieter Jansz 'n Vryburger saam met Hendrik Coester en in 1673 trou hy met die Duits Suid-Afrikaner Maria Hendrickz Winkelhuisen wat die weduwee was van Hendrik Barentsz en neem ook haar drie kinders aan. Saam het hulle sewe kinders gehad (Maria, Johannes, Claas, Barent, Hendrik, Helena en Pieter). Met die dood van Maria Hendrickz Winkelhuisen in 1706 trou hy in dieselfde jaar weer met Eva Gerritsz Ligthart van Amsterdam wat die weduwee is van Jan Douwensz Mos.

Op 23 Maart 1677 het die Kaapse Beleidsraad land aan Pieter Jansz van der Westhuisen en Willem Schalck toegeken in die omgewing van Houtbaai om landbou in die omgewing te ontwikkel. Pieter Jansz van der Westhuisen stig die grootste plaas in Houtbaai genaamd Kronendal wat vooruitstrewende landbou in die Kaap ontwikkel en ontvang selfs 'n besoek van Simon van der Stel.

Die landerye van Kronendal is die oudste landerye nog steeds in gebruik in Suid-Afrika. Maria van der Westhuizen was die dogter van Pieter van der Westhuizen (Stamvader) en het groot geword op Kronendal. Maria het baie bekendheid verwerf vir haar welvaart plaaseiendomme en staan bekend as die stammoeder vir beide die Van Niekerk en Walters familie.
Maria van der Westhuizen het haar destydse reuse welvaart aan haar sewe seuns nagelaat en het bestaan uit 84000 Guilders, 35 slawe , 1400 skape , 25000 wingerde en 10 plase (Mosselbank, Brakkefontein, Sandvliet, Slot van Paarl, Meerendal, De Grendel, Hoorenbos (8900 Guilders), De Tijgerberge (21600 Guilders), Drooge Vallei (15000 Guilders) en Zeekoeivallei (1209 Guilders)). Te danke aan die finansiële nalating van Maria van der Westhuizen het haar sewe seuns, wat oor die 12000 Guilders elk geerf het, 'n groot rol in die Kaapse ekonomie gespeel na haar dood in 1734.

Die bekende van der Westhuizen straat in die Kaap is vernoem na die van der Westhuizen familie (Ander straat name vernoem na Van der Westhuizens is te vinde in die Noord-Kaap, Wes-Kaap, Gauteng, Chatham in die Verenigde Koninkryk en in Alberta Kanada.)




</doc>
<doc id="60184" url="https://af.wikipedia.org/wiki?curid=60184" title="Mtwalume">
Mtwalume

Mtwalume is 'n oord en dorpie aan die Indiese Oseaan in KwaZulu-Natal, Suid-Afrika. Die dorpie lê aan die rivier met dieselfde naam wat 56 km in die binneland by Ixopo ontspring. Die naam verwys na 'n sekere boomsoort wat aan die oewers groei wat die Zoeloes as 'n tradisionele middel teen disenterie gebruik.

Die N2 nasionale pad gaan naby die dorpie verby.



</doc>
<doc id="60185" url="https://af.wikipedia.org/wiki?curid=60185" title="Marcel van Heerden">
Marcel van Heerden

Marcel van Heerden is 'n Suid-Afrikaanse akteur.



</doc>
<doc id="60186" url="https://af.wikipedia.org/wiki?curid=60186" title="Tweebalk-seebras">
Tweebalk-seebras

Die Tweebalk-seebras ("Acanthopagrus bifasciatus") is 'n vis wat voorkom in die weste van die Indiese oseaan, die Rooisee en van Oman tot by Durban. Hulle kom ook voor by Madagaskar. In Engels staan die vis bekend as "Twobar seabream".

Die vis se kop en lyf is silwer met twee swart vertikale strepe oor die kop. Die volwasse vis het 'n swarterige kolletjie op elke skub. Die anale en bekken vinne is swarterig, die pektorale vinne is geel en die dorsale- en stertvinne is geel met 'n swart rand om. Die vis word sowat 50 cm lank.

Die vis kom voor in koraalriwwe, baaie en strandmere in water van 15 – 30 m diepte. Daar is nie te veel bekend oor die vis nie. Die onvolwasse vissies is gewilde akwarium diere.





</doc>
<doc id="60189" url="https://af.wikipedia.org/wiki?curid=60189" title="Pierre Knoessen">
Pierre Knoessen

Pierre Knoessen is 'n Suid-Afrikaanse akteur.



</doc>
<doc id="60191" url="https://af.wikipedia.org/wiki?curid=60191" title="André Jacobs">
André Jacobs

André Jacobs is 'n Suid-Afrikaanse akteur.

Jacobs studeer drama met Rita Maas van 1973–1976 en sit daarna van 1976–1977 sy studies voort by die "London Academy of Music and Dramatic Art" (LAMDA).



</doc>
<doc id="60192" url="https://af.wikipedia.org/wiki?curid=60192" title="Elvis Blue">
Elvis Blue

Jan Hoogendyk, beter bekend as onder sy verhoognaam Elvis Blue, is 'n sanger en liedjieskrywer. Die naam Elvis Blue het hy in 2008 begin gebruik nadat hy ’n seun met die naam Elvis Blaauw in ’n kinderhuis ontmoet het. Die seun is in 2009 oorlede. Van sy treffers sluit in "Rede om te glo", "Toe ons jonk was", "Die hemel" en "Spore".

Elvis was die mentor van Faraway George en Natasha Zaaiman in die huidige realiteitsmusiekkompetisie Die Kontrak op VIA op DStv. Albei het reeds uitgeval.

Jan Hoogendyk is op 28 Desember 1979 in Linden, Johannesburg gebore. Daar het reeds vyf albums van hom verskyn — drie onder die naam "Mono" en twee onder sy eie naam — voordat hy in 2010 as Elvis Blue die Suid-Afrikaanse Idols-kompetisie gewen het. ’n Gelyknamige album verskyn in November 2010 en behaal platinumstatus. In 2012 ontvang hy die Sama-prys vir beste volwasse kontemporêre album. Sy album, "Journey", wen in 2013 die Sama-prys vir beste Engelse kontemporêre album.

Hoogendyk is 'n kitaar-onderwyser en het met minderbevoorregte kinders in sy tuisdorp gewerk. Een van sy vriende, wat "Elvis Blaauw" geheet het, is op 12-jarige ouderdom aan vigsverwante komplikasies oorlede. Die vriend het aan hom gesê dat sy droom is om eendag 'n musikant te wees. Hoogendyk het besef dat sy eie naam nie by Engelse popmusiek pas nie, en het die naam as sy verhoognaam aangeneem.

Elvis is met Chireze Hoogendyk getroud. Die egpaar het twee dogters, Lila en Jua.





</doc>
<doc id="60194" url="https://af.wikipedia.org/wiki?curid=60194" title="Avianca">
Avianca

Avianca is die nasionale en die grootste lugredery van Colombia en die sesde grootse in Suid-Amerika. Avianca is 'n Spaanse afkorting vir "Aerovías del Continente Americano SA", wat beteken: "Lugredery van die kontinentale Amerikas, Bpk". Hulle hoofkantoor is in Columbia se hoofstad, Bogotá geleë.


</doc>
<doc id="60195" url="https://af.wikipedia.org/wiki?curid=60195" title="Koningsoldaatbras">
Koningsoldaatbras

Die Koningsoldaatbras ("Argyrops spinifer") is 'n vis wat voorkom in die Indiese - wes Pasifiese area, die Rooisee en aan die ooskus van Afrika van Oman tot by Knysna. In Engels staan dit bekend as die "King soldierbream".

Die kop en lyf is silwer pienk en daar is blou kolletjies op die lyf. Die boonste gedeelte van die operkulum (kieudeksel) is rooierig. Die vis word 70 cm lank en 8 kg swaar.

Die vis verkies sagte seebodem om in te leef in water wat tussen 5 – 400 m diep is. Die volwasse visse kom selde bo 30 m voor. Hulle eet onder andere vis, seekat en garnale. Gewilde eetvis.





</doc>
<doc id="60197" url="https://af.wikipedia.org/wiki?curid=60197" title="Vals Engelsman">
Vals Engelsman

Die Vals Engelsman ("Chrysoblephus lophus") is 'n vis wat endemies aan Suid-Afrika is en voorkom van Richardsbaai tot by Oos-Londen. In Engels staan die vis bekend as die "False englishman seabream".

Die vis se kop en lyf is silwerwit met 5 - 8 rooierige vertikale breë strepe oor die lyf. Daar is ook klein blou kolletjies op die skubbe wat op die lyf is. Die vis word 50 cm lank en 3 kg swaar.

Die vis kom voor in rots- en koraalriwwe in water wat 20 – 150 m diep is. Die wyfies skiet kuit gedurende die lente. Dit is 'n gewilde eetvis.





</doc>
<doc id="60198" url="https://af.wikipedia.org/wiki?curid=60198" title="Karanteen">
Karanteen

Die Karanteen ("Crenidens crenidens") is 'n vis wat voorkom in die westelike Indiese Oseaan, die Rooisee en aan die ooskus van Afrika van Oman tot by Durban.

Die vis se kop en lyf is silwer met 'n dowwe reeks donker kolletjies op die liggaam. Die vis word 30 cm groot.

Die vis verkies strandmere en beskermde baaie maar word nie gevind waar die see se soutgehalte laag is nie. Hulle kom voor in skole. Hulle eet krap, wurms en garnale en broei in die noorde van die KwaZulu-Natal kusgebied. Die vis is eetbaar maar word hoofsaaklik as aas gebruik. Die vis moet nie met die Strepie verwar word nie.





</doc>
<doc id="60200" url="https://af.wikipedia.org/wiki?curid=60200" title="Weskus-steenbras">
Weskus-steenbras

Die Weskus-steenbras ("Lithognathus aureti") is 'n endemiese vis aan Suider-Afrika wat voorkom van Angola tot by Kaapstad maar is skaars suid van Namibië. In Engels staan die vis bekend as die "Westcoast steenbras".

Die vis se lyf is silwer met sewe vertikale donder strepe wat met ouderdom verdof en die kop is silwergrys. Die pens is wit met 'n donker kol aan die bokant van die pektorale vin se basis. Die vis word 1.2 m lank en 17 kg swaar.

Die vis verkies sanderige bodems vanaf die strand tot 10 m diep water. Die onvolwasse visse kom naby die strand voor. Die wyfie skiet kuit van Oktober tot Februarie. Dit is 'n gewilde eetvis en belangrike kommersiële vis in Namibië. Die vis kan verwar word met die Sandsteenbras.





</doc>
<doc id="60202" url="https://af.wikipedia.org/wiki?curid=60202" title="Sandsteenbras">
Sandsteenbras

Die Sandsteenbras ("Lithognathus mormyrus") is 'n vis wat voorkom in die Middellandse See en aan die weskus van Afrika tot by Mosambiek. Die vis kom meer algemeen voor aan die wes- en suidkus van Suid-Afrika. In Engels staan die vis bekend as die "Sand steenbras".

Die vis se kop en lyf is silwer met 13 - 14 vertikale, nou donker strepe oor die lyf. Die vis word 55 cm lank en 1 kg swaar.

Die volwasse visse verkies sanderige bodems in water van 10 – 50 m diepte terwyl die onvolwasse visse in skole naby die strande of by die mondings van oop strandmere voorkom. Hulle vreet krappe, garnale en slakke. Dit is 'n gewilde eetvis.





</doc>
<doc id="60203" url="https://af.wikipedia.org/wiki?curid=60203" title="Blouhottentot">
Blouhottentot

Die Blouhottentot ("Pachymetopon aeneum") is 'n vis wat endemies is aan Suid-Afrika en wat van Valsbaai tot by Sodwanabaai voorkom. In Engels staan die vis bekend as die "Blue Hottentot".

Die vis se lyf is silwerbrons met 'n blou skynsel en die kop is kobaltblou. Die kleure verdof na 'n bruingrys na die vis dood is. Die vis word 60 cm lank en 5 kg swaar.

Die vis verkies rotsriwwe van tot 75 cm diep. Die onvolwasse visse bly nader aan die strand in water wat 10 – 20 m diep is. Die wyfies skiet kuit gedurende September tot Maart. Dit is 'n gewilde eetvis.





</doc>
<doc id="60209" url="https://af.wikipedia.org/wiki?curid=60209" title="Duitser (vis)">
Duitser (vis)

Die Duitser ("Polyamblyodon germanum") is 'n seevis wat endemies is aan Suid-Afrika en voorkom van Algoabaai tot by Maputo. In Engels staan die vis bekend as die "German seabream".

Die vis se lyf is grysblou tot bronserig, terwyl die buik ligter en die vinne donkerder is. Die vis word 50 cm lank.

Die vis verkies koraal- en rotsriwwe in water van 15 – 50 m diep. Dit is 'n gewilde eetvis. Daar is weinig bekend omtrent die vis se voortplanting.





</doc>
<doc id="60210" url="https://af.wikipedia.org/wiki?curid=60210" title="Blouvel">
Blouvel

Die Blouvel ("Polysteganus coeruleopunctatus") is 'n vis wat voorkom in die westelike Indiese Oseaan en aan die ooskus van Afrika vanaf die Rooisee tot by die Oos-Kaap. In Engels staan die vis bekend as die "Blueskin seabream".

Die vis se kop en lyf is silwer pienk met 'n blou kolletjie op elke skub. Die vis word 60 cm lank en weeg 5 kg.

Die vis verkies koraal- en rots riwwe in water van 50 – 450 m diep. Daar is bloedweinig bekend omtrent die vis se voortplanting.





</doc>
<doc id="60214" url="https://af.wikipedia.org/wiki?curid=60214" title="Panga (vis)">
Panga (vis)

Die Panga ("Pterogymnus laniarius") is 'n vis wat endemies aan Suider-Afrika is en kom voor vanaf Namibië tot by Beira. Dit staan ook in Engels bekend as die "Panga".

Die vis se kop en lyf is pienkerig silwer met dowwe geel horisontale stepe op die kante. Al die vinne is dof pienkerig. Die vis word 45 cm lank en 1.5 kg swaar.

Die vis kom op rots riwwe voor in water van 20 – 230 m diep. Hulle skiet kuit reg deur die jaar.





</doc>
<doc id="60216" url="https://af.wikipedia.org/wiki?curid=60216" title="Sparidae">
Sparidae

Sparidae is 'n vis-familie wat hoort tot die orde Perciformes en staan bekend as die Brasems - Engels "Seabreams". Die Stompneuse, Steenbrasse en mosselkrakers is onder andere deel van die familie. Daar is 29 genera met ten minste 100 spesies wat hoort tot dié familie. Een en veertig van die spesies kom aan die Suid-Afrikaanse kus voor. Die familie vis speel 'n belangrike rol in kommersiële lyn en sportvis in Suid-Afrika.

Die volgende genera en gepaardgaande spesies word aan die Suider-Afrikaanse kus aangetref:


























</doc>
<doc id="60218" url="https://af.wikipedia.org/wiki?curid=60218" title="Blou-en-goue piesangvis">
Blou-en-goue piesangvis

Die Blou-en-goue piesangvis ("Caesio caerulaurea") is 'n vis wat voorkom in die Indiese en Pasifiese area en aan die ooskus van Afrika tot by die Aliwal-bank. In Engels staan die vis bekend as die "Blue and gold fusilier".

Die vis se kop en lyf is blou-groen op die rug en silwer blou aan die onderkant en pens. Daar is 'n goue band met swart rante om vanaf die bokant van die oog tot by die stertvin se basis. Daar is ook 'n donker band in elke lob van die stertvin. Die vis word 35 cm lank.

Hulle kom in koraalriwwe voor in water van 10 – 30 m diep. Hulle eet onder andere soöplankton. Hulle vorm groot skole in die dag en kruip weg in die nag in die riwwe.





</doc>
<doc id="60219" url="https://af.wikipedia.org/wiki?curid=60219" title="Geelrug-piesangvis">
Geelrug-piesangvis

Die Geelrug-piesangvis ("Caesio xanthonota") is 'n vis wat voorkom in die Indiese en Pasifiese area en aan die ooskus van Afrika van Somalië tot by Durban. In Engels staan die vis bekend as die "Yellowback fusilier".

Die vis is geel op die rug en kop, helder blou in die middel en silwer blou aan die onderkant. Die stertvin is geel. Die vis word 40 cm lank. In die nag is die vis rooi.

Die vis kom voor in koraalriwwe van 10 – 30 m water.





</doc>
<doc id="60220" url="https://af.wikipedia.org/wiki?curid=60220" title="Caesionidae">
Caesionidae

Die Piesangvisse ("Caesionidae") is 'n vis-familie van die orde Perciformes. Daar is vier genera met minstens twintig spesies in hierdie familie. Ses van die spesies kom aan die Suid-Afrikaanse kus voor.

Die volgende genera en gepaardgaande spesies word aan die Suid-Afrikaanse kus gevind:






</doc>
<doc id="60221" url="https://af.wikipedia.org/wiki?curid=60221" title="Southminster">
Southminster

Southminster is 'n klein dorp met sowat 3700 inwoners, in die ooste van die Engelse graafskap Essex. Dit is sowat 3 myl noord van Burnham-on-Crouch geleë en maak tans deel uit van die Maldon-distrik.


</doc>
<doc id="60222" url="https://af.wikipedia.org/wiki?curid=60222" title="Swartvlei">
Swartvlei

Swartvlei is 'n soutwatermeer aan die Tuinroete tussen George en Knysna. Dit is die grootste en diepste van al die vleie tussen George en Knysna. Dit vorm 'n lagune met 'n oppervlakte van 1100ha en word gevoed deur die Dieprivier, Wolwerivier, Karatararivier en die Hoogekraalrivier. Die N2 nasionale pad loop oor die meer. Sedgefield lê aan die monding van die strandmeer. Die meer het ontstaan toe die riviervallei deur die stygende seevlak oorweldig is. Die Knysnaseeperdjie ("Hippocampus capensis") kom in die meer voor; een van net vier van die spesie se broeiplekke. 



</doc>
<doc id="60224" url="https://af.wikipedia.org/wiki?curid=60224" title="Lord oom Piet">
Lord oom Piet

Lord Oom Piet is 'n Afrikaanse rolprent wat in 1962 vrygestel is. Dele van die dialoog is ook in Engels. Die regisseur was Jamie Uys terwyl Emil Nofal en Jamie Uys die skryfwerk behartig het. Uys het ook die hoofrol as "Oom Piet" vertolk.

Die rolprent is 'n komedie.

En andere.

Oom Piet Kromhout van Kransberg is 'n geharde Afrikaner en staatmaker-ondersteuner van die Nasionale Party. Sy buurman, Sir David, verteenwoordig die Verenigde Party en staan teenoor Oom Piet in 'n tussenverkiesing. Die twee boere kibbel oor politiek, onbewus daarvan dat hulle tiener-kinders op mekaar verlief is. 

Toe ontvang Oom Piet ontvang skokkende nuus dat hy die titel Lord Bentwood geërf het - een van sy voorvaders, 'n 1820-setlaar, was 'n jonger broer van die destydse Lord Bentwood. Intussen het die Suid-Afrikaanse Bentwoods hul familienaam verafrikaans. Hierdie kan hom sleg te staan kom in die verkiesing. Om dinge te vererger daag hordes Britse bediendes op om hulle nuwe baas te ontmoet.

Oom Piet kan nou maar vergeet om die verkiesing te wen. Hy is so gretig om van die lastige titel ontslae te raak, dat hy dit wil weggee. Maar al manier hoe hy weer ‘n nie-adellike kan word, is deur ‘n adellike soos Sir David te daag tot 'n tweegeveg, en te verloor... verloor teen die man wat hy juis in die verkiesing wil uitstof!



</doc>
<doc id="60225" url="https://af.wikipedia.org/wiki?curid=60225" title="Lys van visfamilies">
Lys van visfamilies

Hier is 'n tabel met al die visfamilies wat aan die Suider-Afrikaanse kus voorkom. Dit sluit families van beide die Kraakbeenvisse en Beenvisse in:




</doc>
<doc id="60227" url="https://af.wikipedia.org/wiki?curid=60227" title="Inligtingsteorie">
Inligtingsteorie

Inligtingsteorie is ’n vertakking van Toegepaste Wiskunde en Elektroniese Ingenieurswese en het te doen met die meting of kwantifisering van inligting. Claude Shannon word as vader van hierdie studie beskou en sy 1948 gepubliseerde wetenskaplike artikel "A Mathematical Theory of Communications" het die grondslag gelê vir die informasie-era (Engels: "Information Age").

Inligtingsteorie help wetenskaplikes om verskillende stelsels se kapasiteit om informasie te stoor, oor te dra en te verwerk, te bepaal. Inligtingsteorie is ook bemoeid met datakompressie en met metodes vir die vermindering van geraas en foute, om sodoende so veel as moontlik data betroubaar te kan stoor of oor ’n kanaal te kan stuur. Die maatstaf van informasie, ook bekend as informasie entropie, word gewoonlik uitgedruk as die gemiddelde hoeveelheid bisse benodig vir die berging of oordrag van data. Baie van die ondersteunende wiskunde is deur Ludwig Boltzmann en J. Willard Gibbs vir termodinamika ontwikkel. Alan Turing het soortgelyke idees gebruik toe hy gedurende die Tweede Wêreldoorlog die Duitse "Enigma" syferskrifkode (Engels: "ciphers") gebreek het.

Inligtingsteorie affekteer ’n wye verskeidenheid van velde, wat strek vanaf wiskunde en rekenaarwetenskap tot by neurobiologie, taalkunde en swart kolke. Praktiese toepassings, sluit in die herstel van foute as gevolg van krapplekke op DVD’s. ’n Artikel in 1953 in die tydskrif "Fortune", bevat die volgende: 

Claude Shannon is in 2001 oorlede, teen die ouderdom van 84, na ’n lang stryd teen Alzheimer se siekte.



</doc>
<doc id="60229" url="https://af.wikipedia.org/wiki?curid=60229" title="Wêreldhandelsorganisasie">
Wêreldhandelsorganisasie

Die Wêreldhandelsorganisasie (WHO; Engels: "World Trade Organization", "WTO"; Frans: "Organisation mondiale du commerce", "OMC"; Spaans: "Organización Mundial de Comercio", "OMC") is 'n internasionale organisasie met hoofkantoor in Genève, Switserland, wat met die regulering van handel en ekonomiese verhoudings besig is.

Die Wêreldhandelsorganisasie is die opvolger van die "Algemene ooreenkoms op tariewe en handel" (GATT), wat van 1948 tot 1994 bestaan het. Die Wêreldhandelsorganisasie is op 15 April 1994 in Marrakesj, Marokko, gestig en op 1 Januarie 1995 het die amptelike werking begin. Die amptelike tale is Engels, Frans en Spaans.

Die Wêreldhandelsorganisasie is met die Internasionale Monetêre Fonds en die Wêreldbank die belangrikste internasionale ekonomiese organisasies, wat handel- en ekonomiese-beleid in die globale bereik onderhandel. Die Wêreldhandelsorganisasie bestaan uit 160 lidlande, met Engels, Frans en Spaans as sy voertale.

Vanaf 1 Januarie 1948 tot 1 Januarie 1995 het die Algemene ooreenkoms op tariewe en handel bestaan.




</doc>
<doc id="60238" url="https://af.wikipedia.org/wiki?curid=60238" title="Skuurpapier">
Skuurpapier

Skuurpapier of sandpapier is 'n stewige stuk papier wat van 'n lagie sand of 'n ander skuurmiddel voorsien is. Korund word dikwels vanweë sy groot hardheid as skuurmiddel gebruik. Skuurpapier word gebruik vir die gladskuur of polering van materiale. As voorbeeld kan hout en metaal daarmee skoon en glad geskuur word.

Skuurpapier kom in verskillende tipes om verskillende afwerkings te lewer. Sommige het 'n growwe oppervlak, terwyl ander weer fyn en relatief glad is. Sommige soorte skuurpapier word gemaak om op 'n poleermasjien te pas, terwyl ander met die hand geskuur word.

Die graad van grofheid van die korreltjies op die papier word gewoonlik op die agterkant (gladde kant) aangedui. Hoe groter die nommer, hoe fyner is die korrels. Die korrelgrootte word die "grint" van die skuurpapier genoem.

Die eerste aangetekende geval waar skuurpapier gebruik is, is in die 13de eeu in China, waar skulpgruis, sade en sand met 'n natuurlike gom aan perkament geplak is.

'n Bandskuurder gebruik ook uitsluitlik skuurpapier, dit het twee dromme waarop 'n deurlopende lus skuurpapier gemonteer is.



</doc>
<doc id="60241" url="https://af.wikipedia.org/wiki?curid=60241" title="Internasionale Monetêre Fonds">
Internasionale Monetêre Fonds

Die Internasionale Monetêre Fonds (IMF; Engels: "International Monetary Fund", "IMF"; Frans: "Fonds monétaire international", "FMI"; Spaans: "Fondo Monetario Internacional", "FMI") is 'n internasionale organisasie met hoofkantoor in Washington, D.C., Verenigde State, wat met die bevordering van internasionale samewerking in monetêre beleid, die uitbreiding van wêreldhandel, die stabilisering van wisselkoerse, skuld, toesig van monetêre beleid en tegniese bystand besig is.

Die Internasionale Monetêre Fonds is in 1944 saam met sy susterorganisasie, die Wêreldbank, gestig. Die amptelike tale is Engels, Frans en Spaans.

Die IMF het tans 188 lidlande wie se stemreg is gebaseer op sy aandelekapitaal. Die lidlande met die grootste stemaandele is: Verenigde State 16,74 %, Japan 6,01 %, Duitsland 5,87 %, Frankryk 4,85 %, Verenigde Koninkryk 4,85 % en die Volksrepubliek China 3,65 %. Omdat die besluite van die IMF met 'n meerderheid van 85 % aangeneem moet word, het slegs die VSA en die lidlande van die Europese Unie saam de facto 'n blokkering minderheid.

Op 27 Desember 1945 is die artikels van die ooreenkoms in werking getree.





</doc>
<doc id="60242" url="https://af.wikipedia.org/wiki?curid=60242" title="Terenure">
Terenure

Terenure en Terenure Uitbreiding is voorstede in Kemptonpark aan die Oos-Rand van Gauteng. Volgens die 2011-sensus het Terenure 'n bevolking van 4 144 gehad en Terenure Uitbreiding het 'n bevolking van 6 579 gehad.


</doc>
<doc id="60244" url="https://af.wikipedia.org/wiki?curid=60244" title="Callorhinchidae">
Callorhinchidae

Die Josefs ("Callorhinchidae") is 'n kraakbeenvis-familie wat hoort tot die orde Chimaeriformes. Die Suid-Afrikaanse Josef is deel van die familie. Die familie kom ook by Australië, Nieu-Seeland en Suid-Amerika voor. Daar is slegs een genus met drie spesies wat hoort tot dié familie. Slegs een van die spesies kom aan die Suid-Afrikaanse kus voor.

Die enigste genus en gepaardgaande spesie:





</doc>
<doc id="60252" url="https://af.wikipedia.org/wiki?curid=60252" title="Albulidae">
Albulidae

Die Beenvisse ("Albulidae") is 'n vis-familie wat tot die orde Albuliformes behoort. Twee genera met verskeie spesies behoort tot dié familie. Twee van die spesies kom aan die Suid-Afrikaanse kus voor.

Lede van hierdie visfamilie is langwerping en silindries gebou, met klein skubbe. Die mond is onder die snoet, die stertvin gevurk en die bekkenvinne is verder na agter op die pens geplaas.

Die volgende genera en gepaardgaande spesies kom aan die Suid-Afrikaanse kus voor:





</doc>
<doc id="60253" url="https://af.wikipedia.org/wiki?curid=60253" title="Elopidae">
Elopidae

Die Springers ("Elopidae") is 'n familie visse van die orde Elopiformes. Daar is slegs een genus met ses spesies in hierdie familie. Twee van die spesies kom aan die Suid-Afrikaanse kus voor.

Die familie se lywe is lank en silindries met 'n lang bo-kaak wat verby die oë strek. Die bekkenvin is meer agtertoe op die lyf, amper 'n pensvin en die stertvin is gevurk. Die familie word tot 1 m lank. Hulle word veral in baaie, strandmere en lagunes aangetref.

Die volgende genus en gepaargaande spesies kom aan die Suid-Afrikaanse kus voor:





</doc>
<doc id="60255" url="https://af.wikipedia.org/wiki?curid=60255" title="Tesselaarsdal">
Tesselaarsdal

Tesselaarsdal (ook Teslaarsdal) is ‘n landelike nedersetting in die munisipale gebied van Theewaterskloof, 20 km suidoos van Caledon in die berge tussen Caledon, Napier en Hermanus. Oorspronklik was dit as Hartebeestrivier bekend, maar om verwarring met ander plase te voorkom, toe hier in 1930 ‘n poskantoor geopen is, is die naam na Tesselaarsdal gewysig.

Die 1 500 inwoners werk op die omliggende plase. Daar word geboer met beeste, skape, varke, perde, fynbos en laventel.

Johannes Jacobus Tesselaar, gebore 1748, was ‘n kaptein in die Kaapse kavallerie en het die plase Hartebeestrivier in 1781 en Steenboksrivier in 1783 as betaling ontvang. Hy verkry nog plase en sy veestapel brei verder uit. Sy huwelik in 1775 met Alida van der Heyde bly kinderloos. Daar word vermoed dat onder sy erfgename twee dogters is wat hy verwek het by ‘n slavin. Na sy dood in 1810 sit sy weduwee die boerdery suksesvol voort tot haar dood in 1832. Haar testament bepaal dat haar 38 slawe vrygestel word.

Slegs enkele van die erfgename het formeel oordrag van die grond ontvang. By die meeste bewoners het oorerwing geslagte lank informeel geskied en is plaasgrense lukraak vasgestel. In 1971 is die hof genader om vas te stel wie die werklike grondeienaars is. Die Hooggeregshof het bevind dat die plaas ten spyte van die Groepsgebiedewet ‘n rasgemengde gebied bly en dat hulle wat op eiendomsreg aanspraak maak, eiendomsbelasting moet betaal. In 1982 is ‘n kommissie gevorm wat die geskille oor eiendomsreg oor Hartebeestrivier moes opklaar. Na 10 jaar is die saak opgelos.

Pogings van die Afdelingsraad om ‘n behuisingskema te bou, is gestop wees vrese onder die kleurlinggemeenskap dat die blankes ‘n blanke groepsgebied daar wil proklameer.

‘n N.G. Sendingkerk en ‘n Anglikaanse kerk sowel as ‘n laer skool is gestig. Na 1992 is lopende water en elektrisiteit aangelê. Eiendomsdokumente het families in staat gestel om hul grond aan stedelinge te verkoop en het die vrees oor die verlies van grond aan buitstaanders, reeds in 1982 uitgespreek, in vervulling gegaan. Alhoewel die eienaarskwessie opgelos is, bly die armoedeprobleem by die afstammelinge van die oorspronklike eienaars bestaan.




</doc>
<doc id="60256" url="https://af.wikipedia.org/wiki?curid=60256" title="Gymnuridae">
Gymnuridae

Die Vlinderrôe ("Gymnuridae") is 'n kraakbeenvis-familie wat tot die orde Myliobatiformes behoort. Daar is twee genera met minstens 12 spesies in hierdie familie. Slegs een spesie kom aan die Suid-Afrikaanse kus voor.

'n Kenmerk van die familie is dat die kop, lyf en pektorale vinne 'n diamantvormige skyf vorm en dat hulle breër is as wat hulle lank is. Daar is ook vyf pare kieusplete onder die kop. Hulle het geen dorsale- of stertvinne nie. Al die spesies is vivipaar.





</doc>
<doc id="60257" url="https://af.wikipedia.org/wiki?curid=60257" title="Pomatomidae">
Pomatomidae

Pomatomidae is 'n vis-familie wat hoort tot die orde Perciformes. Daar is slegs een genus en een spesie. Die familie het twee dorsale vinne en skerp tande.





</doc>
<doc id="60258" url="https://af.wikipedia.org/wiki?curid=60258" title="Nimrodpark">
Nimrodpark

Nimrodpark is 'n voorstad van Kemptonpark aan die Oos-Rand. Volgens die 2011-sensus het Nimrodpark 'n bevolking van 1 061 gehad.


</doc>
<doc id="60260" url="https://af.wikipedia.org/wiki?curid=60260" title="Haemulidae">
Haemulidae

Die Knorders, Rubberlippe en Soetlippe ("Haemulidae") is 'n vis-familie wat tot die orde Perciformes behoort. Die Suid-Afrikaanse knorders behoort aan hierdie familie, wat in totaal 18 genera en minstens 120 spesies insluit. Negentien van die spesies kom aan die Suid-Afrikaanse kus voor.

Die visse van die familie wissel van medium-grootte tot groot, naamlik 2 cm tot 1 m. Hulle het langwerpige lywe en beskik oor al die vinne: dorsaal, pektoraal, bekken, anaal en stert. Hulle verkies vlakker water waar hulle monde sand van die bodem opsuig, die voeding uitfiltreer en die sediment deur hulle kieue uitblaas.

Die bekendste genus is "Pomadasys" waaraan die Knorders behoort.







</doc>
<doc id="60262" url="https://af.wikipedia.org/wiki?curid=60262" title="Elf (dubbelsinnig)">
Elf (dubbelsinnig)

Elf kan na een die volgende verwys:



</doc>
<doc id="60264" url="https://af.wikipedia.org/wiki?curid=60264" title="Seilvin-rubberlip">
Seilvin-rubberlip

Die Seilvin-rubberlip ("Diagramma centurio") is 'n vis wat voorkom in die westelike Indiese Oseaan vanaf Kenia tot by Durban, en benewens om Madagaskar, die Comore-eilande en Seychelle.

Die vis is silwergrys met verskeie bruin of swart spikkels aan die bokant van die lyf. Die dorsale vin is baie lank. Die vis word 1 m lank. Die onvolwasse vissies is grys of geel met 'n breë band oor die middellangs oor die lyf, van die kop tot aan die stertvin. Soos die vissie groei word die donker bane meer en as die vis langer as 20 cm raak breek die bane op as kolletjies.

Die vis kom voor by koraalriwwe in water van 3 – 50 m diep. Die onvolwasse visse hou in seegrasbeddings. Dit is 'n goeie tafelvis.





</doc>
<doc id="60265" url="https://af.wikipedia.org/wiki?curid=60265" title="Silwerflits stekelwang">
Silwerflits stekelwang

Die Silwerflits stekelwang ("Scolopsis vosmeri") is 'n vis wat voorkom in die Indiese - Pasifiese area, die Rooisee en aan die ooskus van Afrika vanaf Oman tot by Durban. Die vis kom ook voor in die wes Indiese Oseaan eilande. In Engels staan die vis bekend as "Silverflash spinecheek".

Die kleur wissel tussen rooibruin tot geel met 'n donker kol by die basis van elke skub. Die kop is donker met 'n wit vlek op die agterkant van die kop. Die onderkant van die operkulum is rooi en die boonste rand swart. Die vis word 20 cm lank.

Die vis verkies modderige of sand seebodems in water wat tot 60 m diep raak en aard ook goed in 'n akwarium.





</doc>
<doc id="60266" url="https://af.wikipedia.org/wiki?curid=60266" title="Nemipteridae">
Nemipteridae

Nemipteridae is 'n familie van visse wat hoort tot die orde Perciformes. Daar is 5 genera met ten minste 65 spesies wat hoort tot dié familie. Sewe van die spesies kom aan die Suid-Afrikaanse kus voor.

Die visse van die familie is nie van veel waarde as 'n hengelvis nie en kom voor in die tropiese en subtropiese Indiese en Pasifiese area.

Die volgende spesies kom aan die Suid-Afrikaanse kus voor:





</doc>
<doc id="60267" url="https://af.wikipedia.org/wiki?curid=60267" title="Kinnebak">
Kinnebak

Die Kinnebak ("Parascorpis typus") is 'n vis en endemies aan Suid-Afrika en kom voor van Valsbaai tot by Maputo. In Engels staan die vis bekend as die "Jutjaw". Klassifikasie onseker, die vis word soms by die "Kyphosidae" of "Scorpididae" families ingedeel wat verkeerd is.

Die vis is dof grysbruin en die binnekant van die mond en kieuholtes is wit. Die vis word tot 60 cm lank.

Die vis leef by riwwe in water wat 15 – 200 m diep is en vreet soöplankton.





</doc>
<doc id="60268" url="https://af.wikipedia.org/wiki?curid=60268" title="Grysvetsak">
Grysvetsak

Die Grysvetsak ("Kyphosus bigibbus") is 'n vis wat in die Indiese-Pasifiese area, die Rooisee, Oman en van Maputo tot by Valsbaai voorkom. In Engels staan die vis bekend as die "Grey chub".

Die vis se kop en lyf is silwergrys, die skubbe se rante is bruin wat horisontale lyne op die liggaam vorm. Die operkulum se rant is donkerbruin terwyl daar twee bruin skuins strepe afwaarts loop van die mond tot by die pektorale vinne. Die vis word 75 cm lank en 10 kg swaar.

Die vis kom in vlak koraal- en rotsriwwe voor. Hulle is grootliks herbivore, partykeer vreet hulle alge saam in groot groepe. Dit is 'n gewilde eetvis.





</doc>
<doc id="60270" url="https://af.wikipedia.org/wiki?curid=60270" title="Kyphosidae">
Kyphosidae

Die vetsakke ("Kyphosidae") is 'n familie van visse in die orde van baarsagtiges ("Perciformes"). Die familie bestaan uit 17 genera met minstens 45 spesies. Vier van hierdie spesies kom aan die Suid-Afrikaanse kus voor.

Die visse van die familie het een opvallende kenmerk: die slegte reuk wat deur die ingewande afgegee word wanneer die visse skoongemaak word. Hulle word tussen 50 – 75 cm groot.

Die volgende genera en gepaardgaande spesies kom aan die Suid-Afrikaanse kus voor:






</doc>
<doc id="60271" url="https://af.wikipedia.org/wiki?curid=60271" title="Monodactylidae">
Monodactylidae

Die Maanskynvisse (Monodactylidae) is 'n vis-familie wat aan die orde Perciformes behoort. Die familie bevat drie genera met minstens 5 spesies. Twee van die spesies kom aan die Suid-Afrikaanse kus voor.

Die visse van die familie kan leef in sout- of varswater. Hulle is klein, 20 tot 25 cm lank, en vorm skole. Hulle leef hoofsaaklik van soöplankton. Die lyf is ovaalvormig en met klein skubbetjies bedek.

Die volgende spesies kom aan die Suid-Afrikaanse kus voor:





</doc>
<doc id="60272" url="https://af.wikipedia.org/wiki?curid=60272" title="Konsertinavis">
Konsertinavis

Die Konsertinavis ("Drepane longimana") is 'n vis wat in die Indiese-Pasifiese area, die Rooisee en aan die ooskus van Afrika vanaf Oman tot by Oos-Londen voorkom. In Engels staan die vis bekend as die "Concertinafish"; buite Suid-Afrika staan die vis bekend as die "Sicklefish".

Die vis se kop en lyf is silwer met 4 - 8 vertikale strepe sigbaar op die bokant van die lyf. Die vis word 50 cm lank. Die vis se lyf het die vorm van 'n rombus; dit is hoër as wat dit lank is.

Hulle kom voor in water wat 2 – 94 m diep is.




</doc>
<doc id="60273" url="https://af.wikipedia.org/wiki?curid=60273" title="Piesang">
Piesang

'n Piesang is 'n langwerpige en effens gebuigde vrug, afkomstig van 'n tropiese plant bekend as 'n "piesangboom". In Indonesiese geregte word "piesang" meestal ""pisang"" (sic) genoem, die Maleise woord vir die vrug.

'n Piesangboom is in werklikheid 'n krui, en die grootste krui ter wêreld. Volgens die tuinboukundige definisie word die piesang egter as 'n groente gereken terwyl dit kulinêr as 'n vrug beskou word, vanweë sy soet smaak.

'n Akker piesangbome produseer dieselfde hoeveelheid voedsel as veertig akkers aartappels of een honderd drie en dertig akkers koring.

By piesangs kan onderskei word tussen dié wat rou geëet kan word, sogenaamde nageregpiesangs (Engels: "dessert banana") soos die "Giant Cavendish", en dié wat meer geskik is om gekook of gebak te word, sogenaamde kookpiesangs (Engels: "cooking bananas").

'n Gewone nageregpiesang het 'n dik skil wat maklik vanaf die vrugvlees loskom en met die hand geskil kan word. Die vrug is, soos dit in Suid-Afrika voorkom, meestal geel, alhoewel piesangs ook in ander kleure, byvoorbeeld rooi en pers, voorkom.



</doc>
<doc id="60274" url="https://af.wikipedia.org/wiki?curid=60274" title="Drepaneidae">
Drepaneidae

Die Konsertinavis en Sekelvisse ("Drepaneidae") is 'n vis-familie van die orde Perciformes. Daar is slegs een genus met drie spesies in hierdie familie. Een van die spesies kom aan die Suid-Afrikaanse kus voor.

Die visse van die familie het 'n uitstaande kenmerk; dat hulle in die syaansig soos 'n rombus gevorm is, sodat hulle lywe hoër is as wat dit lank is. Hulle pektorale vinne is ook buitegewoon lank. Hulle word tussen 45 en 50 cm groot en word in vlak kuswaters, baaie, hawens en strandmere aangetref.

Een soort van die enigste genus word aan die Suid-Afrikaanse kus gevind:


Die ander twee soorte word nie in Suid-Afrikaanse waters gevind nie:




</doc>
<doc id="60275" url="https://af.wikipedia.org/wiki?curid=60275" title="Xiphiidae">
Xiphiidae

Die Swaardvisfamilie ("Xiphiidae") is 'n vis-familie wat tot die orde Perciformes behoort. Slegs een genus met een spesie, naamlik die Swaardvis, behoort tot dié familie. Die spesie kom onder meer aan die Suid-Afrikaanse kus voor.

Die vis van die familie se uitsonderlike kenmerk is die lang bo-kaak en die snawel wat daaraan vas is. Verder het die vis nie bekkenvinne nie. Hulle word tot 4.5 m groot en weeg 450 kg en kom voor in die oop oseaan.

Die enigste genus kom aan die Suid-Afrikaanse kus voor:





</doc>
<doc id="60276" url="https://af.wikipedia.org/wiki?curid=60276" title="J.C. Kannemeyer">
J.C. Kannemeyer

Prof. John Christoffel Kannemeyer (*31 Maart 1939, Robertson – †25 Desember 2011, Stellenbosch) was 'n akademikus, letterkundige en skrywer. Hy is veral bekend vir die biografieë wat hy geskryf het, onder andere die lewensverhale van D.J. Opperman, C.J. Langenhoven, C. Louis Leipoldt en Uys Krige. Hy het enkele dae voor sy dood sy laaste biografie, oor die Nobelpryswenner J.M. Coetzee, voltooi.

John Christoffel Kannemeyer is op 31 Maart 1939 op Robertson gebore as die jongste van twee kinders, albei seuns. Sy broer Freddie is veertien jaar ouer as hy. Nie een van sy ouers het matriek gemaak nie. Sy pa is op Vanwyksvlei in die Klein Karoo gebore en het later vir slegs ’n paar jaar op Ladismith skoolgegaan. Aanvanklik was hy by die boubedryf betrokke, maar laat vaar hierdie werk weens ’n longkwaal. In 1915 is hy na Robertson, waar hy vrugte, droë vrugte en pluimvee opgekoop en verkoop het. Later jare het hy ’n winkel besit met ’n gas-agentskap en koop en bou ’n aantal huise op die dorp, wat hy dan weer verhuur het. Kannemeyer se pa is in Januarie 1972 oorlede. Sy ma, Katie van Zyl, was iemand met ’n sterk emosionele inslag en met sterk wisselende buie tussen depressief en uitbundig. Haar ouers en die meeste van haar broers en susters het op Robertson gewoon, sodat Kannemeyer as kind sy moeder se mense veel beter as dié van sy vader geken het. Sy ma is in 1985 oorlede. John gaan skool op sy tuisdorp en matrikuleer dan in 1956 aan Hoërskool Robertson. Op hoërskool is hy aktief in die debatsvereniging en wen die redenaarsbeker in sy matriekjaar.

Hy studeer vanaf 1957 aan die Universiteit van Stellenbosch, waar hy die B.A.-graad in 1959 verwerf met Afrikaans-Nederlands en Filosofie as hoofvakke en Frans, Latyn, Sosiologie en Sielkunde as byvakke. In sy eerste jaar is hy ’n inwoner van Dagbreek-koshuis, maar loseer vir die res van sy studies privaat. Hy word aan die einde van 1959 verkies tot voorsitter van die Afrikaanse Studiekring. In 1960 behaal hy die B.A. Honneurs-graad met lof en in 1962 die M.A.-graad met lof met ’n verhandeling oor "Die dramatiese spreker in ’n vers: ’n Ondersoek na die primêre strukturerende element in ’n gedig". In 1964 verwerf hy die D.Litt.-graad onder leiding van D.J. Opperman met ’n proefskrif oor "Die stem in die literêre kunswerk: ’n Ondersoek na die aanbiedingswyse in die liriese en epiese poësie, die verhalende prosa en die drama", wat later gepubliseer word. In 1960 en 1961 is hy dosent-assistent vir D.J. Opperman aan die Universiteit van Stellenbosch en in 1962 word hy aangestel as lektor in Afrikaans en Nederlands aan die Universiteit van Kaapstad. Hy onderneem ’n bootreis na Europa in 1961 en doen die eiland Las Palmas aan, asook Londen in Engeland, Frankryk, Switserland, Luxemburg, België en Nederland. In hierdie tyd is hy mederedakteur van "Inset" tussen 1961 en 1962 en mederedakteur van "Kriterium" vanaf 1963 tot 1966. Reeds vanaf sy studentedae verskyn daar resensies en artikels van hom in "Stellenbosse student" en "Inset" en later ook in "Die Burger", "Die Huisgenoot", "Kriterium", "Standpunte", "Rapport" en "Oggendblad". In April 1963 trou hy met die Nederlandse Beatrix Marianne Boer en hulle het twee seuns, Johan Mark (gebore 1965) en Anton Christoffel (gebore 1967). Anton verwerf later self bekendheid met sy uitdagende grafiese werke onder die "Bitterkomix"-vaandel.

Vanaf 1 April 1969 is hy senior lektor in die Nederlandse letterkunde aan die Randse Afrikaanse Universiteit. In 1971 neem hy studieverlof en vertrek saam met sy gesin na Europa, waar sy vrou en kinders in Spanje agterbly by haar ouers. Hy bestudeer die Nederlandse letterkunde onder Karel Meeuwese van die Katholieke Universiteit van Nijmegen, terwyl hy ook van hierdie geleentheid gebruik maak om Europa te deurreis en die Skandinawiese lande te besoek. In hierdie tyd verlaat sy vrou hom en keer hy alleen met die kinders terug na Suid-Afrika. Die Universiteit van Kaapstad bied hom nou ’n posisie aan as lektor en hy keer in 1973 terug na Kaapstad. Hy is in 1973 ’n tweede keer getroud, hierdie keer met Estelle, dogter van die gewese eerste minister J.G. Strijdom. Die huwelik is egter ’n mislukking en die egpaar is binne ’n paar maande uitmekaar. In die middel van 1974 trou hy met Althea Roberts van Mosselbaai, wat ’n dogter uit ’n vorige huwelik het. Hulle besoek Europa vir hulle huweliksreis van vyf weke. Vanaf Januarie 1975 is hy lektor en vanaf 1976 senior lektor in Nederlandse studies aan die Universiteit van Stellenbosch en in hierdie tyd voltooi hy sy in-diepte navorsing vir die skryf van die geskiedenis van die Afrikaanse letterkunde. Na publikasie van die eerste band van hierdie omvattende studie onderneem hy in Oktober 1978 weer ’n studiereis van drie maande in Europa. Hy is redaksielid van "Standpunte" en in die tydperk tussen Februarie 1977 tot Desember 1983 is hy eindredakteur van hierdie tydskrif, waarna hy weens werkdrukte bedank.

Vanaf Januarie 1982 tot Maart 1987 is hy professor en hoogleraar in Afrikaans en Nederlands aan die Universiteit van die Witwatersrand in Johannesburg. Wanneer hy hierdie pos aanvaar, verkies sy vrou Althea om in die Kaap agter te bly en eindig die huwelik in ’n egskeiding. Hy trou dan in 1984 met Sugnèt Dekker (néé Kriel), wat saam met hom aan die Universiteit van Stellenbosch gestudeer het. Hulle onderneem in 1985 ’n reis van twee maande deur Europa. Hy is in 1987 besoekende professor aan die Katholieke Universiteit van Leuven en doen weer navorsing in Amsterdam. In April 1987 aanvaar hy ’n pos as senior navorsingspesialis by die Instituut vir Taal- en Kunstenavorsing van die Raad vir Geesteswetenskaplike Navorsing in Pretoria. Hierdie pos stel hom in staat om voltyds navorsing te doen. In September 1992 keer hy terug na Stellenbosch, waar hy voltyds navorsing doen en as vryskut werk. Om Langenhoven se biografie te voltooi, reis hy wyd in die Klein Karoo om met Langenhoven se wêreld vertroud te raak en hy raak entoesiasties oor hierdie streek se unieke geskiedenis, natuurskoon en gasvrye mense. In 1993 neem hy ’n paar kollegas deur hierdie streek op ’n driedaagse Langenhoven-toer, waarna een van sy reisgenote, Wium van Zyl, op die idee kom om hierdie ekskursie aan die groter publiek te bemark. So ontstaan samewerking tussen Kannemeyer as kundige en geestige kommentator en Van Zyl as organiseerder om die publiek op verskeie letterkundige toere op Langenhoven en ander Afrikaanse skrywers se voetspore te neem.

Hy word in 2004 vir drie jaar by die Universiteit van Stellenbosch aangestel as buitengewone professor in Afrikaans en Nederlands, met die taak om Dokumentasiekunde aan nagraadse studente te doseer. By verskeie geleenthede bring hy studiebesoeke aan die Universiteite van Nijmegen, Utrecht, Amsterdam en Leuven, waar hy as gasprofessor lesings aanbied oor die Afrikaanse letterkunde. Om navorsing te doen vir sy biografieë oor Blum, Leipoldt en Krige besoek hy in 1992, 1997, 2001 en 2002 plekke soos Londen, Amsterdam, Spanje, Frankryk en Indonesië, terwyl hy in 1999 gasdosent is aan die universiteite van Wroclaw en Poznan in Pole. Hy is vanaf 1975 lid van die Maatschappij der Nederlandse Letterkunde te Leiden. In 2000 is hy vir geruime tyd buite aksie wanneer hy ’n rugoperasie en kort daarna ’n hartomleiding ondergaan. Vir die laaste tien jaar van sy lewe het hy ’n ernstige verhouding met Santa Hofmeyr-Joubert. Hy spandeer sy laaste jare in ’n woonstel in die aftree-oord Agapé op Stellenbosch.

Sy lewe en werk word gekenmerk deur omstredenheid en hy is gereeld in polemieke betrokke. T.T. Cloete beweer dat hy met die samestelling van sy "Geskiedenis van die Afrikaanse literatuur" ruimskoots menings van ander literatore sonder erkenning oorgeskryf het, waarna ’n uitgerekte publieke meningswisseling plaasvind waarin beide partye, maar veral Kannemeyer, sterk steun verkry van bekende figure in die literêre wêreld. Kannemeyer is duidelik gekrenk deur hierdie aanval op sy integriteit en verwys steeds jare later in openbare toesprake snedig na hierdie voorval. Die familie van die skrywerbroers N.P. van Wyk Louw en W.E.G. Louw dreig om regstappe te neem omdat hy kopiereg skend met die publikasie van die briefwisseling tussen die skrywerbroers in die boek “"Ek ken jou goed genoeg – Die briewewisseling tussen N.P. van Wyk Louw en W.E.G. Louw 1936–1939"”. By verskeie geleenthede laat hy hom in die openbaar skerp uit teenoor sy akademiese teenstanders, onder andere kort na die dood van A.P. Grové, waar hy nie skroom om die pas oorlede professor steeds by te kom nie. Hy kom ook in botsing met Protea Boekhuis wanneer hy hierdie uitgewer dagvaar weens wat hy beweer die wanbetaling van sy tantièmes is. Sy aanklag is dat die uitgewer tantième sou weerhou van die verkope van sy biografie oor Etienne Leroux en dat daar veel meer eksemplare van die boek verkoop is as wat Protea Boekhuis se boekhouding aantoon.

Hy is op 25 Desember 2011 in Stellenbosch aan ’n beroerte-aanval oorlede. Die letterkundige professor Wium van Zyl is die eksekuteur van sy boedel. Onder die bepalings van sy testament is dat sy letterkundige dokumente en persoonlike korrespondensie aan die Universiteit van Stellenbosch geskenk word, waar dit by die Gericke-biblioteek gehuisves word.

Op skool skryf hy gedigte en op laerskool word ’n geleentheidsgedig wat hy vir Kersfees geskryf het, by ’n byeenkoms van die Heilsleër voorgedra. Enkele prosastukke van hom word in die hoërskool se jaarblad gepubliseer. In standerd agt skryf hy ’n brief aan D.J. Opperman om sy bewondering vir “"Periandros van Korinthe”" uit te spreek en sluit enkele van sy gedigte in vir Opperman se kommentaar, terwyl hy ook gedigte stuur vir Ernst van Heerden. Beide lewer kommentaar op sy gedigte, Opperman met minder skerp kritiek as Van Heerden. Hy besluit egter redelik vroeg in sy loopbaan om eerder sy aandag aan letterkundige kritiek as kreatiewe skryfwerk te wy. Hy is veral bekend vir sy deeglike biografieë van belangrike Afrikaanse skrywers, vir sy literatuurgeskiedenis van die Afrikaanse letterkunde en vir sy kritiek op nuwe letterkundige werk wat in dagblaaie en tydskrifte verskyn en waarvan talle ook gebundel word. Hierdie werk maak van hom een van die belangrikste literatore in die Afrikaanse letterkundige geskiedenis.

Hy behaal sy doktorsgraad met "Die stem van die literêre kunswerk", wat later gepubliseer word. Sy uitgangspunt is dat daar in alle literatuur ’n stem is wat praat en hy ondersoek dan die vraagstukke rondom hierdie stem, soos watter stem praat, wat sê dit, hoe praat dit en hoe affekteer dit die literatuur. Dit is ’n omvangryke studie wat hy met groot deeglikheid voltooi. Met "Prosakuns" lewer hy ’n inleiding tot die tegniek van die prosa en die belangrike elemente waarmee die prosakuns werk. Hy verdeel die boek in afsonderlike besprekings van "Gebeure", "Karakterisering" en "Ruimte". Met "Op weg na Welgevonden" lewer hy die eerste boek kritiek in Afrikaans wat oor slegs een letterkundige werk handel, naamlik ’n ontleding van Etienne Leroux se "Sewe dae by die Silbersteins". "Nederduitse digkuns" bevat ’n inleiding en aantekeninge oor gedigte uit die sewentiende-eeuse Nederlandse poësie.

In 1973 nader Koos Human van Human & Rousseau, met die ondersteuning van D.J. Opperman, hom oor die moontlikheid om ’n Afrikaans literatuurgeskiedenis aan te pak. Dit was nodig aangesien die twee vorige skrywers van so ’n geskiedenis, Gerrit Dekker en Rob Antonissen, beide reeds oorlede is. Hierdie werk vestig hom as die toonaangewende literator in Afrikaans. Hy skryf dan die vir sy tyd mees omvattende literatuurgeskiedenisse in Afrikaans, eers in afsonderlike bande. "Geskiedenis van die Afrikaanse literatuur I," wat die tydperk vanaf die aanvang tot met die Dertigers dek, verskyn in 1978 en word in 1979 bekroon met die Recht Malan-prys. In 1979 is dit ook een van die vyf boeke op die kortlys van die Louis Luyt-prys. Die tweede band, "Geskiedenis van die Afrikaanse literatuur II", dek die tydperk vanaf die Dertigers tot met 1970 en is in 1984 op die kortlys vir die toekenning van die Louis Luyt-prys. Veral weens koste oorwegings, maar deels ook oor die polemiek wat tussen hom en T.T. Cloete ontstaan oor hierdie literatuurgeskiedenisse en wat die voorskryf van hierdie literatuurgeskiedenisse op universiteite beperk, word afgesien van die voorgenome derde band. Kannemeyer kondenseer die inhoud van die twee bande en werk die nuutste letterkundige geskrifte in een band by onder die titel "Die Afrikaanse literatuur 1652-1987". ’n Gekondenseerde weergawe van hierdie literatuurgeskiedenis word in Engels vertaal deur Elaine Ridge as "A history of Afrikaans literature". Na verloop van 17 jaar verskyn die laaste bygewerkte geskiedenis as "Die Afrikaanse literatuur 1652-2004". Literatuur-geskiedkundige boeke is ook "Die Afrikaanse bewegings", waarin hy die ontstaan en geskiedenis van die Eerste en Tweede Afrikaanse Taalbeweging uiteensit, en "Letterkunde en beweging voor 1900", wat bestaan uit ’n oorsig oor hierdie tydperk en ’n bloemlesing van die geskrifte. Oor sy taak as geskiedkundige lewer hy verslag in "Die taak van literêre geskiedskrywing."

Benewens sy literatuurgeskiedenis is sy vernaamste werk die omvattende biografieë wat hy oor verskeie persone die lig laat sien. Reeds vroeg in sy loopbaan skryf hy ’n monografie oor "Jochem van Bruggen". D.J. Opperman is die eerste skrywer aan wie hy ’n omvattende biografie wy, getitel "D.J. Opperman: 'n biografie." Kannemeyer het vir hierdie biografie ’n navorsingstoekenning van die senaat van die Universiteit van die Witwatersrand, ’n Raad vir Geesteswetenskaplike Navorsing ad hoc-toekenning en steun van Radio Suid-Afrika se Skrywersfonds ontvang. Hy ontvang die Ou Mutual-prys in 1987 vir "D.J. Opperman: ’n biografie" en in dieselfde jaar is hierdie boek op die kortlys vir die Rapportprys. ’n Aantal jare later verskyn "Die bonkige Zoeloelander", wat as aanvulling tot die biografie gesien kan word en Opperman se lewe in beeld uiteensit, met toepaslike kommentaar. Die digter Peter Blum verlaat Suid-Afrika in die vroeë sestigerjare en dig daarna uit verbittering teenoor die land glad nie meer in Afrikaans nie. Vir geruime tyd skryf hy beledigende boodskappe en briewe aan vriende en kennisse in Suid-Afrika, maar hierdie korrespondensie droog ook op, terwyl hy glad nie sy tantième op verkope van sy digbundels opeis nie. Kannemeyer se deeglike speurtog na Blum se lewe en bewegings, wat in "Wat het geword van Peter Blum?" geboekstaaf word, los die tergende vrae rondom hierdie digter op. Die Recht Malan-prys word in 1996 aan hom toegeken vir "Langenhoven: 'n lewe". Hierdie boek is in dieselfde jaar op die kortlys vir die toekenning van die Helgaard Steyn-prys en word eervol vermeld tydens die toekenning van die C.N.A.-prys. Tegelykertyd verskyn "Die dienswillige dienaar", ’n aanvullende fotoboek oor Langenhoven, waar die byskrifte saam met die foto’s as kort lewenskets van hierdie skrywer kan dien. In 1999 verower "Leipoldt: 'n lewensverhaal" die Recht Malan-prys in 1999 en in 2000 die Helgaard Steyn-prys. Saam met hierdie biografie verskyn ook "So blomtuin vol kleure", ’n versameling wat hy maak van Leipoldt se geskrifte oor Clanwilliam, en "Uit die skatkis van die Slampamperman" is ’n keur uit die geskrifte van Leipoldt. Die biografie oor Uys Krige, "Die goue seun", is in 2003 op die kortlys vir die toekenning van die Recht Malan-prys en in 2004 op die kortlys vir die toekenning van die Helgaard Steyn-prys. Hierdie biografie word vergesel van "Uit die skatkis van die goue seun", ’n keur uit die geskrifte van Uys Krige. Die biografie oor "Jan Rabie" word saam met "Hutspot" uitgegee, waarin hy reissketse, verhale, essays en praatjies van Rabie saambundel. Sy laaste biografie oor ’n Afrikaanse skrywer is oor Etienne Leroux onder die titel "Leroux: 'n lewe". In 2009 is "Leroux: ’n lewe" op die kortlys vir die toekenning van die Universiteit van Johannesburg-prys. Klaarblyklik ’n neweproduk van sy Opperman-biografie is die biografie oor sy vriend Hannes van der Merwe, bekende argitek van Kaapstad, wat as "Hannes van der Merwe – Argitek en skrywersvriend verskyn." Nadat hy altyd op Afrikaanse skrywers gekonsentreer het, skryf hy die omvattende biografie oor die Nobelpryswenner J.M. Coetzee, wat in Afrikaans onder die titel "J.M. Coetzee – 'n geskryfde lewe" verskyn en in die Engelse vertaling deur Michiel Heyns as "J.M. Coetzee – A life in writing". Ná Kannemeyer se dood het Hannes van Zyl hierdie uitgawes versorg en ietwat verkort om die verhaal te laat vloei. Die boek word in Nederlands vertaal en die Franse, Duitse en Australiese regte word verkoop reeds voor amptelike publikasie. Hierdie biografie oes groot lof in van alle oorde as ’n deeglike werk, wat ’n groot bydrae lewer tot die studie en kennis van hierdie Nobelpryswenner.

Sy werke sluit in verskeie bundels met literêre opstelle en resensies. "Opstelle oor die Afrikaanse drama" is die eerste van hierdie publikasies. "Konfrontasies", met die subtitel "Letterkundige opstelle en kritiek 1961–1975" word in drie afdelings verdeel, met die eerste bestaande uit drie opstelle oor die meestal slordige teksversorging by C. Louis Leipoldt. Die tweede afdeling is kritiek op bundels letterkundige opstelle, terwyl die derde afdeling resensies oor Afrikaanse dramas bevat. "Ontsyferde stene" se subtitel is "Herinnerings, huldigings, herlesings en herbevestigings" en bevat geleentheidstoesprake, letterkundige opstelle, boekresensies en ander artikels oor die letterkunde. Die bundel word in agt afdelings verdeel. Die eerste afdeling handel oor ’n terugblik na die werk van sommige van die belangrikste Afrikaanse skrywers soos Etienne Leroux en Elisabeth Eybers; die tweede bevat reaksies op werke oor die letterkunde; die derde is gewy aan die verbinding tussen die Afrikaanse en Nederlandse letterkunde; die vierde het Peter Blum en die vyfde C.J. Langenhoven as onderwerp; die sesde behandel meestal onbekende wetenswaardighede oor die letterkunde, soos die bekende akteur Jacques Loots se opspraakwekkende gedigte van die veertigerjare; die sewende afdeling bevat ’n oorsig oor die toekoms van die Afrikaanse letterkunde en die slotafdeling is oor D.J. Opperman. Ander letterkundige kritiek word gebundel in "Getuigskrifte" (lesings en opstelle), "Die bevestigende vlam" (die eerste Afrikaanse opstelbundel wat uitsluitlik studies oor die Nederlandse letterkunde bevat), en "Uit puur verstrooiing". "Kroniek van klip en ster" is ’n ontleding van D.J. Opperman se oeuvre, terwyl hy "Die heks en Die laaste aand" ’n blokboek is oor hierdie dramas van C. Louis Leipoldt. Hy publiseer ook "Letterkunde en beweging voor 1900" oor die Eerste Afrikaanse Taalbeweging en "Op weg na 2000", laasgenoemde ’n bespreking van die belangrikste werke in die negentigerjare van die twintigste eeu. "Die dokumente van dertig" belig deur hoofsaaklik te steun op briefwisseling die belangrikste skrywers en digters van hierdie tydperk en hulle verhoudings met ander. "Die dokumente van Dertig" word in 1990 genomineer vir die Rapportprys en is in 1992 op die kortlys vir die toekenning van die Helgaard Steyn-prys. "Figuur en fluit" is ’n studie wat in Nederland gepubliseer word en ’n ondersoek is na die ooreenkomste in kunsbeskouing tussen D.J. Opperman en Marthinus Nijhoff. By die geleentheid van die tagtigste verjaarsdag van Elisabeth Eybers word sy lang opstel oor haar werk onder die titel "Die gespitste binneblik" in ’n beperkte en getekende uitgawe gepubliseer. "Verse vir die vraestel" lewer insiggewende kommentaar oor en ontleding van sowat 190 bekende Afrikaanse gedigte as hulpmiddel vir leerlinge in hulle studie van die poësie. Die Universiteit van Stellenbosch publiseer sy D.J. Opperman-gedenklesing van 1991 onder die titel "Die rotsmusiek van eie hiëroglief", terwyl die Universiteit van Port Elizabeth die letterkundige opstel "Probleme van 'n Langenhoven-biograaf" publiseer. "Die rym neem ook 'n hele lewe in beslag" is sy outobiografie en word in 1990 genomineer vir die Rapportprys.

Hy is betrokke by die versorging en samestelling van ’n groot aantal geskrifte. "Die galeie van Jorik" is ’n faksimilee en transkripsie van die oorspronklike dokumente, met ’n weergawe van die finale teks van "Joernaal van Jorik" van D.J. Opperman. Uit hierdie boek kan die ontwikkeling van die teks grondig nagegaan word. Van Opperman versorg hy ook die faksimilee uitgawe van die manuskrip van sy onvoltooide laaste digbundel, "Sonklong oor Afrika" en hy bring sy "Verspreide opstelle" in een bundel bymekaar. Hy versorg die "Versamelde gedigte" van C. Louis Leipoldt en in "Literêre cuaserie" bundel hy Leipoldt se kritiese opstelle oor die literatuur. Van Uys Krige versorg hy die "Versamelde gedigte, Vier eenbedrywe" (’n keur uit Krige se reeds gepubliseerde eenbedrywe), "Die veelsydige Krige" (’n saambundeling van lesings deur verskillende literators wat oorspronklik van 1 tot 5 Februarie 1988 by die Somerskool van die Universiteit van Kaapstad aangebied is) en "Naamlose muse" (Krige se kritiese werk en letterkundige essays). Etienne Leroux se verspreide korter tekste vat hy in twee bundels saam. "Tussenspel" bevat Leroux se kreatiewe skryfwerk en "Tussengebied" bevat sy lesings en artikels oor die literatuur en die taak van die skrywer. Eers Jan Greshoff en later Fred le Roux voer in die veertigerjare onder die skuilnaam Kees Konyn ’n skrikbewind onder die pretensieuse in die letterkunde en Kannemeyer bundel ’n keur van hulle artikels saam in "Die koleperas van Kees Konyn". Saam met ander versorg hy "Die volledige versamelde gedigte" van Eugène N. Marais. "Kraaines" is ’n bloemlesing uit die werk van Afrikaanse digters na 1955. By geleentheid van Koos Human se vyftigste verjaardag versorg hy saam met Karel Schoeman die huldigingsbundel "'n Natsteen vir Koos Human", terwyl "Skanse teen die tyd" ’n huldigingsbundel is vir W.E.G. Louw se 65ste verjaardag, wat hy saam met E.C. Britz en R.H. Pheiffer redigeer. "Kritiese aanloop" is ’n saambundeling van letterkundige opstelle en resensies van J.F.W. Grosskopf, C. Louis Leipoldt en Eugène N. Marais, wat beskou kan word as die aanvang van die wetenskaplike kritiek in Afrikaans.

Hy versamel die "Briewe van Peter Blum" wat Blum aan vriende en die pers geskryf het. Na W.E.G. Louw se dood skenk sy weduwee in 1988 sy dokumenteversameling aan die Universiteit van Stellenbosch en hieruit stel Kannemeyer later die bundel "Ek ken jou goed genoeg" saam, waarin die briefwisseling tussen N.P. van Wyk Louw en W.E.G. Louw tussen 1936 en 1939 gepubliseer word, vergesel van ’n inleiding deur Kannemeyer. Hierdie publikasie lei daartoe dat familie van die broers ’n onsuksesvolle aansoek by die hooggeregshof in Kaapstad indien om verspreiding van die boek te stop. Die rede vir die polemiek is die simpatie wat daar veral uit N.P. van Wyk Louw se briewe blyk vir die nasionaal-sosialistiese beleidsrigtinge van die Duitse regering onder Hitler, asook die argwaan wat beide broers toon teenoor die rol van Jode in Suid-Afrika. Gelees teenoor die algemene agtergrond van sy tyd, die feit dat die briewe geskryf is voor Hitler se ergste vergrype en die ouderdom van die broers (albei is steeds in hulle twintigs), is hulle sentimente egter nie werklik radikaal nie en het beide se latere geskrifte afdoende bewys gelewer van hulle sobere oordeel oor sake van die dag. Veral Van Wyk Louw word inderdaad beskou as filosoof in sy uitsprake oor rasseverhoudinge in Suid-Afrika, veral tussen wit en bruin. Die briewe is verder van groot waarde vir ’n beoordeling van die broers se letterkunde en kunsbeskouing. Hierdie eerste bundel word opgevolg deur "Briewe van W.E.G.en N.P. van Wyk Louw 1941 - 1970", wat hy eweneens redigeer en van ’n inleiding voorsien.

In 1988 ken die Suid-Afrikaanse Akademie vir Wetenskap en Kuns die Gustav Preller-prys vir Literêre Kritiek aan hom toe. In 2000 ontvang hy van die Maatschappij der Nederlandse Letterkunde die C. Louis Leipoldt-prijs vir sy artikel oor "Uys Krige en die Suid-Afrikaanse politiek". Die Akademie vereer hom in 2003 met die N.P. van Wyk Louw-medalje. Deur die jare ontvang hy etlike beurse van onder andere Rupert International, Het Jan Marais Internationale Fonds, Stichting Neerlandia, Van Ewijck-stigting en Voorsittersfonds van Nasboek en Tafelberg-uitgewers vir navorsing plaaslik en in die buiteland. Die Universiteit van Stellenbosch ken in 2010 ’n eredoktorsgraad aan hom toe vir sy lewenswerk en rol as navorser, skrywer en kenner van die edisiewetenskap en sy bevordering van die Afrikaanse letterkunde. Na sy dood word hy op die Woordfees van 2012 gehuldig wanneer sy werk en persoon by twee geleenthede deur uitgewers, letterkundiges en skrywers bespreek word. 






</doc>
<doc id="60277" url="https://af.wikipedia.org/wiki?curid=60277" title="Koring">
Koring

Koring is een van die vernaamste grane waarmee die mensdom homself voed, oorspronklik vanuit die Levantgebied in die Midde-Ooste en die Ethiopiese hooglande, maar wat nou dwarsoor die wêreld verbou word. In 2007 was dit met 607 miljoen ton die derde mees produseerde graan naas mielies (784 miljoen ton) en rys (651 miljoen ton). In 2009 was wêreldproduksie van koring 682 miljoen ton, wat dit die tweede mees produseerde graan maak naas mielies (817 miljoen ton) en met rys 'n knap derde plek (679 miljoen ton).

Koring is ook een van die oudste gedomestikeerde plante. Die temming van koring vind waarskynlik reeds ongeveer 10 000 jaar gelede plaas in die Midde-Ooste en Noord-Afrika, van Sirië tot Kasjmir en na die suide tot in Ethiopië. Teen ongeveer 5 000 jaar gelede het koringverbouing ook die grootste deel van Europa bereik. 'n Millenium later het die Chinese met die gewas kennis gemaak. Met die koms van seevaart, het koring na die Nuwe Wêreld en die Suidelike Halfrond versprei.

Koring is 'n eenjarige gewas. Vir eeue heen word daar al teling gedoen om beter koringkultivars te probeer skep. Daar is byvoorbeeld winterkoring wat in die herfs geplant word en veral geskik is vir broodmeel, en lentekoring wat vir sagte gebak soos koek gebruik word. In die 20ste eeu is 'n buitengewone Japannese kultivar gebruik om korter, meer windbestande plante te teel. 

In Suid-Afrika is daar minder onderskeid tussen winter- en lentekoring as in kouer lande en word die meeste koring in die herfs gesaai. 

Koring word in bykans elke provinsie in Suid-Afrika verbou, wat 'n bewys van die gewas se besondere aanpasbaarheid is. Die Wes-Kaap, Vrystaat en Suid-Transvaal is groot koringproduserende gebiede.

Die saad kom voor in die vorm van are, en ongeag die soort, dra die meeste koringare van dertig tot vyftig korrels. 

Koring word op ploeglande gesaai en deur groot stropers geoes wat die koringare afsny en die koringkorrels van die res van die plant skei. Die oorblyfsels van die gedorste graan word kaf genoem.

Koring behoort tot die grasfamilie ("Poaceae", vroeër bekend as "Gramineae"), wat meer as 660 genera en 10 000 spesies insluit. Sowat 170 genera van hierdie familie kom in Suid-Afrika voor. Die genus "Triticum", die belangrikste graansoort ter wêreld, kom waarskynlik oorspronklik van Mesopotamië (die huidige Irak). Die belangrikste spesies is "Triticum vulgare", "Triticum durum", "Triticum turgidum" en "Triticum polonicum". "Triticum vulgare" (broodkoring) is die spesie wat die meeste in Suid-Afrika verbou word. Koring is 'n kruidagtige eenjaarplant wat korrelagtige sade voortbring nadat die wit blomme bevrug is. 

Hoewel koring by uitstek ŉ wintergewas is, word sogenaamde lente- en somerkoring ook as variëteite aangetref. Met die volksplanting in 1652 is koring vir die eerste keer aan die suidpunt van Afrika gesaai en vandag is koring een van Suid-Afrika se belangrikste landbouprodukte. Suid-Afrika produseer jaarliks tussen 1,5 en 2,5 miljoen ton koring. Die Koringraad oefen beheer uit oor die produksie van koring in Suid-Afrika en stel die pryse van koring, brood en meel vas. Die Regering subsidieer die prys van broodmeel om die broodprys so laag moontlik te hou aangesien brood een van Suid-Afrika se stapelvoedselsoorte is.

Koring speel reeds sedert die volksplanting in 1652 'n belangrike rol in die geskiedenis van Suid-Afrika. Een van Jan van Riebeeck se opdragte was om vars produkte aan verbygaande skepe te verskaf. Die eerste paar koringoeste het egter misluk vanweë verspoelings in die Kompanjiestuin en sterk suidoostewinde. Vier jaar later het Van Riebeeck koring wat die eerste geslaagde koringoes sou lewer, teen die hange van Tafelberg laat saai waar Rondebosch vandag is. 

Die eerste meulenaar, Wouter Mostert, het sy eie meul langs die Varsrivier opgerig. Dit het egter byna 60 jaar geduur voordat die Kaapse nedersetting geheel en al selfonderhoudend was en terselfdertyd verbyvarende skepe van vars produkte kon voorsien. Die koringverbouing het 'n sukkelbestaan gevoer vanweë droogtes en verskeie insekteplae, terwyl wanbestuur en korrupsie dikwels aan die orde van die dag was. Mettertyd het die oeste egter beter en bestendiger geword. 

Die koringstreke het met verloop van tyd uitgebrei na die Swartland, Noordoos-Kaapland, die Oos- Vrystaat en Transvaal. Koring is egter nooit in Natal verbou nie omdat die klimaat nie gunstig is nie. Die regering het koringverbouing deurentyd aangemoedig maar die gehalte en opbrengs het van jaar tot jaar gewissel. Die koringprys was ook baie wisselvallig en in 'n poging om die boere te help, het die regering in 1935 'n beheerliggaam, die Koringraad, tot stand gebring. 

Die Koringraad is in 1935 gestig en was een van die eerste beheerliggame vir landbouprodukte in Suid-Afrika. Die raad het volle bevoegdheid om beheer uit te oefen oor die aankoop en verkoop van koring, asook oor die maal- en bakkersbedryf die beginsel van vraag en aanbod moet streng toegepas word en die raad moet die koringboer adviseer ten opsigte van onder meer die beste variëteite vir ŉ bepaalde streek. In die laboratoria word brood voortdurend aan streng toetse onderwerp om te verseker dat die gehalte by bakkerye nie verswak nie. 

In oorleg met die Minister van Landbou en Visserye stel die raad elke jaar die prys van die koring vas. Baie faktore is betrokke by die bepaling van die prys onder meer, vraag en aanbod, en die prys van kunsmis, brandstof, ensovoorts. ‘n Ander plig van die raad is die vasstelling van die brood- en die meelprys. 

Die raad verkoop op sy beurt die koring teen 'n vasgestelde prys aan die meulenaar en in die handel. Die Koringraad is ook verantwoordelik vir die regulering van koringin - en uitvoere en is lid van die Internasionale Koringraad. ('n Internasionale Koringooreenkoms het in 1949 tot stand gekom.) In die vroeë sestigerjare moes Suid-Afrika nog koring invoer. Maar rekordoeste het die stand van sake sodanig verander dat die land selfversorgend geword het. Die Koringraad bestaan uit 13 lede wat die produsent, die meulenaar, die bakker en die verbruiker verteenwoordig. Daar is ook afdelings wat tegniese en gespesialiseerde dienste lewer.

Koring is 'n eenjarige gewas. Twee seisoensvorms, winter- en lentekoring, word verbou. Hierdie twee vorms verskil hoofsaaklik ten opsigte van saaityd en groeiperiode. Die winterkorings word voor die winter gesaai en begin eers in die lente vinnig groei. 

In Kanada en Noord-Europa word dit dikwels in die winter deur sneeu bedek. Lentekoring, daarenteen, word die winterkoue gesaai en het ‘n baie korter groeiperiode as winterkoring. In Suid-Afrika is daar nie so 'n duidelike skeidslyn tussen winter- en lentekoring as in die kouer lande nie en by ons word die meeste koring in die herfs gesaai. Koring word, afhangende van watter soort grond dit is, ongeveer 50 mm diep gesaai. In kleigrond word dit vlak en in sandgrond diep gesaai. 

Sodra die voginhoud en die temperatuur van die grond gunstig is, sal die saad begin swel, wat aantoon dat ontkieming ophande is. Mettertyd bars die saadvel oor die embrio oop en die kiem of saadworteltjie. asook die pluimpie, kom te voorskyn. Eersgenoemde groei afwaarts en vertak in die eerste paar, wortels van die jong saailing. (Die permanente wortels ontwikkel mettertyd uit die ondergrondse knope van die stam.) Die pluimpie daarenteen, groei opwaarts en is die begin van die bogrondse deel van die plant. 

Die aanvanklike ontwikkeling van die kiemworteltjie en die pluimpie is afhanklik van die opgebergde voedsel in die saad, maar sodra die plant bo die grond verskyn, is sy verdere ontwikkeling te danke aan die proses van fotosintese in die blare en die opname van minerale en water deur die wortels. Die stam van koring is 'n tipiese grashalm en is in knope en litte opgedeel. Daar is gewoonlik sowat ses litte bogronds sigbaar. Op elk van die bogrondse knope ontwikkel ŉ blaar. 

Die plant het gewoonlik nie net een stam nie, maar sekondêre syhalmvorming staan bekend as die “stoel” van koring. In baie gunstige omstandighede kan selfs ŉ paar dosyn halms per plant gevorm word, sodat daar uiteindelik ŉ hele aantal are per plant kan wees. Die volwasse plant is 0,5 tot 1,5 m hoog, afhangende van die omgewingstoestande en die variëteite. Die neiging is tans om variëteite te ontwikkel wat nie baie hoog groei nie, aangesien hulle gewoonlik die hoogste opbrengste lewer. 

Die koringkorrel is 'n tipiese graanvrug met 'n groot endosperm en 'n klein embrio. in Ander kenmerk is dat die saadhuid (testa) vergroei is met die vrugwand (perikarp). 'n Lengtesnit deur die koringkorrel toon die volgende: 

Semellaag of saadvel: Hierdie laag dien as beskerming vir die embrio en die endosperm en is taai en houtagtig. Drie afsonderlike weefsellae kan in die semellaag onderskei word, nl. die perikarp heel buite, gevolg deur die testa en die nucellus. Laasgenoemde bestaan net uit een laag selle en is soms heeltemal afwesig. Die semellaag word in die maalproses as semels van die res van die korrel verwyder. Dit vorm 5% tot 9% van die koringkorrel. 

Endosperm: Die endosperm, wat altesame 87% tot 94% van die korrel uitmaak, bestaan uit onderskeidelik die aleuronlaag en die melerige endosperm. Eersgenoemde is 'n enkele laag dikwandige selle wat in vergelyking met die res van die endosperm ryk is aan proteïene. Die melerige endosperm maak verreweg die grootste deel van die korrel uit en bestaan uit lang, dunwandige selle, grotendeels met styselkorrels gevul. Proteïen-korrels kom egter ook voor, en hoe meer daar van dit aanwesig is, hoe harder is die endosperm gewoonlik. Die proteïen wat in die endosperm voorkom. maak dit vir ons moontlik om brood van koringmeel te bak. Wanneer deeg aangemaak word, vorm hierdie proteïen ‘n taai stof, gluten. Dit dien as 'n netwerk in die deeg en voorkom dat die koolsuurgas wat ontwikkel, sonder meer ontsnap. Die deeg rys dus en 'n goeie, ligte brood word gebak. 

Kiem of embrio: Hoewel dit slegs 2% tot 3% van die korrel uitmaak, is dit die deel wat tot 'n nuwe plant ontwikkel as die saad geplant word. Dit is ryk aan proteïen, minerale, vitamine 'en ook vet: Vanweë die hoë vet-inhoud moet die embrio in die maalproses saam met die semels van die endosperm geskei word, want die vet word galsterig in die meel en sal dit gou bederf.

Koring. die belangrikste graansoort ter wêreld. behoort tot die grasfamilie ("Poaceae") en die genus "Triticum". Daar is verskeie spesies. waarvan die volgende die bekendste in Suid-Afrika is: "Triticum vulgare" (broodkoring). "T. durum" (harde- of durumkoring), "T. Compactum" (knopkoring), "T. polonicum" (Iangof Poorse koring) en "T. Turgidum" (kort- of Turgidumkoring). "T. vulgare" is die spesie wat die meeste in Suid-Afrika verbou word. Hoewel die ander drie spesies tog verbou word, is hulle nie van so ŉ goeie gehalte nie. Heelparty variëteite word ook aangetref. 

Koring is ‘n kruidagtige plant met enkelvoudige, lynvormige blare wat afwisselend om die stam gerangskik is. Die bloeiwyse is aarvormig, terwyl die eenheid van die bloeiwyse 'n blompakkie is wat uit 'n aantal blommetjies bestaan. Die blomme is op die aartjies saamgegroepeer en van die blomme word bevrug en bring graankorrels voort. 

"Triticum vulgare" word hoofsaaklik gebruik am broodmeel van te maat. Die aar kan dig of los wees en word uitgeken aan die voorkant, wat effens breed en plat is. Die ragis (hoofstam) van die aar breek nie in stukkies wanneer die koring gedors word nie. Die korrels van "Triticum vulgare" wissel van hard tot sag, terwyl die kiem stomp en plat is.
Aangesien koring eintlik 'n wintergewas is, aard dit die beste in streke met koue winters, dit wil sê streke met 'n nat groeiseisoen en 'n droë, sonnige oesseisoen. Die meeste koring word in die herfs gesaai, hoewel verskeie variëteite in die lente gesaai word in gebiede waar die winters te koud is. 

Die koring staan bekend as lentekoring. Suidwes-Kaapland met sy Mediterreense klimaat staan bekend as Suid-Afrika se graanskuur. Die belangrikste koringdistrikte is Malmesbury, Moorreesburg, Piketberg, Hopefield, Caledon en Bredasdorp. Hoewel die reënval van jaar tot jaar wissel, is dit die enigste streek met 'n gereelde winterreënval. Oestyd is gewoonlik van Oktober tot Desember. In die Oos-Vrystaat word koring in die distrikte Ladybrand, Reitz, Heilbron, Ficksburg, Frankfort en Bethlehem verbou. 

Die klimaat van Noordoos-Kaapland stem baie ooreen met die van die Oos-Vrystaat en koringverbouing is in hierdie streek 'n riskante onderneming. In Noordwes-Kaapland word koring ook onder besproeiing verbou. "Triticum durum" word gebruik vir die maak van pasta. Die are is breed, plat en dig en het 'n sterk baard. Die korrels is redelik hard en ellipties. Triticum turgidum lyk baie soos Triticum durum en die are is kort en dig. In Gauteng word koring hoofsaaklik onder besproeiing in die winter verbou. 

Hael rig egter dikwels skade aan wanneer die koring nog nie geoes is nie. Koring het vrugbare, sanderige grond met 'n goeie leemgehalte nodig. Die grand moet goed gedreineer wees maar moet nie brak wees nie, en dit moet genoeg fosfaat, Triticum compactum stem baie potas en stikstof bevat. ooreen met Triticum vulgare en word hoofsaaklik gebruik om banketmeelblom van te maat. Die aar is baie kort en dig en so ook die korrels, wat knopagtig lyk.

Die boer moet altyd sorg dat hy goeie, vars saad gebruik. Dit moet 'n suiwer variëteit wees sodat 'n goeie opbrengs verseker is. en die saad moet ook onbeskadig en siektevry wees.

Koring is 'n wisselbougewas wat bale humus verbruik en die grond dus uitput. Die grond moet dan op die een of ander manier herstel word. Lupien en lusern kan as wisselbougewasse geplant word aangesien dit die gehalte van die grond verbeter. Lupien kan op verskeie maniere gebruik word am die saaigrond te herstel, maar meningsverskil bestaan oor watter metode die beste is. Die belangrikste metodes is die driejaar- en die vierjaarsiklusse. 

Met die driejaarsiklus word lupien in die eerste jaar geplant, in die tweede jaar word daar op die land gewei en in die derde jaar word koring op die braakland gesaai. Met die vierjaarsiklus word koring elke tweede jaar gesaai. Die vyfjaarwisselboustelsel is meer intensief en koring word dan in die tweede en die vyfde jaar gesaai. Die wisselboustelsel wissel ook van streek tot streek. By die Vaalharts-besproeiingskema is daar byvoorbeeld min boere wat 'n vaste wisselboustelsel toepas, terwyl boere in Gauteng 'n stelsel gebruik waarin koring, tabak, sunhennep en braaklande gebruik word.

Lusern kan die gehalte van die grond baie verbeter en herstel en tot 'n twaalfjaarwisselboustelsel kan toegepas word. Dit sien dan soos volg daaruit: lusern (4 jaar), koring, braakland, hawer, braakland, koring, braakland, hawer, braakland. Behalwe as die koring op lusern of lupien volg, word dit op 'n braakland gesaai. Die doel van 'n braakland is om winteronkruide te dood, die grond te deurlug en te sorg dat die grond die maksimum reën absorbeer. Wanneer die grond gebraak word, lê dit vir 'n bepaalde tyd sonder dat daar iets in gesaai word. Dit geskied gewoonlik tussen Junie en Augustus. Die grand kan egter ook later in die jaar gebraak word. Die grond moet ook bemes word, maar bemesting verskil van streek tot streek omdat die klimaat, grondvrugbaarheid en die wisselboustelsel 'n rol speel.

Die algemene saaityd vir koring is in die herfs, dit wil se tussen April en Junie. Om die beste resultate te verkry, word bepaalde tye gekies, wat van streek tot streek verskil. In Suidwes-Kaapland is die saaityd normaalweg in die eerste drie weke van Mei, terwyl daar in die Vrystaat van April tot November (somerkoring) gesaai kan word. In Gauteng is die beste saaityd teen

die middel van Mei. Winterkoring word van April tot Junie gesaai, lentekoring in Julie, Augustus en die eerste helfte van September en somerkoring van die middel van September tot in November. Hoe dig die koring gesaai word, hang af van die hoeveelheid vog wat beskikbaar is vir die gesaaides.

Die koringsaaimasjien met 'n kunsmisbak het byna oral die ou metode vervang waardeur koring met die hand gesaai is en daarna in die voorbereide grond ingeëg is. Deur middel van die eenrigtingploeg met sy saad- en kunsmisbakke word alles terselfdertyd gedoen. Omdat die koringkorrel baie klein is, moet dit nie te diep gesaai word nie. Die grond kan daarna weer met 'n ligte eg bewerk word.

Die lande moet tydens die groeityd goed versorg word. Insekte en onkruid kan dikwels groot skade aanrig, en daar moet ook op gelet word dat plantsiektes nie voorkom nie. Insekte wat kan skade aanrig, kan in twee groepe verdeel word: die wat op die lande skade aanrig en die wat in die opbergplekke voorkom. Die koringluis, die graanskilpadjie, die graanslakkie, die graanstinkbesie en die sandveldgraanwurm is 'n paar van die insekte wat op die lande skade aanrig. 

Insekte wat skade aanrig aan koring in bergplekke, is die graanskuurkalander, die Indiese meelmot en die Angoumousgraanmot, asook sekere skemerkewers so os byvoorbeeld die van die genus Cadella. Skadelike onkruide wat dikwels voorkom, sluit in die duwweltjiedoring (Emex australis), wildehawer (Avena sterflis en Avena futua), verskeie disseldori ngspesies ("Cirsium-spp.") en ramenas ("Rhaphanus raphanistrum"). Daar is verskeie maniere waarop die onkruide in bedwang gehou kan word, maar 'n voorvereiste is dat die braakland skoon is en net voor die saaityd omgeploeg word. 

Daar is ook onkruide wat vir die mens gevaarlik is omdat dit giftig is, byvoorbeeld stinkblaar (Datura-spp.) en die sprinkaanbos ("Senecio-spp."). Wanneer 'n koringmonster giftige onkruidsade of onkruide bevat, mag dit slegs as ondergraad gegradeer word. Koring kan ook deur verskeie plantsiektes aangetas word, soos onder meer stamroes ("Puccinia graminis tritici"), tulpbrand ("Urocystis tritici Koern"), stinkbrand of bedekte brand (Tilletia tritici) en vaalblaar (Septoria tritici). Daar is verskeie behandelings teen hierdie siektes.

Die oestye verskil van streek tot streek. In Transvaal word so vroeg as September geoes, terwyl die koring in die Vrystaat die laaste geoes word, naamlik in November en Desember. In Suidwes-Kaapland word in Oktober en November geoes. Wanneer selfbinders of platsnyers gebruik word, moet die koring feitlik ryp wees, maar wanneer van stropers gebruik gemaak word, moet die koring goed ryp wees. As die koring te gou geoes word, is die voggehalte hoog en dan kan die koring tydens berging bederf.

Hoewel die sekel hier en daar op beperkte skaal gebruik word, word die selfbinder en stroper verreweg die meeste gebruik. Die selfbinder sny die koring en bind dit netjies in gerwe, wat dan in hopies op die land gelaat word. Die gerwe word dan na die miedens gebring, waar dit gedors word. Die stroper sny en dors die koring tegelykertyd. Daar is ook oesdorsmasjiene en stropers wat die koring sny, dors, die graan klassifiseer en in sakke plaas.

Koring word deur die Koringraad aangekoop teen 'n prys wat jaarliks vasgestel word en die koöperasies tree op as agente van die Koringraad. Die koring word in graansilo's geberg totdat dit benodig word.

Koring word volgens gehalte en die marktoestand geklassifiseer. Die klasse word weer op hulle beurt in grade onderverdeel. Klas A sluit sekere variëteite van "Triticum vulgare" (broodkoring) "en Triticum compactum" (knopkoring) In, terwyl klas B koring van ŉ middelmatige bakgehalte insluit. Klas C is koring wat swak bakeienskappe toon, terwyl klas D koring is wat tot die spesies "Triticum turgidum" (kortkoring), "Triticum polonicum" (Iangkoring) en "Triticum durum" (durumkoring) behoort. Die koring wat tot klas D behoort, het swak maal- sowel as bakeienskappe. Koring moet gegradeer word voordat dit in graansilo's geberg word.

Die groot meule koop koring teen 'n vasgestelde prys van die Koringraad. By die meulenaar moet die koring eers gebreek en die kiemwit van die semels geskei word. Die kiemwit word dan in die meule tot meel gemaal. Deur 'n voortdurende proses word die semels verwyder en die verskillende groottes word met behulp van siwwe van mekaar geskei. 

As die korrels nog te groot is, word dit na die brekers teruggevoer om kleiner gemaal te word. Die koringkorrels word dan gesuiwer. Die semels word in 'n lugstroom van onder die stel maasrame weggevoer sodat net die swaarder kiemwitgedeeltes agterbly. Die koring is nou gereed om verder verwerk te word. Die Koringraad stel die pryse van koringmeel en brood vas. Die Regering subsidieer die prys van brood meet om sodoende die prys van brood so laag moontlik te hou.




</doc>
<doc id="60279" url="https://af.wikipedia.org/wiki?curid=60279" title="Theophrastos">
Theophrastos

Theophrastos (Grieks: Θεόφραστος; c. 371 – c. 287 v.C.), ‘n Griekse boorling van Eresos in Lesbos, was die opvolger van Aristoteles in die Peripatetiese skool. As jeugdige het hy reeds na Athene gekom, waar hy aanvanklik in Plato se skool studeer het. Na die dood van Plato het hy hom by Aristoteles geskaar. Aristoteles het sy geskrifte aan Theophrastos nagelaat, en hom aangewys as sy opvolger by die Lykeion. Theophrastos het oor die Peripatetiese skool gepresideer vir ses en dertig jaar, waartydens die skool besondere opbloei getoon het. Na sy dood, het die Atheners hom vereer met ‘n publieke begrafnis. Sy opvolger as hoof van die skool was Strato van Lampsakos.

Theophrastos se belangstellings was uiteenlopend, en het gestrek van biologie en fisika tot etiek en metafisika. Sy twee behoue botaniese werke, "Ondersoek na Plante" en "Omtrent die Oorsake van Plante", het ‘n belangrike invloed op middeleeuse wetenskap gehad. Sy verdere ekstante werke is "Omtrent Morele Karakters", "Omtrent Sensasie", "Omtrent Stene" en die fragmente van sy "Fisika" en "Metafisika", almal in Grieks. In filosofie, het hy grammatika en taal bestudeer, en Aristoteles se werk in logika voortgesit. Hy het ook ruimte beskou as ‘n blote rangskikking en plasing van liggame, tyd as ‘n toevalligheid van beweging, en beweging as ‘n noodsaaklike gevolg van alle aktiwiteit. In etiek, het hy geluk beskou as die meegevolg van eksterne invloede néwens deugsaamheid, en is beroemd vir sy stelling dat die "lewe deur welstand regeer word, nie wysheid nie."


</doc>
<doc id="60281" url="https://af.wikipedia.org/wiki?curid=60281" title="Pasifiese bloumarlyn">
Pasifiese bloumarlyn

Die Pasifiese bloumarlyn ("Makaira mazara") is 'n vis wat in die Indiese- en Stille Oseane, noord van die 30° S-breedtegraad voorkom. In Engels staan die vis bekend as die "Pacific blue marlin".

Die kop en lyf is donkerblou aan die bokant en silwerwit aan die onderkant met 15 nou, ligblou, vertikale bande oor die lyf. Die vis het 'n lang snawel, word tot 4.5 m lank (snawel ingesluit) en weeg tot 906 kg.

Die vis kom voor in die oopsee en word selde op die kontinentale bank gevang. Hulle eet tjokka en vis - hoofsaaklik "scombrids".





</doc>
<doc id="60283" url="https://af.wikipedia.org/wiki?curid=60283" title="Soleidae">
Soleidae

Soleidae is 'n vis-familie wat hoort tot die orde Pleuronectiformes. Daar is 30 genera met ten minste 120 spesies wat hoort tot dié familie. Sewentien van die spesies kom aan die Suid-Afrikaanse kus voor.

Die visse van die familie se koppe en lyf is baie plat. Die oë is langs mekaar aan die regterkant van die kop. Die dorsale vin begin by die oë en die bekken- en anale vinne is een vin wat by die bek begin. Die pektorale vinne is goed ontwikkel. Die familie verkies water nie dieper as 300 m nie en verkies sanderige of modderige bodems.

Die volgende genera word in Suid-Afrika gevind:









</doc>
<doc id="60284" url="https://af.wikipedia.org/wiki?curid=60284" title="Weskustongvis">
Weskustongvis

Die Weskustongvis ("Austroglossus microlepis") is 'n seevis wat endemies is aan Suid-Afrika en van Namibië tot by Valsbaai voorkom. In Engels staan die vis bekend as die "West coast sole".




</doc>
<doc id="60285" url="https://af.wikipedia.org/wiki?curid=60285" title="Swarthand-tongvis">
Swarthand-tongvis

Die Swarthand-tongvis ("Pegusa nasuta"), voorheen ("Solea bleekeri"), is 'n vis wat voorkom in Suider-Afrika vanaf Valsbaai tot by die Zambesie delta. In Engels staan die vis bekend as die "Blackhand sole".





</doc>
<doc id="60287" url="https://af.wikipedia.org/wiki?curid=60287" title="Suurlemoen-tongvis">
Suurlemoen-tongvis

Die Suurlemoen-tongvis ("Barnardichthys fulvomarginata"), voorheen ("Solea fulvomarginata"), is 'n vis wat endemies is aan Suid-Afrika en kom vanaf Valsbaai tot by die Oos-Kaap voor. In Engels staan dit bekend as die "Lemon sole".

Die lyf is bruinerig geel en die vis word 26 cm lank.

Hulle kom in seewater voor wat nie dieper as 50 m is nie.




</doc>
<doc id="60288" url="https://af.wikipedia.org/wiki?curid=60288" title="Gespikkelde tongvis">
Gespikkelde tongvis

Die Gespikkelde tongvis ("Pardachirus marmoratus") is 'n vis wat in die westelike Indiese Oseaan, die Rooisee en aan die ooskus van Afrika vanaf die Persiese Golf tot by Durban voorkom. In Engels staan die vis bekend as die "Speckled sole".

Die lyf is lig grondkleurig en die kop, lyf en vinne is bedek met bruin en swart kolletjies. By die basis van die dorsale en anale vinne is twee kliere wat 'n melkerige toksien afskei wat die vis onsmaaklik laat smaak vir roofvisse.

Die vis kom voor in die sanderige gedeeltes van koraalriwwe in water van 1 – 25 m diep.





</doc>
<doc id="60290" url="https://af.wikipedia.org/wiki?curid=60290" title="Peter Blum">
Peter Blum

Peter Blum (1925–1990) was 'n omstrede Afrikaanse digter. Hy is weens sy teenkanting teen die destydse beleid van apartheid twee keer Suid-Afrikaanse burgerskap geweier.

Blum arriveer op die ouderdom van twaalf in Suid-Afrika, en was toe reeds verskeie tale magtig, insluitende Duits en Italiaans. Hy gaan skool in Durban en Johannesburg en studeer daarna by die Universiteit Stellenbosch en die Universiteit van Kaapstad. Vanaf 1949 werk hy as bibliotekaris in Kaapstad en later in Kroonstad. In 1955 trou hy met Henrietta Cecilia Smit, 'n kunsonderwyser van Stellenbosch.

Hy publiseer verskeie artikels en ontvang erkenning vir sy gedigte. In 1956 word hy met die Reina Prinsen Geerligs-prys vir "Steenbok tot poolsee" bekroon. Hy skryf ook resensies vir Die Burger en vertaal verskeie werke in Afrikaans, onder andere vanuit Frans (werke van Apollinaire, Anouilh en Baudelaire).

Een van sy bekendste essays, "Hoe ek dekadent geword het", verskyn in die Oktober 1956 uitgawe van Standpunte. Ten spyte van sy baanbrekerswerk ontvang hy nie Suid-Afrikaanse burgerskap nie. Hy is diep teleurgesteld en draai sy rug op Afrikaans en die Afrikaanse kultuur, en trek saam met sy vrou na Londen, waar hy in eensaamheid en armoede sterf.

Peter Emil Julius Blum is op 4 Mei 1925 in Wene in Oostenryk gebore uit Duits-Joodse ouers (Joseph Blum en Paula Levi). As kind in Duitsland en Switserland maak hy reeds kennis met verskillende tale (Duits, Engels, Frans en Italiaans) wat hy met mindere of meerdere mate van gemak beheer. Waarskynlik as gevolg van verswakkende toestande in Duitsland in die lig van die opkoms van Nasionaal-Sosialisme en die anti-Semitiese beleid van die Duitse regering, kom hy in 1937 op twaalfjarige leeftyd saam met sy gesin na Suid-Afrika. Hulle vestig hulle eers in Johannesburg, maar later in Durban, waar Peter skoolgaan en in 1942 aan ’n Engelstalige hoërskool matrikuleer. In sy matriekjaar is hy die enigste Durbanse skolier wat die Hoër Taalbondeksamen in Afrikaans met onderskeiding aflê. Omdat Blum ’n afkeer het van die Engelse koloniale mentaliteit wat hy in Durban ervaar, verkies hy vir sy verdere opleiding ’n Afrikaanstalige inrigting en skryf hom in 1943 by die Universiteit van Stellenbosch vir ’n B.A.-graad in, waar hy onder andere skrywers soos Jan Rabie en H.W. Truter leer ken. Hy raak ook bevriend met Jac A. Louw, later professor in Afrika-Tale aan die Universiteit van Suid-Afrika, met wie hy vir ’n lang tyd briewe wissel. Hoewel sy punte uitstekend is, ontvang hy weens onvoldoende klasbywoning nie ’n predikaat van die professor vir Afrika-tale nie en word sy graad dus nie toegeken nie. Einde 1945 staak hy derhalwe sy studies en gaan hy na Johannesburg waar sy moeder intussen weer in die voorstad Melrose gevestig is.

Blum se vader, ’n psigiater, doen waarskynlik as gevolg van die probleme wat met die ontworteling uit sy land van herkoms en die moeilike aanpassing in ’n vreemde land gepaardgaan, ’n geestesongesteldheid op en word opgeneem in ’n Johannesburgse sielsieke-inrigting, waar hy vroeg in die vyftigerjare oorlede is. Blum het waarskynlik die toestand van sy vader as sosiaal problematies beskou en versin die leuen dat sy vader in 1938 in ’n motorongeluk oorlede is. Sy moeder knoop na Blum se terugkeer ’n verhouding aan met , ’n boer van Rustenburg, waarheen sy verhuis. Hierdie verhouding dra nie Blum se goedkeuring weg nie en hy beweer selfs dat sy moeder vroeër in hom belanggestel het. Hoewel die waarheid van die bewering onmoontlik vasgestel kan word, is dit aanduidend van die komplekse verhouding wat daar tussen hom en sy moeder bestaan het.

Teen middel 1947 woon Blum alleen in Kensington, waar hy sekretaris is van ’n jeugklub, ’n bymekaarkomplek vir jongmense waar goedkoop etes verskaf en sosiale byeenkomste gehou word. In Augustus 1947 word hy verkies tot voorsitter van die klubkomitee. Hier leer hy vir Bartho Smit ken en maak weer kennis met Jan Rabie. Met Jan Rabie korrespondeer hy hierna gereeld en hierdie kontak duur voort tot in die laat vyftigerjare. Later verhuis Blum na ’n goedkoper kamer in Rosettenville in Johannesburg. In 1948 trek hy Kaapstad toe en studeer tot 1950 aan die Universiteit van Kaapstad, waar hy die Diploma in Biblioteekwese verwerf met ’n verhandeling oor "The Union native policy in government legislation and publications 1910–1948". In 1949 aanvaar hy ’n betrekking by die Suid-Afrikaanse Biblioteek in Kaapstad, waar hy in beheer is van die biblioteekdienste vir bruin mense. In hierdie tyd bly hy in ’n woonstel in die Tuine. Vroeg in 1950 maak hy in Kaapstad kennis met Ina Rousseau, met wie hy tussen Februarie en September 1950 ’n kortstondige verhouding het. Sy virtuose taalbeheer is duidelik uit die briewe wat hy vir haar skryf en in die adres-op-rym wat hy op die koeverte skryf. Ina besef egter dat die verhouding weens Blum se komplekse persoonlikheid nie kans het op langdurige oorlewing nie en sy beëindig dit.

Blum hervat sy onderbroke B.A.-studies in 1954 aan die Universiteit van Stellenbosch en voltooi in 1955 die B.A.-graad met lof, met Engels en Duits as hoofvakke en Afrikaans-Nederlands op tweedejaarsvlak. Hy trou op 29 Maart 1956 in die landdroskantoor in die Strand met Henriëtta Cecilia (Hetta) Smit, ’n kunsonderwyseres van Stellenbosch, wat op 3 November 1914 in die distrik Hopefield gebore is en dus amper twaalf jaar ouer is as hy. Aan die einde van 1956 lê hy by die Universiteit van Kaapstad die eksamen af vir sy B.A. Honneurs-graad in Engels. Vanaf Januarie 1957 tot Junie 1959 is hy bibliotekaris op Kroonstad, waarna hy terugkeer na Kaapstad en hy en sy vrou ’n woonstel in Wynberg betrek. Hier het hy geen vaste werk nie, maar skryf gereeld vir "Die Burger" se kunsbladsye artikels en hy resenseer ook enkele boeke.

Van meet af is hy ’n omstrede figuur in die Afrikaanse letterkunde. Sy eerste bundel, "Steenbok tot poolsee", kry hoë lof van N.P. van Wyk Louw en beïndruk die keurder, D.J. Opperman, terwyl Ernst Lindenberg ook ’n positiewe resensie skryf. T.T. Cloete is egter baie negatief gestem teenoor die bundel in sy resensie, terwyl in Johannesburg die Afrikaanse Skrywerskring van C.M. van den Heever en S. Ignatius Mocke hulle daarvoor beywer dat die Nasionale Boekhandel die hele oplaag aan verspreiding moet onttrek. Die skrywer J. Nel van der Merwe, indertyd onderwyser en bibliotekaris aan Helpmekaar Hoërskool, lei die aanslag. Dit is veral Blum se oneerbiedige  siening van die Voortrekkermonument in die gedig “"Oor monnemente gepraat"” wat vir hulle aanstoot gee. Blum se tweede bundel, "Enklaves van die lig", stuur hy in 1957 aan Koos Human by Nasionale Boekhandel vir publikasie, wat dit aan J. du P. Scholtz voorlê vir keuring, aangesien D.J. Opperman indertyd oorsee was. Scholtz het egter besware teen veral die groot aantal neologismes in die bundel en daar word gewag vir Opperman se terugkeer vir ’n finale mening. Opperman en Scholtz is eindelik nie ten gunste van publikasie van die bundel in sy oorspronklike formaat nie en hulle raai Blum aan om verskeie veranderinge te maak. Blum interpreteer hierdie versoek as afkeuring, weier om sy werk te verander en daar ontstaan ’n bitterheid by hom teen die Afrikaanse letterkundige elite, hoewel A.A. Balkema tog na ’n paar veranderings die digbundel aanvaar vir publikasie. Die Letterkundige Kommissie van die Suid-Afrikaanse Akademie vir Wetenskap en Kuns beveel "Enklaves van die lig" in 1959 aan vir bekroning met die Hertzogprys, maar die Fakulteitsraad besluit om hierdie jaar geen bekroning te maak nie. Dat Blum heimlik gehoop en gereken het op bekroning en dus afgehaal voel dat dit nie gebeur het nie, blyk uit uitlatings wat hy onder andere in ’n brief aan Ernst Lindenberg maak.

Blum doen reeds in 1948 aansoek om naturalisasie as Suid-Afrikaanse burger, maar dit word sonder opgaaf van redes geweier. Latere navraag by die Departement van Binnelandse Sake onthul dat hy nie op daardie stadium gekwalifiseer het vir burgerskap nie, aangesien hy tydens die uitbreek van die Tweede Wêreldoorlog steeds ’n Duitse burger was en volgens die destyds geldende wette kon vyandsonderdane nie Suid-Afrikaanse burgers word nie. Hierdie beswaar is egter nie geldig nie, want die Tweede Wêreldoorlog het reeds in 1945 geëindig en het daarna verval. Blum voldoen egter nie aan ’n ander bepaling nie, wat vereis dat naturalisasie van vreemdelinge onder vyftig jaar slegs oorweeg sal word as hulle militêre diens verrig het of medies ongeskik verklaar is vir militêre diens. Hy het verder ’n misdaadrekord gehad omdat hy skuldig bevind is daaraan dat hy Swaziland onder ’n vals naam en sonder die nodige permitte binnegegaan het. Hy het selfs ’n rukkie in die tronk deurgebring en is in ’n Swazilandse hof skuldig bevind, maar het ontkennend geantwoord op sy aansoekvorm of hy voorheen aan enige oortreding skuldig bevind is.

Toe ’n verdere aansoek wat hy in 1959 indien, lank sloer, verlaat hy en sy vrou Suid-Afrika op 18 Mei 1960 en vestig hulle in Engeland. Die Departement van Binnelandse sake ontken egter dat hy ooit ’n tweede aansoek ingedien het. Die prokureursfirma J.S. de Villiers en Seun wat namens Blum optree, het wel navraag gedoen of hy weer om naturalisasie kon aansoek doen en die nodige aansoekvorm is aan hom gestuur. ’n Voltooide aansoekvorm is nie terug ontvang nie. Daar was egter verdere briefwisseling en navrae, wat Blum waarskynlik laat vermoed het dat sy tweede aansoek dieselfde pad as die eerste een sal loop. Waarskynlik om homself die vernedering van nog ’n summiere weiering sonder opgaaf van redes te bespaar, besluit hy dus om die land te verlaat. Hy besit in hierdie stadium geen Oostenrykse paspoort nie en die owerhede staan aan hom Suid-Afrikaanse reisdokumente toe. Ander faktore wat moontlik ’n rol kon speel in sy besluit om die land te verlaat, is die politieke onrus na die Sharpeville-onluste op 21 Maart 1960 en die aanslag op die Eerste Minister, H.F. Verwoerd, se lewe op 9 April 1960. Blum en Hetta stel doelbewus niemand in kennis van hulle besluit om te emigreer nie en het slegs die dag voor hulle vertrek Hetta se ouers in die Paarl gaan groet.

Aanvanklik reis hy en sy vrou gereeld deur die Engelse platteland en besoek ook die vasteland van Europa (onder andere Nederland, Duitsland en Portugal) maar hierdie aktiwiteite word gefinansier deur ’n erfporsie van Blum se tante wat mettertyd opraak en hulle reis dus al minder. Vir ’n ruk gee sy vrou onderwys by een van die East End-skole in Londen, waar sy die kinders baie ongedissiplineerd vind en as resultaat begin ly aan senuweeprobleme. In die laat jare sestig moet sy weer begin werk om hulle karige inkomste aan te vul, maar die enigste betrekking wat sy kan kry, is skoonmaakwerk. Aanvanklik bly die Blums in die gegoede Londense buurt Hampstead, maar moet later verhuis na ’n goedkoper tuiste in die suidooste van die stad. Eindelik kom hulle tereg in ’n gemeenskaplike huis in Brentford in die London Borough of Hounslow.

Blum beklee verskeie betrekkinge, meestal slegs vir ’n kort rukkie, onder andere vanaf 1961 tot 1967 by die Commonwealth Mycological Institute (die Statebond se navorsingseenheid vir swamme, veral in landbou). Hier is hy verantwoordelik vir die verkenning van wêreldliteratuur oor swamme en swamsiektes en die vertaling en opsomming daarvan vir die Instituut se eie joernale. Die CMI was geleë te Kew, in die London Borough of Richmond upon Thames, direk aangrensend aan die wêreldbekende Kew koninklike botaniese tuin. Waarskynlik vroeg in 1967 verloor Blum sy werk by die CMI, moontlik as gevolg van personeelvermindering, maar waarskynlik as gevolg van sy gewoonte om beledigende kaartjies aan ander werknemers te stuur, wat onmin tussen die personeel veroorsaak. Aangesien sy personeelrekord nie behoue gebly het nie, is dit egter onmoontlik om die ware feite aangaande sy diensbeëindiging te agterhaal. In die sewentigerjare vind Blum meer stabiliteit in ’n betrekking as klerk by die Munisipaliteit van Hounslow. Britse burgerskap word vroeg in die sewentigerjare aan hom toegestaan en na aftrede is hy en sy vrou van ’n karige ouderdomspensioen afhanklik. Deur besoeke aan die British Museum en die Colindale Newspaper Library in Hampstead, waar hy Suid-Afrikaanse koerante kan lees, bly hy op die hoogte van wat in Suid-Afrika en op die gebied van die literatuur gebeur. Hy maak ook druk gebruik van die Brentford Library naby sy woonplek. Met die gesondheid van die egpaar gaan dit egter al hoe slegter. Hetta ly weens die stres aan angina en word later verstandelik aangetas. Sy ly waarskynlik reeds in die vroeë negentigerjare aan demensie en word in Februarie 1994 onder die staat se voogdyskap geplaas. Peter is in 1976 hospitaal toe vir ’n galblaasoperasie.

Sy verbittering teenoor Suid-Afrika en sy inwoners skyn duidelik uit vele beledigende briewe aan skrywerskennisse in Suid-Afrika gedurende die sestiger- en vroeë sewentigerjare, waarna hy alle kontak met Suid-Afrika verbreek, tot so ’n mate dat hy nie eens sy tantième vir die opbrengs op verkope op sy digbundels opeis nie. Sy vele verhuisings veroorsaak inderdaad dat niemand weet waar hy hom bevind nie en wanneer sy moeder in die laat sewentigerjare oorlede is, poog die eksekuteur van haar boedel tevergeefs om hom op te spoor om sy erfporsie te ontvang. Saam met sy vrou lei hy tot sy dood ’n feitlik kluisenaarsbestaan in die gemeenskaplike woning in Brentford, Hounslow. By die bure was die Blums bekend as asosiale mense wat nooit vriende ontvang het nie en slegs uitgegaan het om die winkels te besoek of om die duiwe in die park te voer. Die elektriese draad van hulle deurklokkie buite is afgesny, hulle naambordjie is verwyder, die deur is nooit vir enige besoeker oopgemaak nie en hulle het nie ’n telefoon gehad nie. Peter Blum kry ’n beroerte-aanval vroeg in Desember 1990 en is op 5 Desember 1990 in die West Middlesex Hospitaal in Londen in eensaamheid en armoede oorlede. Hy was 65 jaar oud.

Aanvanklik is Blum se kreatiewe werk in Engels. Hy skryf aan "Hero and Leander" (wat oor die tweegeveg tussen man en vrou handel) en voltooi ’n verhaal getiteld "The sixth oboe". Verder voltooi hy ’n drama met die titel "Dioclesian", werk aan ’n stuk oor "Don Juan in Cape Town" en skryf ’n "Satiric ode". Later wissel hy sy kreatiewe werk af tussen Engels en Afrikaans. Tydens sy universiteitsjare op Stellenbosch het hy meningsverskille met die skrywer P.J. Schoeman, sy dosent in Volkekunde, en wy ’n aantal ongepubliseerde hekelverse in Afrikaans aan hom wat hy in sy briewe aan Jac Louw insluit. Ná sy verhouding met Ina Rousseau beëindig is, skryf hy ’n verse-siklus wat hy "Magdalena van Huigeldorp" noem en aan verskeie mense stuur. In die vroeë vyftigerjare skryf hy nog ’n werk met ’n musikale struktuur in Engels oor die Jona-figuur, bestaande uit ’n prelude, drie bewegings en ’n “postlude”.

Van 1951 af skryf hy egter in Afrikaans, hoewel die Engelse gedig "Skolly song" nog in Julie 1952 in "Standpunte" opgeneem word. Hy stuur vanaf 1951 enkele Afrikaanse gedigte aan D.J. Opperman, indertyd redakteur van "Standpunte", insluitende "Natural selection", "Ancien regime", "Graaf Arnoldus" en "Agterdog", almal afgedruk in J.C. Kannemeyer se "Wat het geword van Peter Blum?", maar geeneen hiervan word aanvaar vir publikasie nie. Ook sy satiriese prosastuk “"Gaffelwerk"”, na aanleiding van N.P. van Wyk Louw se "Nuwe verse", word afgekeur, maar waarskynlik meer op grond van Opperman se gestremde verhouding met Louw as oor die gehalte van Blum se prosa, wat Opperman ongeneë laat om ’n stuk vir publikasie te aanvaar waarin Louw se werk gehekel word. Vanaf 1954 verskyn verskeie Afrikaanse gedigte van Blum in "Standpunte", waaronder ook vertalings van hoofsaaklik Franse digters soos Baudelaire en Guillaume Apollinaire. Sy werk is die besliste hoogtepunt in die Afrikaanse poësie van die vyftigerjare. As immigrant staan hy buite die Afrikaanse literêre tradisie en betrek hy ook die Europese dampkring en denke, terwyl sy gedigte ook buite die religieuse tradisie val en hy baie meer openhartig is oor die erotiek as wat destyds gangbaar was in Afrikaans.

Die gedigte wat vanaf 1954 in "Standpunte" verskyn, vorm die kern van sy eerste digbundel, "Steenbok tot poolsee" Hierin is dit opvallend dat hy die moontlikhede van die taal in versvorm beproef soos niemand voor hom nie en vir hierdie bundel ontvang hy in 1956 die Reina Prinsen Geerligs-prys. Die titel bevat ’n verwysing na die Steenbokskeerkring en die suidelike Antarktiese Oseaan, wat die geografiese ligging van Suid- en Suider-Afrika beskryf. Die titel suggereer ook teenpole, die lewende en warme teenoor die dooie en koue, maar ook Afrika teen Europa. Blum ontgin dan ook die teenoorgesteldes in ’n bundel wat van tegniese vaardigheid getuig, uitmunt in beeldspraak en ’n wye register van temas bestryk. Op verskeie maniere is hierdie bundel ’n nuwigheid in Afrikaans en slaan hy ’n eie, unieke rigting in die Afrikaanse poësie in. In ’n praatjie oor Radio Nederland beskryf N.P. van Wyk Louw die bundel as ’n “bundel met tegniese vaardighede, met ’n vát aan Afrikaans wat verbaas, met ’n register van motiewe en met ’n onafhanklikheid van Afrikaanse voorlopers, soos selde in die Afrikaanse letterkunde”. Hierdie eerste bundel het onmiddellik die kritici in twee kampe. Waar D.J. Opperman, N.P. van Wyk Louw en Ernst Lindenberg positief en opgewonde is oor hierdie ryk digterspotensiaal, skryf T.T. Cloete ’n vernietigende resensie wat later deur J.C. Kannemeyer beskryf word as een van die ernstigste mistastings nog deur ’n vooraanstaande letterkundige oor ’n nuwe publikasie. Die Afrikaanse Skrywerskring van Johannesburg beywer hulle op grond van morele besware dat die hele oplaag van die bundel aan verspreiding onttrek moet word, veral weens die gedig "Oor monnemente gepraat", wat hulle beskou as ’n belediging vir die Voortrekkermonument, die geestesbesit van die Afrikaner. Verskeie nuwe woordskeppings (neologismes) verskyn ook in hierdie bundel, ’n uitstaande kenmerk van Blum se digkuns.

Dit is veral teen hierdie gebruik van “vreemde woorde” waaroor die afwysende kritiek voor publikasie van "Enklaves van die lig" gaan, hoewel hierdie eksperimentering met die wysheid van nabetragting van groot waarde vir Afrikaans is. As keurder by Nasionale Boekhandel het J. du P. Scholtz sy bedenkinge gehad oor die neologismes en verwys die bundel na D.J. Opperman, wat sy voorbehoude deel. Blum lê dan die bundel aan A.A. Balkema voor, wat dit aanvaar vir publikasie. In 1959 beveel die keurkommissie van die Akademie "Enklaves van die lig" aan vir bekroning met die Hertzogprys, maar daar word eindelik in hierdie jaar geen toekenning gemaak nie.

Blum se gedigte word in verskeie versamelbundels opgeneem, insluitende "Groot verseboek", "Die Afrikaanse poësie in ’n duisend en enkele gedigte", "Digters en digkuns", "Uit ons digkuns", "Afrikaanse verse", "Junior verseboek", "Die dye trek die dye aan", "Liggaamlose taal", "Kraaines", "Uit ons letterkunde", "Woordpaljas", "Majesteit, die kat", "Voorspraak" en "Die mooiste Afrikaanse liefdesgedigte". Helmut Erbe vertaal van sy gedigte in Duits en neem dit in "Afrikaanse Lyrik" op, wat in 1959 by Max Hueber Verlag in München verskyn.

Blum meld in briewe van ’n roman en ’n aantal kortverhale wat hy in 1959 voltooi, maar hierdie werke bly ongepubliseer en geen manuskripte word nagelaat nie. J.C. Kannemeyer versamel die briewe wat Blum aan vriende en die pers geskryf het in "Briewe van Peter Blum". Uit hierdie briewe blyk sy besondere insig, maar ook sy geniepsigheid en kreatiwiteit en sy besondere beheer van Afrikaans. In "Standpunte" van Oktober 1956 verskyn Blum se bekendste satiriese essay, "Hoe ek dekadent geword het", waarin hy reageer op die moraliserende kritiek op sy eerste digbundel en parodieë lewer op sommige van die betrokke skrywers. Ander belangwekkende artikels is "Fantasie in ligte luim" waarin hy die “drang na rang” by doktore en professore hekel, terwyl hy in ’n ander artikel op ’n vir hom onaanvaarbare tipe eksegetiese literatuurkritiek en die naspeur van die denkstruktuur in die werk van ’n digter reageer. Veral in die jare 1959 en 1960 verskyn sy beskouinge oor figure en werke uit die Franse, Duitse, Russiese en Engelse literatuur (onder wie Tsjechof, Radiguet, Ionesco, Huysmans, Greene, Golding, Cocteau, Brecht en Burns) in "Die Burger", wat van sy groot belesenheid in verskeie tale en kreatiewe reaksie op die literatuur getuig. Hy resenseer ook hoofsaaklik in hierdie koerant enkele nuwe werke.

In die periode 1964–1966 verskyn daar van hom ’n reeks sketse in die Vlaamse tydskrif "Ons Erfdeel", waarin hy sy indrukke van België en Nederland uiteensit. Hierdie reissketse is sy laaste publikasies in Afrikaans en in Maart 1966 verskyn in "Ons Erfdeel" sy laaste gedig in Engels, ’n vertaling of eerder kreatiewe verwerking van J.J. Slauerhoff se "Ziekentroost". Friedrich Dürrenmatt se boeiende roman "Die belofte" vertaal hy in Afrikaans en dit word deur Human & Rousseau gepubliseer, terwyl sy vertaling van Jean Anouilh se drama "Romeo + Jeannette" deur Dalro gepubliseer word. Hy vertaal ook gedigte van Baudelaire (opgeneem in "Steenbok tot poolsee", met sy aantekeninge hieroor wat in 1955 in "Standpunte" verskyn) en Guillaume Apollinaire (opgeneem met aantekeninge in "Standpunte" van Augustus-September 1956) uit Frans na Afrikaans. In die vyftigerjare werk hy ook aan ’n roman in Engels wat nie gepubliseer is nie.

Francois Venter skryf in 1993 die drama "Woknakwyf!" wat in die Witsteater in Johannesburg opgevoer word. Hierin ondersoek hy Blum se siening van die wêreld soos dit in sy gedigte na vore kom en stel hy Blum teen die Afrikaner akademiese en literêre bestel. Die titel van die drama is na aanleiding van die slotreël van sy bekende gedig, "Man wat mal word". J.C. Kannemeyer skryf ’n uitgebreide oorsig van Blum se lewe en werk getiteld "Wat het geword van Peter Blum?" waarin hy ook ’n aantal verspreide stukke van Blum opneem.





</doc>
<doc id="60291" url="https://af.wikipedia.org/wiki?curid=60291" title="Monocentridae">
Monocentridae

Die Pynappelvisse (Monocentridae) is 'n vis-familie wat tot die orde Beryciformes behoort. Die familie bevat twee genera met slegs 4 spesies. Een van die spesies kom aan die Suid-Afrikaanse kus voor.

Die liggaam van hierdie visse is ovaalvormig met groot skubbe. Hulle kom voor in dieptes van 3 tot 400 m in die Indiese-Pasifiese area.

Die volgende genus word in Suid-Afrika gevind:


Die volgende genus kom buite Suider-Afrika voor:




</doc>
<doc id="60292" url="https://af.wikipedia.org/wiki?curid=60292" title="Gespikkelde opah">
Gespikkelde opah

Die Gespikkelde opah ("Lampris guttatus") is 'n vis wat voorkom in al die oseane van die wêreld in subtropiese en gematigde waters; hulle kom nie voor in ekwatoriële water nie. In Engels staan die vis bekend as die "Spotted opah".

Die vis se lyf is blouerig met die bokant donkerder en die onderkant meer silwerblouerig. Die hele lyf is ook bedek met wit kolletjies. Al die vinne en die voorste gedeelte van die snoet is rooi-oranje van kleur. Die vis word 1.8m m lank en 150 kg swaar.

Die vis kom voor in die oop see; vanaf die oppervlakte tot by dieptes van 500 m. Hulle eet pelagiese vis; ook tjokka en jellievis. Dit is 'n goeie eetvis.





</doc>
<doc id="60293" url="https://af.wikipedia.org/wiki?curid=60293" title="Lampridae">
Lampridae

Die Opahs ("Lampridae") is 'n vis-familie wat tot die orde Lampriformes behoort. Die familie bevat slegs een genus met twee spesies. Een van die spesies kom aan die Suid-Afrikaanse kus voor.

Die lywe van die twee soorte is langwerpig-ovaalvormig en die pektorale en bekkenvinne is goed ontwikkeld. Die volwasse visse het geen tande nie. Die visse is groot, van 1.1 m tot 2 m.

Die enigste genus is:

Die tweede spesie wat nie in Suid-Afrika voorkom nie is:




</doc>
<doc id="60295" url="https://af.wikipedia.org/wiki?curid=60295" title="Rajidae">
Rajidae

Die Vlete ("Rajidae") is 'n kraakbeenvisfamilie wat hoort tot die orde Rajiformes. Daar is nege genera met meer as 200 spesies wat hoort tot dié familie. Vier van die genera met 25 spesies kom aan die Suid-Afrikaanse kus voor.

Die koppe en lywe van die familie is plat om saam met die pektorale vinne 'n plat skyf te vorm. Die stert is lank en dun en het gewoonlik twee dorsale vinne amper by die einde van die stertpunt. Daar is 'n ry stekels (dorings) op die stert en rug. Die vis het 5 kieusplete aan die onderkant van die kop. Die mond is klein en vol tandjies. Die visse van die familie is groot, 1,1  - 2 m. Hulle verkies sand of modderige bodems op die kontinentale bank van 200 tot 1 350 meter diep. Party spesies verkies vlakker water. Al die spesies is ovipaar. Al die spesies is eetbaar.

Een van die genera wat voorkom aan Suid-Afrika is:





</doc>
<doc id="60296" url="https://af.wikipedia.org/wiki?curid=60296" title="Dasyatidae">
Dasyatidae

Die Pylsterte ("Dasyatidae") is 'n kraakbeenvis-familie wat tot die orde Myliobatiformes behoort. Daar is ses genera met meer as 70 spesies in hierdie familie. Veertien soorte kom aan die Suid-Afrikaanse kus voor.

Die kop en lywe van hierdie soorte is afgeplat om saam met die pektorale vinne 'n plat skyf te vorm. Die stert is lank en dun en die punt is giftig; hulle verdedig hulle daarmee deur die aanvaller met die stert te steek. Al die visse is ovivivipaar.

Die volgende genera kom aan die Suid-Afrikaanse kus voor:









</doc>
<doc id="60297" url="https://af.wikipedia.org/wiki?curid=60297" title="Ovovivipariteit">
Ovovivipariteit

Ovovivipaar of Ovovivipare voortplanting (eierlewendbarendheid) is 'n metode van reproduksie by diere waar die eier in die moeder se liggaam bevrug en uitgebroei word. Nadat die eier uitgebroei is, skenk die moeder lewend geboorte aan die volledig ontwikkelde jongeling. Die vorm van voortplanting kom by verskeie haaie, reptiele, geleedpotiges, slakke en tweekleppiges voor.

Ovovivipare voortplanting verskil van "normale" lewendbarendheid (vivipaar), soos wat by die meeste soogdiere aangetref word, omdat die embrio nie met 'n plasenta aan die moeder se liggaam geheg is om voedingstowwe te verskaf en afvalstowwe weg te voer nie. Al die nodige voedsel word vooraf saam met die eier verpak; die moederliggaam dien slegs as 'n veilige omgewing vir die embrio. In sommige gevalle (veral by haaie en enkele slaksoorte) tree 'n vorm van kannibalisme op, waar die sterkste nuweling sy broers en susters as voedsel verbruik.

Die Guppie is 'n voorbeeld van 'n akwariumvis wat 'eierlewendbarend' is. Die "lewende fossiel", die Selakant is ook ovovivipaar. Ander voorbeelde sluit in die Marmer-drilvis en al die spesies wat aan die familie Dasyatidae behoort.



</doc>
<doc id="60302" url="https://af.wikipedia.org/wiki?curid=60302" title="Beenvisse">
Beenvisse

Die Beenvisse ("Osteichthyes") is 'n superklas van visse wat aan die filum van die Gewerweldes behoort. Die superklas maak voorsiening vir alle tipe visse waarvan die skelet uit been bestaan. Beenvisse beskik oor swemblase en operkulums (kieudeksels) met een kieu-opening aan elke kant van die kop. Die meeste spesies is ovipaar en slegs die families Bythitidae, Clinidae en die Selakante is vivipaar.

Die superklas sluit die kraakbeenvisse uit. Visse waarvan die skelet uit kraakbeen bestaan ressorteer onder die superklas "Chondrichthyes".

Die superklas "Osteichthyes" het twee klasse: "Sarcopterygii" en "Actinopterygii".

Die volgende ordes is deel van die beenvisse en kom aan die Suider-Afrikaanse kus voor:



</doc>
<doc id="60313" url="https://af.wikipedia.org/wiki?curid=60313" title="Fort Zeelandia">
Fort Zeelandia

Fort Zeelandia is 'n voormalig Nederlandse fort tussen Paramaribo, die hoofstad van Suriname, en die linkeroewer van die Suriname-rivier. Dit is sedert 2004 'n museum. 



</doc>
<doc id="60314" url="https://af.wikipedia.org/wiki?curid=60314" title="Hermafroditos">
Hermafroditos

Hermafroditos (Grieks: Ἑρμαφρόδιτος) was in die Griekse mitologie die kind van Hermes en Afrodite. Hy was ’n mindere god van biseksualiteit en verwyfdheid. Volgens Ovidius was hy ’n besonder mooi seun wat in ’n tweeslagtige wese verander is nadat hy een geword het met die waternimf Salmacis. Sy naam is die basis vir die woord "hermafrodiet".

Hermafroditos se naam is Hermaphroditus in die Romeinse mitologie, waar hy die seun van Venus en Mercurius is. Hy is al lank die simbool van biseksualiteit en verwyfdheid en is in Griekse en Romeinse kuns uitgebeeld as ’n vroulike figuur met manlike geslagsdele.

Theophrastos se weergawe suggereer ook ’n verband tussen Hermafroditos en die instelling van die huwelik. Die verwysing na die vierde dag van die maand is betekenisvol: dit is die gelukkigste dag om op te trou. Sy verbintenis met die huwelik is blykbaar dat hy, as die draer van beide manlike en vroulike eienskappe, die eenwording van ’n man en vrou verteenwoordig. ’n Ander faktor is sy ouers se rol in die beskerming en seëning van bruide.

Hermafroditos se naam is ’n samesmelting van dié van sy ouers, Hermes en Afrodite. Soms word hy Afroditos genoem. Al drie dié gode het ’n belangrike rol onder figure wat met erotiek en vrugbaarheid te doen het en het al drie duidelike seksuele ondertone. Die falliese god Priapos was in sekere mites ook die seun van Hermes, en die jong god van begeerte, Eros, was die seun van Hermes en Afrodite.

Volgens Ovidius is Hermafroditus grootgemaak deur die Naiades in die grotte van Berg Ida, ’n heilige berg in Frigië (die huidige Turkye). Toe hy 15 jaar oud was, het hy verveeld geraak met sy omgewing en na ander stede gereis. In die woude naby Halicarnassos (die huidige Bodrum, Turkye) het hy die nimf Salmacis in haar waterpoel teengekom. Sy was vol begeerte vir die mooi jong seun en het hom probeer verlei, maar hy het geweier. Toe Hermafroditos dink sy is weg, het hy in die poel gaan bad. Salmacis het van agter ’n boom uitgespring en in die poel gespring. Sy het hom vasgedruk en teen sy sin gesoen, en terwyl hy hom probeer teensit het, het sy na die gode uitgeroep dat hulle nooit geskei word nie. Haar wens is toegestaan en hulle liggame het een geword, ’n wese "van albei geslagte" . Hermafroditos het toe vir Hermes en Afrodite gevra dat dieselfde gebeur met enigiemand wat in dié poel bad. Sy wens is ook toegestaan.



</doc>
<doc id="60315" url="https://af.wikipedia.org/wiki?curid=60315" title="Priapos">
Priapos

Priapos of Priapus (Grieks: Πρίαπος) was in die Griekse mitologie die kind van Dionysos en Afrodite. Hy was ’n mindere god van vrugbaarheid en die beskermer van vrugteplante, vee, tuine en manlike geslagsdele. Hy word kenmerkend uitgebeeld met ’n belaglike groot, permanente ereksie en sy naam het gelei tot die mediese term priapisme.

Hy het ’n gewilde figuur geword in die erotiese kuns van Pompeji en is die onderwerp van ’n humoristies obsene versameling gedigte, die "Priapeia".

Priapos word, afhangend van die bron, beskryf as die seun van Afrodite en Dionysos, of van Dioysos en Chione, dalk die pa of seun van Hermes, of die seun van Zeus of Pan Volgens die legendes het Hera hom vervloek met impotensie, lelikheid en vuil gedagtes terwyl Afrodite hom verwag het omdat die held Paris gemeen het Afrodite is mooier as sy (Hera). Die ander gode het geweier dat hy saam met hulle op Berg Olimpus woon en het hom afgegooi aarde toe. Hy is eindelik deur herders gevind wat hom grootgemaak het.
Priapos het by Pan en die saters aangesluit as ’n gees van vrugbaarheid en groei, maar hy was voortdurend gefrustreer deur sy impotensie. Volgens Ovidius het hy probeer om die nimf Lotis te verkrag, maar ’n donkie se gebalk het veroorsaak dat hy sy ereksie verloor en Lotus wakker word. Hy het die nimf agtervolg totdat die gode haar jammer gekry en in ’n lotusstruik verander het. Priapos her donkies daarna gehaat en wou hê hulle moes tot sy eer vernietig word.

Sy permanente ereksie en groot penis was die embleem van sy wellustige natuur.



</doc>
<doc id="60317" url="https://af.wikipedia.org/wiki?curid=60317" title="GVVV">
GVVV

GVVV is 'n amateur sokkerspan in die Nederlandse dorp Veenendaal, wat in die Saterdag-Topklasse speel. Die klub verwerf nasionale bekendheid deur in 2012 die kwarteindstryd van die KNVB-Beker te bereik.


</doc>
<doc id="60319" url="https://af.wikipedia.org/wiki?curid=60319" title="Derby (sport)">
Derby (sport)

'n Derby is 'n sportwedstryd tussen twee spanne uit dieselfde dorp of streek. Daar is gewoonlik sterk mededinging tussen die spanne en die wedstryd trek dikwels groter belangstelling.
Die woord "derby" kom oorspronklik van die perdewedren The Derby, wat sedert 1780 in Engeland gehou word. In die 19de eeu kry die woord sy huidige betekenis vir sokker- en rugbywedstryde in Engeland.






</doc>
<doc id="60320" url="https://af.wikipedia.org/wiki?curid=60320" title="Derby (dubbelsinnig)">
Derby (dubbelsinnig)

Die term derby kan na een van die volgende verwys:

En verskeie ander plekke.

En verskeie ander persone.

'n Derby in sport verwys na 'n wedstryd tussen twee klubs in dieselfde stad, of dieselfde streek. As voorbeeld word daar van 'n rugbywedstryd tussen die Goue Leeus en die Blou Bulle as 'n Gautengse "derby" gepraat. Vir meer inligting, sien derby (sport).


</doc>
<doc id="60321" url="https://af.wikipedia.org/wiki?curid=60321" title="Anna Achmatowa">
Anna Achmatowa

Anna Achmatowa (Russies en Oekraïens: А́нна Ахма́това; – 5 Maart 1966) was ’n modernistiese digter in Rusland en die Sowjetunie. Sy is gebore as Anna Andrejewna Gorenko (Russies: А́нна Андре́евна Горе́нко; Oekraïens: А́нна Андрі́ївна Горе́нко) en het onder die skuilnaam Anna Achmatowa geskryf.

Achmatowa was een van Rusland se mees gerespekteerde skrywers. Haar werk het gewissel van kort liriese gedigte tot ingewikkeld gestruktureerde siklusse soos "Requiem" (1935–1940), haar tragiese meesterstuk oor die Stalinistiese terreur. Haar styl, wat gekenmerk word deur spaarsame woordgebruik en emosionele selfbeheersing, was merkwaardig oorspronklik en anders as dié van haar tydgenote. Die sterk, helder vroulike stem het aanklank gevind by aanhangers van Russiese gedigte. Haar werke kan in twee tydperke opgedeel word: dié van 1912 tot 1925 en dié van omstreeks 1936 tot met haar dood. Die twee periodes word geskei deur ’n dekade waarin sy min werk gelewer het. Haar werk is veroordeel en gesensor deur Stalinistiese owerhede en dit is merkwaardig dat sy nie geëmigreer het nie, maar in Rusland gebly het as ooggetuie van die destydse gruweldade. Haar blywende temas sluit in meditasies oor herinneringe en tyd asook die probleme van lewe en skryf in die skadu van Stalinisme.

Primêre bronne met inligting oor Achmatowa se lewe is taamlik skaars omdat baie van die geskrewe rekords vernietig is tydens die oorlog, rewolusie en totalitêre regime. Sy was vir lang tydperke in amptelike onguns en baie van die mense na aan haar is in die gebeure ná die rewolusie dood.

Achmatowa is gebore op Bolsjoi Fontan, naby die Swartsee-hawestad Odessa. Haar pa, Andrei Antonowitsj Gorenko, ’n staatsamptenaar, en haar ma, Inna Erazmowna Stogowa, het albei van die Russiese adel afgestam. Achmatowa het geskryf: "Niemand in my groot familie het gedigte geskryf nie. Maar die eerste Russiese vrouedigter, Anna Boenina, was die tannie van my oupa Erasm Iwanowitsj Stogof. Die Stogofs was beskeie grondbesitters in die Mozjaisk-streek van die Moskou-provinsie. Hulle het daarheen getrek ná die oproer tydens die tyd van Posadnitsa Marfa. In Nowgorod was hulle ryker en het hulle groter aansien geniet. Khan Achmat, my voorvader, is een nag in sy tent deur ’n Russiese huurmoordenaar vermoor. Karamzin vertel vir ons dat dit die einde van die Mongoolse Juk in Rusland ingelui het. […] Dit is alom bekend dat hierdie Achmat ’n afstammeling van Djengis Khan was. In die 18de eeu het een van die Achmatof-prinsesse – Praskowja Jegorwna – met die ryk en bekende Simbirsk-grondeienaar Motowilof getrou. Jegor Motowilof was my oupagrootjie; sy dogter, Anna Jegorowna, was my ouma. Sy is dood toe my ma nege jaar oud was en ek is na haar genoem."

Haar gesin het na Tsarskoje Selo naby Sint Petersburg getrek toe sy 11 maande oud was. Sy het haar skoolloopbaan in Kiëf voltooi nadat haar ouers in 1905 geskei het. Sy het daarna regte aan die Universiteit van Kiëf studeer en ’n jaar later is sy na Sint Petersburg om letterkunde te studeer.

Achmatowa het in haar laat tienerjare begin om gedigte te publiseer, hoewel geen van dié werk behoue gebly het nie. Haar pa wou nie hê enige gedigte moes onder sy "respektabele" naam gepubliseer word nie en sy het haar ouma se van, Achmatowa, as ’n skuilnaam aangeneem.
Op Kersaand van 1903 het sy die jong digter Nikolai Goemiljof ontmoet en hy het haar aangemoedig om te skryf. Hy het haar ook verskeie kere gevra om te trou. Op 17-jarige ouderdom het Achmatowa haar eerste gedig in sy tydskrif, "Sirius", gepubliseer – die titel kan rofweg vertaal word as "Aan sy hand is baie blink ringe" (1907). Sy het dit onderteken "Anna G." Sy het gou in die Sint Petersburgse kunskringe bekend geword en het gereeld voorlesings in die openbaar gedoen. In daardie jaar skryf sy sonder geesdrif aan ’n vriendin: “Hy is nou al drie jaar lief vir my, en ek glo dis my lot om sy vrou te wees. Ek weet nie of ek hom liefhet nie, maar dit voel vir my so.” In April 1910 is sy in Kiëf met Goemiljof getroud, hoewel niemand in haar familie die troue bygewoon het nie. Die paartjie het hul wittebrood in Parys gehou, en daar het sy die Italiaanse kunstenaar Modigliani ontmoet en bevriend.

In laat 1910 het sy saam met digters soos Osip Mandelstam en Sergei Gorodetski die Digtersgilde gestig. Hulle het Akmeïsme (van die Latynse woord "akme", wat "hoogtepunt" beteken) ontwikkel – hulle het hulle verset teen die Simbolisme en het in hul gedigte gestreef na helderheid. Akmeïsme is ontwikkel in dieselfde tyd as die Imagisme in Europa en die VSA.

Tydens hul eerste jaar saam het Achmatowa geskryf haar man "het sy passie verloor" vir haar. Aan die einde van daardie jaar het hy op ’n reis van ses maande na Afrika vertrek. In dié tyd het Achmatowa "haar eerste voorsmaak van roem" gehad. Sy het bekend geword, nie soseer vanweë haar skoonheid nie, maar eerder haar intense aantrekkingskrag en bekoring. Sy het die aandag getrek van baie mans, ook bekendes. Sy het Modigliani weer in Parys besoek waar hy minstens 20 skilderye van haar gemaak het, onder meer naakstudies. Sy het later ’n affair begin met die Akmeïsme-digter Osip Mandelstam. Achmatowa se seun, Ljef, is in 1912 gebore en het later ’n bekende historikus geword.

In 1912 het die Digtersgilde haar digbundel "Aand" ("Wjetsjer") gepubliseer – die eerste van vyf in nege jaar. Die boek het haar gevestig as ’n nuwe en opwindende nuwe skrywer. Dit is ook in verskeie tale vertaal.

Haar tweede bundel, "Bidsnoer" ("Tsjetki"), het in Maart 1914 verskyn en het haar een van die gewildste digters van dié tyd gemaak. In "Gedig sonder ’n held", die langste en een van haar bekendste gedigte wat sy dekades later geskryf het, onthou sy dit as ’n geseënde tyd in haar lewe. Sy het ook bevriend geraak met Boris Pasternak en gerugte het die ronde gedoen dat sy ’n verhouding met die invloedryke liriese digter Aleksander Blok het. In Julie 1914 het Achmatowa geskryf:
"Skrikwekkende tye lê voor Binnekort sal vars grafte die aarde bedek"
Op 1 Augustus het Duitsland oorlog teen Rusland verklaar, wat die "donker storm" vir Rusland ingelui het: die Eerste Wêreldoorlog, rewolusie, burgeroorlog en ’n totalitêre regering. Dit was die einde van die Silwer Era.

Achmatowa het ’n verhouding met die mosaïekkunstenaar en digter Boris Anrep gehad; baie van haar gedigte in dié tyd gaan oor hom en hy het weer baie mosaïekwerke gemaak waarin sy voorkom. Sy het gedigte vir haar derde boek, "Wit Swerm" ("Belaja Staja"), in 1917 gekies. Op die hoogtepunt van haar roem, in 1918, is sy van haar man geskei en teen sommige vriende se wense in met die bekende digter Wladimir Sjileiko getroud. Sy het later affairs gehad met die teaterdirekteur Michail Zimmerman en komponis Arthur Lourié, wat baie van haar gedigte getoonset het.

In 1921 is Achmatowa se eksman, Goemiljof, vervolg vir sy beweerde rol in ’n monargistiese sameswering teen die Bolsjewiste en op 25 Augustus is hy en 61 ander doodgeskiet. Volgens die historikus Rayfield was die moord op Goemiljof deel die staat se reaksie op die Kronstadt-rebellie. Die geheime diens, die Tsjeka, het Petrograd se intellektuele die skuld gegee vir die rebellie en ’n professor in aanhouding gedwing om die name van "samesweerders" bekend te maak. Baie van hulle, ook Goemiljof, is toe die doodstraf opgelê. Gorki en ander het daarteen geappelleer, maar teen die tyd dat Lenin verskeie van hulle begenadig het, was die mense reeds geskiet. Dae daarna het Achmatowa geskryf:

Terreur betas alle dinge in die donker,
Lei maanlig na die byl.
Daar's ’n onheilspellende klop agter die muur:
’n Spook, ’n dief of ’n rot . . .
Die moorde het ’n groot invloed op die Russiese intelligentsia gehad, die Akmeïste vernietig en ’n stigma laat kleef aan Achmatowa en haar seun, Ljef (by Goemiljof). Ljef is in die latere vervolgings van die 1930's gearresteer omdat hy Goemiljof se seun was. Uit ’n Marxistiese oogpunt is Achmatowa se poësie beskou as die weerspieëling van "vroulike" beuselagtighede, en nie in ooreenstemming met die nuwe rewolusionêre politiek van die tyd nie. Sy is deur die staat aangeval, asook deur voormalige ondersteuners en vriende. Haar werk is deur ’n partybesluit van 1925 nie-amptelik verbied en sy kon nie haar werk gepubliseer kry nie. Sy het egter aanhou skryf. Sy het beroemde oorsese skrywers se werk vertaal en akademiese verhandelings geskryf oor Poesjkin en Dostojefski. Baie mense in die Sowjetunie en oorsee het egter gedink sy is dood. Sy het min kos en feitlik geen geld gehad nie, en haar seun is verbied om te studeer. Die landwye repressie en vervolgings het ’n verwoestende uitwerking op haar Sint Petersburgse vriendekring, kunstenaars en intellektuele gehad. Haar goeie vriend Mandelstam is verban en toe na die Goelag gestuur, waar hy sou sterf. Van haar digtersvriende het selfmoord gepleeg – ook haar suster, Marina Tswetajewa, wat ook ’n digter was. Achmatowa het net-net daarin geslaag om nie gearresteer te word nie, hoewel haar seun verskeie kere deur die Stalinistiese regering in hegtenis geneem is en van teenrewolusionêre bedrywighede aangekla is. Sy sou soms ure in toue staan om vir hom kospakkies af te lewer of sy saak te bepleit.

Achmatowa is later getroud met ’n kunstenaar en ou vriend, Nikolai Poenin, en het tot in 1935 by hom gebly. Hy is ook herhaaldelik gearresteer en is eindelik in 1953 in die Goelag dood. Haar tragiese siklus "Requiem" dokumenteer haar persoonlike ondervinding van hierdie tyd; terwyl sy geskryf het, "het ’n honderd miljoen stemme" geskree deur haar "gefolterde mond".
Sewentien maande lank het ek gepleit
dat jy mag huis toe kom.
Het ek my voor die laksman se voete neergewerp.
My angs, o my seun.
En ek kan nie verstaan nie.
Alles is nou ewige verwarring.
Wie's die monster, en wie's die man?
Hoe lank voor die teregstelling?

In 1939 het Stalin die publikasie van ’n versameling gedigte, "Uit ses boeke", goedgekeur. Dit is egter na slegs ’n paar maande onttrek en die boeke verpulp. In 1993 het dit bekend geword dat die owerhede haar woonstel afgeluister, haar permanent dopgehou en gedetailleerde rekords oor haar gehou het – dit het ingesluit 900 bladsye van "veroordelings, verslae oor telefoongesprekke, aanhalings uit haar werk en bekentenisse van mense na aan haar". Hoewel haar stem amptelik stil was, is haar werk steeds in die geheim gepubliseer (samizdat). Dit is langs nie-amptelike kanale versprei en in die Goelag gelees.

Tydens die Tweede Wêreldoorlog was Achmatowa getuie van die 900 dae lange Beleg van Leningrad (voor 1914 en nou weer Sint Petersburg). In 1940 het Achmatowa aan haar "Gedig sonder ’n held" begin werk. Sy het 20 jaar lank daaraan gewy en dit beskou as die grootste werk van haar lewe – sy het dit "gedikteer in die geheue van vriende en medeburgers in Leningrad tydens die beleg". Sy is in die lente van 1942 na Tsjistopol verban en daarna saam met ander kunstenaars soos Sjostakowitsj na die groener, veiliger Tasjkent in Oezbekistan. In dié tyd was sy ernstig siek aan tifus. Met haar terugkeer na Leningrad in Mei 1944 het sy geskryf hoe ontstellend dit is om " ’n verskriklike spook te vind wat voorgee om my stad te wees".
As ’n prop my gefolterde mond sou snoer,
waardeur ’n honderd miljoen mense skree,
laat hulle dan vir my bid, soos ek vir hulle bid

In haar latere werk het sy wegbeweeg van romantiese temas na komplekse en filosofiese werke, en van haar meer patriotiese gedigte het die voorblad van "Prawda" gehaal. Sy is egter steeds gekritiseer en dopgehou en sy is verban uit die Sowjet-skrywersunie.

Achmatowa se seun is einde 1949 weer in hegtenis geneem en tot 10 jaar in ’n Siberiese strafkamp gevonnis. Sy het ’n groot deel van die volgende paar jaar daaraan gewy om hom vrygelaat te kry en het selfs ’n openlik propagandistiese gedig, "Tot lof van vrede", gepubliseer waarin sy Stalin en sy regering steun. Ljef het tot in 1956 in die Goelag gebly, tot ’n hele ruk ná Stalin se dood, voor hy vrygelaat is. Bayley suggereer dat haar pro-Stalinistiese werk ook haar eie lewe kon gespaar het; Achmatowa het dit egter nooit self erken nie. In 1951 is sy weer tot die skrywersunie toegelaat en haar gedigte het in 1956 weer begin verskyn. In dié jaar is haar seun vrygelaat – ’n bitter man omdat hy geglo het sy ma het meer in haar gedigte belanggestel as in hom en dat sy nie hard genoeg probeer het om hom vrygelaat te kry nie. Achmatowa se "Gedigte" ("Stichotworenija") is in 1958 gepubliseer en "Gedigte 1909–1960" ("Stichotworenija 1909–1960") in 1961. "Die loop van die tyd" ("Beg wremeni"), ’n versameling gedigte van 1909 tot 1965, is in 1965 gepubliseer. Dit was feitlik ’n volledige versameling van haar werk, hoewel die verdoemende "Requiem" nie daarin verskyn nie.

In die laaste jare van haar lewe het sy steeds in Leningrad gewoon, vertaalwerk gedoen, Poesjkin nagevors en gedigte geskryf. Hoewel haar werk steeds gesensor is, het sy tyd bestee aan die herskryf van werk wat tydens die vervolgings vernietig of verbied is of wat haar seun se lewe in die Goelag sou bedreig, soos die verlore, halfoutobiografiese toneelstuk "Enûma Elish".

Sy het talle jong digters gementor. Een van hulle, Joseph Brodsky, wat in 1963 in hegtenis geneem en aangehou is, sou in 1987 die Nobel-prys vir letterkunde wen. Vir haar 75ste verjaardag in 1964 is ’n nuwe versameling van haar werk gepubliseer. Sy is toegelaat om te reis, onder meer om ’n eredoktersgraad van die Universiteit van Oxford te ontvang. Haar "Requiem" is eindelik in 1963 in München in Russies gepubliseer.

In November 1965, kort ná haar besoek aan Oxford, het Achmatowa ’n hartaanval gekry en is sy in die hospitaal opgeneem. Sy is op 5 Maart oorlede.





</doc>
<doc id="60322" url="https://af.wikipedia.org/wiki?curid=60322" title="Soweto Derby">
Soweto Derby

Die Soweto Derby is 'n sokkerwedstryd tussen die twee gewildste spanne van Suid-Afrika, naamlik Kaizer Chiefs en Orlando Pirates. Albei klubs speel in Soweto, Johannesburg. Die eerste derby tussen die twee spanne is op 24 Januarie 1970 beslis.

Die mededinging tussen die twee spanne het begin toe sokkerspeler Kaizer Motaung die Orlando Pirates verlaat het om vir Atlanta Chiefs in die Verenigde State te speel. Toe hy na Suid-Afrika terugkeer het hy rusie gekry met die bestuur van die "Bucs" en sy eie klub, "Kaizer Chiefs", gestig.

Die "Soweto Derby" word deur die vriendskaplike atmosfeer tussen die ondersteunersgroepe gekenmerk.

"*" As 'n neutrale wedstryd beslis met een span wat as "gasheer" aangewys is.



</doc>
<doc id="60324" url="https://af.wikipedia.org/wiki?curid=60324" title="Old Firm">
Old Firm

Die Old Firm is 'n derby tussen die twee grootste sokkerspanne in Skotland: Celtic en Rangers. Beide spanne se tuisvelde is in Glasgow. Hierdie derby is miskien die strafste sportwedstryd ter wêreld as gevolg van die ekstreme mededinging tussen die ondersteuners van beide spanne wêreldwyd.

Die ondersteuners van "Celtic" is algemeen katoliek, waar die ondersteuners van "Rangers" algemeen protestant is. Beide ondersteunersgroepe identifiseer hulle met die godsdienstige oorlog in Noord-Ierland. Die ondersteuners van "Celtic" identifiseer hul met Ierland en die IRA (hulle kleur is groen en hulle swaai Ierse vlae), maar die "Rangers" ondersteuners identifiseer hul met die 'Unie' van die Verenigde Koninkryk en groepe wat vir die eenheid van die Unie veg in Noord-Ierland (hulle kleure is rooi-wit-blou en hulle swaai die Union Jack). Deur hierdie swaar godsdienstige invloed sterf daar dikwels ondersteuners by onluste tydens die wedstryde. Celtic en Rangers veroordeel die godsdienstige invloed by die wedstryd.

Die eerste "Old Firm" is in 1888 (as die eerste wedstryd van Celtic) gespeel. Tussen 1888 en nou is ongeveer 400 wedstryde gespeel tussen beide spanne, waarby Rangers enkele wedstryde meer het gewen. Die wedstryd word minstens vier keer (in die Skotse sokkerliga speel spanne vier keer teen mekaar) en dikwels vyf of ses keer (vir die Scottish Cup en die Scottish League Cup). Omdat Celtic en Rangers baie sterker is as die ander spanne in Skotland, is die wedstryde dikwels bepalend vir die titel, wat die mededinging verhoog.


</doc>
<doc id="60326" url="https://af.wikipedia.org/wiki?curid=60326" title="Twentse derby">
Twentse derby

Die Twentse derby (ook wel ""Derby van het Oosten"") is 'n sokkerwedstryd tussen die twee professionele sokkerspanne uit die Nederlandse streek Twente: FC Twente (uit Enschede) en Heracles Almelo (uit Almelo). Die derby is 'n wedstryd tussen die twee grootste stede in Twente, waartussen (seker in Almelo) baie mededinging bestaan.

Voor 1965 (toe "FC Twente" gestig is) het baie sokkerspanne in Twente bestaan. Die strafste derbies was toe die Enschedese derby (tussen Sportclub Enschede en Enschedese Boys) en die ou "Twentse derby" (tussen "Sportclub Enschede" en "SC Heracles") gewees. Die nuwe "Twentse derby" (dus tussen "FC Twente" en "Heracles") het nie dadelik baie geleef by die ondersteuners nie, ook aangesien "Heracles" al vinnig (in 1966) na die Eerste divisie relegeer, waar die span (op een seisoen na) tot 2005 sou bly. Verder is die derby gespeel toe "FC Twente" ook het gerelegeer (vir een seisoen in 1983) na die Eerste divisie en 'n paar keer vir die KNVB-Beker.
Sedert 2005 staan die "Derby van die Ooste" weer twee keer per jaar op die kalender van die Eredivisie en deur die toegeneem invloed van "FC Twente" én "Heracles", het die wedstryd gewen aan aandag en belang onder ondersteuners.

Aangesien "FC Twente" ryker is as "Heracles" (dus beter spelers kan koop), het "FC Twente" die meeste wedstryde gewen. Maar omdat die derby meer leef by die ondersteuners van "Heracles", speel hierdie span altyd sy beste wedstryd teen hulle vyand.

Op 10 Februarie 2012 het "Heracles" vir die eerste maal sedert hul promosie by "FC Twente" gewen met 2-3. By die terugkoms van die spelersbus in Almelo het honderde ondersteuners hul opgewag om hierdie fees te vier.

Die jeugdakademies van beide sokkerspanne het saamgesmelt in die Voetbalacademie FC Twente en baie ondersteuners van die klubs ondersteun ook ('n bietjie) die ander span, wanneer hulle teen 'n nie-Twentse span speel. Die atmosfeer is daardeur vriendelik rondom die wedstryd.
In "Almelo" woon sowat 400 ondersteuners (wat 'n jaarkaartjie het) van "FC Twente", terwyl in "Enschede" sowat 150 mense woon met 'n jaarkaartjie van "Heracles".


</doc>
<doc id="60327" url="https://af.wikipedia.org/wiki?curid=60327" title="Malvalekker">
Malvalekker

Malvalekkers is 'n sponsagtige lekkerny wat populêr is saam met warm sjokolade of om te rooster oor die kampvuur.


</doc>
<doc id="60328" url="https://af.wikipedia.org/wiki?curid=60328" title="Geometriese bontpaling">
Geometriese bontpaling

Die Geometriese bontpaling ("Gymnothorax griseus") is 'n vis (daar word na die vis verwys as 'n paling) wat voorkom aan die ooskus van Afrika vanaf die Rooisee tot by die Oos-Kaap. Dit kom ook voor in die westelike Indiese Oseaan. In Engels staan die paling bekend as die "Geometric moray".

Die paling word tot 65 cm lank, die lyf is geelgrys van kleur en bedek met bruin na goudbruin kolletjies en die kop is bedek met opmerklke lyne wat uit swart kolletjies bestaan. Bo-op die rug is 'n dorsale vin. Dié paling lyk asof dit 'n hermafrodiet kan wees, met eiers en sperms wat gelyktydig ontwikkel.

Die paling kom voor in koraalriwwe, skuil bedags en is snags aktief wanneer dit klein vissies jag. Die paling is skadeloos en aard goed in 'n akwarium.





</doc>
<doc id="60329" url="https://af.wikipedia.org/wiki?curid=60329" title="Bontpalings">
Bontpalings

Die Bontpalings ("Muraenidae") is 'n visfamilie wat aan die orde "Anguilliformes" behoort. Die familie bevat 15 genera met minstens 200 spesies. Sewe-en-dertig van die spesies word aan die Suid-Afrikaanse kus aangetref.

Bontpalings word tussen 25 cm en 3,8 m lank. Hulle het geen skubbe of pektorale vinne nie en die dorsale vin begin normaalweg by die kieue-opening en strek tot by die stert. Alhoewel navorsing oor hulle voortplanting gebrekkig is, is dit egter bevestig dat party spesies hermafrodieties is.

Die volgende genera en gepaardgaande spesies kom aan die Suid-Afrikaanse kus voor:







</doc>
<doc id="60330" url="https://af.wikipedia.org/wiki?curid=60330" title="Asus Eee PC">
Asus Eee PC

Eee PC [iː piː siː] is 'n reeks van netboek-skootrekenaars wat deur die Nasionaal-Chinese rekenaarvervaardiger Asus vervaardig word. Die akroniem "Eee" is uit die beginletters van die reklameleuses „Easy · Excellent · Exciting"“ (eenvoudig, uitstekend, opwindend) en „Easy to Learn, Easy to Work, Easy to Play"“ gevorm.

Eee-PC-netboek-skootrekenaars was aanvanklik veral op die massamark in nuut geïndustrialiseerde lande gemik en is eers later ook in tradisionele nywerheidslande as leefstylprodukte ingevoer.

Die eerste skootrekenaar, wat onder die naam "Eee PC" teen 'n relatief lae prys bemark is, was die "Eee PC 700"-mini-skootrekenaar. "Intel" het vir hierdie kategorie klein skootrekenaars in Februarie 2008 die vakterm "netbook" ingevoer. Die "Eee PC 700" is vanaf 16 Oktober 2007 op die Nasionaal-Chinese mark aangebied, vroeg in November in die Verenigde State en vanaf mid-November ook in die Verenigde Koninkryk. Die rekenaar is vanaf 24 Januarie 2008 op die Duitse en Oostenrykse mark aangebied.

Die vraag na Eee-PC-rekenaars was in alle lande van begin af hoër as die aanbod. Asus het geen verkoopsyfers bekend gemaak nie, maar hulle was sterk genoeg dat 'n hele reeks mededingers van die geleentheid gebruik gemaak het en soortgelyke mini-skooterekenaars begin vervaardig het.


</doc>
<doc id="60331" url="https://af.wikipedia.org/wiki?curid=60331" title="Witlip-bontpaling">
Witlip-bontpaling

Die Witlip-bontpaling ("Gymnothorax chilospilus") is 'n vis (daar word na die vis verwys as 'n paling) wat in die Indiese-Pasifisiese area, die westelike Indiese Oseaan eilande en aan die ooskus van Afrika vanaf Oman tot by die Aliwal-bank voorkom. In Engels staan die paling bekend as die "Lipspot moray".

Die paling is bruinerig van kleur en die hele lyf is bedek met 'n onreëlmatige patroon van donker vlekke. Daar is 'n wit kol net onder die mondhoeke op die onderste kaak vandaar die naam witlip. Die dorsale vin is lank; dit begin net voor die kieusplete. Die iris is donkerbruin met 'n goue ring om die pupil.

Die paling kom in koraal- en rotsriwwe voor in water wat 2 – 45 m diep is. Daar is baie min bekend omtrent die paling.




</doc>
<doc id="60333" url="https://af.wikipedia.org/wiki?curid=60333" title="Swartogies-slangpaling">
Swartogies-slangpaling

Die Swartogies-slangpaling ("Myrichthys maculosus") is 'n vis (daar word na die vis verwys as 'n paling) wat voorkom in die Indies-Pasifiese area, die Rooisee, die eilande van die westelike Indiese Oseaan en aan die ooskus van Afrika van Oman tot by die Oos-Kaap. In Engels staan die paling bekend as die "Spotted snake eel".

Die paling is lig van kleur en die lyf en kop is bedek met klein en groot ronde of ovaalvormige swart of bruin kolle. Die paling kan 1 m lank word. Die dorsale vin is herkenbaar op die rug en die pektorale vinne is ook sigbaar. Die stertpunt is hard en vinloos.

Die paling word gereeld gesien in die dag in die sanderige gedeeltes van koraalriwwe. Hulle kom ook voor in seegrasbeddings. Hulle eet vissies en skaaldiere. Swartogies-slangpalings wat op eenslag geëet word, kan 'n gat in die pens van hul jagter met hul stertpunt maak. Hulle aard goed in groot akwariums.





</doc>
<doc id="60334" url="https://af.wikipedia.org/wiki?curid=60334" title="Sandslangetjie">
Sandslangetjie

Die Sandslangetjie ("Ophisurus serpens") is 'n vis (daar word na die vis verwys as 'n paling) wat voorkom in die oos Atlantiese Oseaan, die Indies-Pasifiese area en reg rondom die kus van Suider-Afrika. In Engels staan die paling bekend as die "Serpent eel".

Hierdie is een van die langste palings - tot 2.5 m. Die lyf is lank en dun en die paling het 'n lang snoet. Die stertpunt is hard en is nie 'n vin nie. Die pektorale vinne is uitkenbaar maar die dorsale en anale vinne is bykans nie sigbaar nie. Die kop en lyf is olyfgroen of bruin aan die bokant terwyl die onderkant ligter is. Daar is 'n ry swart kolletjies op die kante van die paling.

Die paling verkies sanderige en modderige areas om in te woon maar hulle is ook al waargeneem tot by 300 m diep. Hulle eet klein vissies en skaaldiere. Die paling versteek sy lyf in die sand en net sy kop steek bo die sand uit.





</doc>
<doc id="60335" url="https://af.wikipedia.org/wiki?curid=60335" title="Ophichthidae">
Ophichthidae

Ophichthidae is 'n vis-familie wat hoort tot die orde Anguilliformes. Daar is 55 genera met ten minste 260 spesies wat hoort tot dié familie. Vier en dertig van die spesies kom aan die Suid-Afrikaanse kus voor.

Die visse van die familie (daar word na hulle verwys as palings) word tussen 15 cm - 2.5m lank. Die lyf van die familie is lank en rond en by sommige spesies is daar geen pektorale vinne nie. Die palings kruip weg gedurende die dag en is aktief gedurende die nag. Hulle kom voor in water wat tot 200 m diep is. Party spesies verkies om in strandmere te bly.

Die volgende genera en gepaardgaande spesies kom aan die Suid-Afrikaanse kus voor:






</doc>
<doc id="60336" url="https://af.wikipedia.org/wiki?curid=60336" title="Lek">
Lek

Lek kan na een van die volgende verwys:



</doc>
<doc id="60340" url="https://af.wikipedia.org/wiki?curid=60340" title="Clupeidae">
Clupeidae

Die Harings en Sardyne ("Clupeidae") is 'n vis-familie tot die orde Clupeiformes behoort. Daar is 56 genera met minstens 190 spesies wat tot hierdie familie behoort. Dertien van die spesies kom aan die Suid-Afrikaanse kus voor.

Die familie is van gemiddelde grootte (6 – 28 cm) en almal is silwerkleurig. Die liggaam is redelik plat en dit lyk asof elke vis 'n kiel onder by die pens het. Die visse het nie 'n sylyn nie. Die meeste visse van die familie kom in skole voor naby die oppervlakte, een van die redes vir die familie se kommersiële waarde. Die vis word geblik en gesout vir menslike verbruik en word ook as dierevoedsel gebruik.

Die volgende genera en gepaardgaande spesies kom aan die Suid-Afrikaanse kus voor:




Die volgende genus kom nie aan die Suid-Afrikaanse kus voor nie:






</doc>
<doc id="60341" url="https://af.wikipedia.org/wiki?curid=60341" title="Doring-ansjovis">
Doring-ansjovis

Die doring-ansjovis ("Stolephorus holodon") is 'n vis wat aan die ooskus van Afrika vanaf Kenia tot by Algoabaai voorkom. In Engels staan die vis bekend as die "Thorny anchovy".

Die vis het 'n silwer streep langs die sye en daar is 6 - 8 skerp naalde onder die pens net voor die bekkenvinne. Die vis word 8 cm lank.

Die vis verkies strandmere om in te leef, eet plankton en het geen kommersiële waarde nie. Hulle skiet kuit in die somer.





</doc>
<doc id="60342" url="https://af.wikipedia.org/wiki?curid=60342" title="Melkvis">
Melkvis

Die Melkvis ("Chanos chanos") is 'n vis wat voorkom in die Indiese-Pasifiese area en aan die ooskus van Afrika vanaf die Rooisee tot by Swartvlei. In Engels staan die vis bekend as die "Milkfish".

Die kop en lyf is silwerig groen aan die bokant en wit aan die onderkant en die stertvin is gevurk. Die vis word 1.8 m lank.

Die vis verkies sagte bodems om in te leef en is volop in strandmere in KwaZulu-Natal. Die vis skiet kuit gedurende die nag in die somer.





</doc>
<doc id="60343" url="https://af.wikipedia.org/wiki?curid=60343" title="Chanidae">
Chanidae

Chanidae is 'n vis-familie wat tot die orde Gonorynchiformes behoort. Daar is slegs een spesie in die familie, naamlik die Melkvis, wat wydverspreid voorkom in vlak kuswaters van die Indiese en Stille Oseane.
Die enigste spesie het 'n lang liggaam en 'n diepgevurkte stert, die bekkenvin is agter die pens, en die anale vin is naby die stertvin.

Die enigste spesie van die familie is teenwoordig aan die Suid-Afrikaanse suid- en ooskus.





</doc>
<doc id="60346" url="https://af.wikipedia.org/wiki?curid=60346" title="Wit seebaber">
Wit seebaber

Die Wit seebaber ("Galeichthys feliceps") is 'n vis wat endemies aan Suid-Afrika is en kom voor van Swakopmund tot by Oos-Londen. In Engels staan die vis bekend as die "White sea-catfish".

Die vis het nie skubbe nie en die stert vin is diep gevurk. Die vis se kleur wissel van grys of groenerig bruin tot bruin aan die bokant en is ligter aan die onderkant met die pens amper wit. Hulle word 55 cm lank.

Die vis verkies beskermde water en strandmere om in te leef. Hulle skiet kuit gedurende September tot Desember. Die mannetjie dra die eiers en pasgeborenes in sy mond rond vir 3 - 4 maande. Gedurende die tyd eet die vis nie en verloor tot 24% van sy liggaam massa. Hulle eet skaaldiere, slakke en vissies.

Die dorsale en pektorale-vinne se strale is giftig en kan pynlike wonde veroorsaak. Aanbevole behandeling teen die gif is om die geaffekteerde area in warm water (50 °C) te plaas vir ongeveer 30 minute. Die vis kan geëet word.





</doc>
<doc id="60347" url="https://af.wikipedia.org/wiki?curid=60347" title="Ariidae">
Ariidae

Die Seebabers ("Ariidae") is 'n vis-familie van die orde Siluriformes. Dit bevat 14 genera met minstens 124 spesies. Vier van die spesies word aan die Suid-Afrikaanse kus aangetref.

Die indiwidue van hierdie familie is ongeskub en die strale van die eerste dorsale vin en pektorale vinne is giftig. Die stertvin is gevurk. Daar is twee baarde (stekels) op die bokaak en vier aan die onderkaak. Die grootte wissel van 30 – 60 cm. Hulle kom voor in sout, brak en varswater. Hulle vleis is eetbaar.

Die volgende genus en gepaardgaande spesies kom aan die Suid-Afrikaanse kus voor:





</doc>
<doc id="60348" url="https://af.wikipedia.org/wiki?curid=60348" title="Merlucciidae">
Merlucciidae

Die Stokvisse (Merlucciidae) is 'n vis-familie wat tot die orde Gadiformes behoort. Die Stokvis is 'n lid van hierdie familie, wat in totaal een genus met minstens 13 spesies bevat. Twee van die spesies kom aan die Suid-Afrikaanse kus voor. Dit is 'n visfamilie van groot kommersiële waarde.

Die lywe van hierdie visse is lank en 'n V-vormige rif is bo-op die kop aanwesig. Twee dorsale vinne is teenwoordig. Die bekkenvin het 7 strale en die stertvin is onafhanklik van die dorsale en anale vinne geplaas. Hierdie eetbare visse word op die kontinentale bank aangetref.

Die volgende genus en gepaardgaande spesies kom aan die Suid-Afrikaanse kus voor:





</doc>
<doc id="60349" url="https://af.wikipedia.org/wiki?curid=60349" title="Revierderby">
Revierderby

Die Revierderby is 'n derby tussen die twee gewildste spanne in die Duitse Ruhrgebiet: Borussia Dortmund (uit Dortmund) en FC Schalke 04 (uit Gelsenkirchen). Hulle mededinging gaan terug tot 1925, toe die spanne vir die eerste keer teen mekaar speel het.

Die naam "Revierderby" beteken letterlik streekderby (wat gesien die betekenis van die woord "derby" 'n pleonasme is), aangesien "Revier" in die Duits "streek" of "omgewing" beteken. Die term "Revierderby" word aanvanklik gebruik vir alle derbies in die "Ruhrgebiet", maar sedert "Schalke" teen "Dortmund" die strafste derby is, word die naam net gebruik vir hierdie derby. Andere wedstryde tussen spanne uit die "Ruhrgebiet" sal "Kleines Revierderby" genoem word.

"Schalke 04" het ampel meer derbies gewen dan "Borussia Dortmund". Beide spanne het sewe keer die , maar "Dortmund" het acht keer die Duitse sokkerkampioenskap gewen en die UEFA Champions League (in 1997) gewen, terwyl "Schalke" net sewe "Duitse kampioenskappe" en die UEFA Beker (ook in 1997!) het gewen.


</doc>
<doc id="60350" url="https://af.wikipedia.org/wiki?curid=60350" title="Ajax Kaapstad">
Ajax Kaapstad

Ajax Kaapstad (Engels: "Ajax Cape Town") is 'n Suid-Afrikaanse sokkerklub wat in Parow in Kaapstad geleë is. Hulle speel in die Premier Sokkerliga, die hoogste sokkerafdeling in Suid-Afrika. Ajax Kaapstad speel hulle tuiswedstryde in die Kaapstad-stadion, wat 'n kapasiteit van 69 070 toeskouers het.



</doc>
<doc id="60352" url="https://af.wikipedia.org/wiki?curid=60352" title="Zoli Marki">
Zoli Marki

Zoli Marki (Zolie Markey) is 'n Suid-Afrikaanse aktrise. Sy het in verskeie Afrikaanse, Duitse en Engelse rolprente gespeel. In sommige rolprente is sy gekrediteer as Zolie Markey en Zoli Marki.



</doc>
<doc id="60355" url="https://af.wikipedia.org/wiki?curid=60355" title="Verkeerde nommer">
Verkeerde nommer

Verkeerde nommer is 'n Afrikaanse rolprent wat in 1982 vrygestel is. Die regisseur was Franz Marx. Die hoofkarakters is deur Hannah Botha, Alex Heyns en Zoli Marki vertolk.

Die rolprent is 'n komedie.

en andere.



</doc>
<doc id="60356" url="https://af.wikipedia.org/wiki?curid=60356" title="Ophidiidae">
Ophidiidae

Die Kuskpaling-familie ("Ophidiidae") is 'n vis-familie wat hoort tot die orde Ophidiiformes. Daar is 46 genera met ongeveer 209 spesies wat hoort tot dié familie. Drie en twintig van die spesies kom aan die Suid-Afrikaanse kus voor.

Die familie se lywe is lank en loop na punt tot by die stert met die dorsale en anale vinne wat hier bymekaar kom. Die bekken vin ontbreek. Die skubbe is klein en die familie is ovipaar. Die grootte wissel van 16 cm tot 1.6 m. Die meeste spesies leef in diep water.

Die volgende genus en gepaardgaande spesies kom aan die Suid-Afrikaanse kus voor:





</doc>
<doc id="60357" url="https://af.wikipedia.org/wiki?curid=60357" title="Alex Heyns">
Alex Heyns

Alex Heyns was 'n Suid-Afrikaanse akteur. Hy was veral bekend vir sy rol as Boet Fasie in 'Nommer Asseblief'. Heyns is op 14 November 1988 in Pretoria aan longkanker oorlede.



</doc>
<doc id="60358" url="https://af.wikipedia.org/wiki?curid=60358" title="Monnik (vis)">
Monnik (vis)

Die Monnik ("Lophius vomerinus") is 'n vis wat endemies is aan die Suid-Afrikaanse kus en kom voor vanaf Namibië tot by Oos-Londen. In Suid-Afrikaanse Engels staan die vis bekend as die "Monk" en in ander lande as die "Devil anglerfish".

Die bokant van die vis is donker bruin tot groen grys en die onderkant is wit. Op die voorkop is daar drie stekels gevolg deur nog vier stekels bo-op die rug wat met 'n membraan verbind is, dan eers volg die dorsale vin. 'n Volgroeide vis kan tot 1 m lank word.

Die vis is 'n bodemvoeder, dit leef tussen 67 – 485 m. Die wyfies skiet kuit in die somer. Die vis is goed gekamoefleer en lê op die bodem en wag vir sy prooi. Die vis gebruik baie min energie en kan vir lang tye sonder kos gaan. Die is vis eetbaar, slegs die agterste helfte van die vis verskyn in die vis markte.





</doc>
<doc id="60360" url="https://af.wikipedia.org/wiki?curid=60360" title="Judy Garland">
Judy Garland

Judy Garland (Frances Ethel Gumm; 10 Junie 1922 - 22 Junie 1969) was 'n Amerikaanse aktrise en sangeres. Sy is hoog aangeslaan vir haar veelsydigheid en het onder meer 'n Juvenile Award, Golden Globe- en Grammy-pryse en 'n Spesiale Tony-toekenning gekry. 

Garland is ook vir verskeie ander pryse benoem, onder meer vir Academy Awards vir beste aktrise in die herproduksie van "" en beste vroulike byspeler vir haar rol in die 1961-rolprent "". Op die ouderdom van 39 het sy die jongste ontvanger geword van die Cecil B. DeMille-prys vir haar lewenslange bydrae tot die rolprentbedryf.

Ná optredes in vaudeville-produksies saam met haar twee ouer susters is Garland as tiener deur Metro-Goldwyn-Mayer ’n kontrak aangebied. Sy het in meer as twee dosyn rolprente vir hulle opgetree, onder meer in nege saam met Mickey Rooney en in die 1939-film waarmee sy die meeste verbind sou word, "". 

Ná 15 jaar is sy vrygestel van haar kontrak, maar het hernieude sukses behaal deur konsertoptredes wat nuwe rekords opgestel het.

In 1997 is 'n Grammy Lifetime Achievement Award postuum aan haar toegeken. Verskeie van haar opnames is opgeneem in die Grammy Hall of Fame. In 1999 het die Amerikaanse Rolprentinstituut haar onder die tien grootste vroulike sterre in die geskiedenis van die Amerikaanse rolprentbedryf geplaas.

Ondanks haar professionele sukses het Garland haar lewe lank persoonlike probleme gehad. Sy het oor haar voorkoms getwyfel weens regisseurs wat vir haar vertel het sy is onaantreklik en haar voorkoms op die skerm verander het. Sy het ook gereeld finansiële probleme gehad en het die belastinggaarder dikwels honderdduisende dollars geskuld. 

Garland was vyf keer getroud; sy is van haar eerste vier mans geskei. Sy het tydens die grootste deel van haar loopbaan 'n stryd teen alkohol en dwelms gevoer en is op 47 jaar dood weens 'n oordosis dwelms. Sy het drie dogters gehad: Liza Minnelli, Lorna Luft en Joey Luft.




</doc>
<doc id="60361" url="https://af.wikipedia.org/wiki?curid=60361" title="Lophiidae">
Lophiidae

Die Monnikvisse (Lophiidae) is 'n vis-familie wat in die orde Lophiiformes. Daar is 4 genera met ongeveer 25 spesies in die familie. Vyf van die spesies kom aan die Suid-Afrikaanse kus voor.

Visse van hierdie familie het groot monde met tande wat na binne gerig is. Die kop en die voorste gedeelte van die liggaam is plat en wyd en die voorkop het stekels, knoppe en riffels op. Daar is ook tentakels op die kop en rug aanwesig. Die grootte wissel van 30 cm tot 1.2 m. Die familie is jagters en eet slegs ander vis.

Die volgende genus en gepaardgaande spesies kom aan die Suid-Afrikaanse kus voor:





</doc>
<doc id="60362" url="https://af.wikipedia.org/wiki?curid=60362" title="Wrakvis">
Wrakvis

Die Wrakvis ("Polyprion americanus") is 'n vis wat voorkom in al die oseane, die Middellandse See en aan die kus van Suid-Afrika vanaf Walvisbaai tot by KwaZulu-Natal. In Engels staan die vis bekend as die "Wreckfish".

Die volwasse vis is 'n donker blouerige kleur met donkerder vlekke op. Die onvolwasse vissies is bruin, ook met donker vlekke op maar die stertvin is ligter van kleur. Die volwasse vis kan tot 2 m groot word en weeg dan 200 kg.

Die volwasse vis kom tot op dieptes van 650 m voor en eet ander visse onder andere stokvis. Die volwassenes kom partykeer in groot groepe voor. Dit is 'n gesogte eetvis.

Op 10 Oktober 2018 is 'n wrakvis van bykans 100 kg by Doringbaai gevang.





</doc>
<doc id="60363" url="https://af.wikipedia.org/wiki?curid=60363" title="Polyprionidae">
Polyprionidae

Polyprionidae is 'n vis-familie wat tot die orde Perciformes behoort. Daar is slegs een genus met ongeveer 2 - 3 spesies in hierdie familie. Slegs een van die spesies kom aan die Suid-Afrikaanse kus voor.

Visse van hierdie familie het 'n langwerpige vorm en die lyf en kop is met klein skubbetjies bedek. Op die operkulum is daar 'n kenmerkende horisontale rif wat eindig in 'n kort, skerp punt. Die familie leef in water van 40 tot 650 m diepte op rotsbodems of naby skeepswrakke.

Die volgende genus en gepaardgaande spesies kom aan die Suid-Afrikaanse kus voor:





</doc>
<doc id="60364" url="https://af.wikipedia.org/wiki?curid=60364" title="Zeidae">
Zeidae

Zeidae is 'n vis-familie wat hoort tot die orde Zeiformes. Daar is sewe genera met 14 spesies wat hoort tot dié familie. Vyf van die spesies kom aan die Suid-Afrikaanse kus voor.

Die familie is ovaalvormig, die skubbe is klein en in sommige gevalle afwesig en die mond groot. Hulle kom ook op of naby die seebodem en die grootte wissel van 22 – 90 cm. Hulle eet ander vissies, skaaldiere en slakke. Die familie is alleenlopers en vergader net saam tydens die paar seisoen.

Die volgende genera en gepaardgaande spesies kom aan die Suid-Afrikaanse kus voor:






</doc>
<doc id="60365" url="https://af.wikipedia.org/wiki?curid=60365" title="Sarcopterygii">
Sarcopterygii

Sarcopterygii is 'n klas gewerwelde beenvisse van die superklas "Osteichthyes". Die gemeenskaplike faktor van die klas is dat al die visse vleisvinvisse is - voorheen bekend as "lobvinvisse". Sarcopterygii was ook voorheen bekend as "Choanichthyes". "Sarcopterygii " word in twee ordes ingedeel: "Coelacanthiformes" en "Lepidosireniformes". Die Australiese longvis is die primitiefste longvis wat nog lewe. 

Die vis herinner baie aan die long visfossiele van 400 miljoen jaar gelede. Die Australiese longvis se wetenskaplike naam is "Neoceratodus forsteri", wat afkomstig is van ŉ gefossiliseerde vis, "Ceratodus", wat 200 miljoen jaar gelede gelewe het en baie soos "Neoceratodus" lyk. Omdat die Australiese longvis se skelet so 'n groot ooreenkoms met die van "Ceratodus" toon, is dit waarskynlik dat "Ceratodus" se interne anatomie en sy gewoontes ŉ ooreenkoms toon met die van die hedendaagse Australiese longvis. 

ŉ Mens kan dus afleidings maak oor die leefwyse van "Ceratodus" van 200 miljoen jaar gelede deur die van "Neoceratodus" te bestudeer. Die Australiese spesie se liggaamsvorm is soos die van ŉ tipiese vis. Die liggaam is bedek met groot, ronde skubbe wat dakpansgewys gerangskik is. Die breë pektorale en bekkenvinne is ook met skubbe bedek. 

Anders as in die geval van die oorblywende 5 spesies, het die Australiese longvis net een long, wat dorsaal ten opsigte van die spysverteringskanaal geleë is. Gewoonlik gebruik die Australiese longvis sy kieue vir gaswisseling in water. 

Sy long (eintlik ŉ gewysigde en gespesialiseerde lugsak, met 'n spesiale bloedvoorsiening) word net in droogtetye gebruik wanneer kieu-asemhaling nie meer moontlik is omdat die konsentrasie suurstof in die verkleinde poele nie meer genoegsaam vir kieu-asemhaling is nie. Hierdie visse kan die uitdroging van hulle habitat nie oorleef nie aangesien hulle nie hul inwendige organe op land vogtig kan hou nie. 

Anders as die ander familie longvisse maak die visse nie 'n winterslaap deur nie. Longvisse se voortplanting geskied baie eenvoudig. Die wyfie lê haar eiers tussen waterplante en keer nie daarheen terug nie. Geen aanduiding van ouersorg is tot dusver waargeneem nie. Omdat die Australiese longvis se bou en gedrag so primitief is, word hulle beskou as lede van die familie "Ceratodidae", terwyl die oorblywende 5 spesies tot die familie "Lepidosirenidae" behoort. 

Toe die Australiese longvis in 1870 ontdek is, het hulle, uitsluitend in die Burnett- en St. Maryrivier voorgekom. Met verloop van tyd het die mens die vis na die ander riviere van Queensland versprei, waardeur die vis se kanse op oorlewing verbeter is. Die Australiese longvis kan tot 1,5 m lank word.





</doc>
<doc id="60366" url="https://af.wikipedia.org/wiki?curid=60366" title="Latimeriidae">
Latimeriidae

Die Selakante (Latimeriidae) is 'n vis-familie wat tot die orde Coelacanthiformes behoort. Daar is slegs een genus met 2 spesies in die familie. Een van die soorte kom aan die Suid-Afrikaanse kus voor.

Hulle lywe is stewig gebou en bedek met groot benerige skubbe wat oorvleuel. Die stertvin is breed en gerond. Die eerste dorsale vin is beweegbaar. Die rugstring is hol.

Die volgende genus en gepaardgaande spesies kom aan die Suid-Afrikaanse kus voor:





</doc>
<doc id="60368" url="https://af.wikipedia.org/wiki?curid=60368" title="Peripatetiese skool">
Peripatetiese skool

Die Peripatetici was lede van ‘n skool van filosofie in antieke Griekeland. Hulle leringe was geskoei op dié van hulle stigter, die Griekse filosoof Aristoteles, en Peripateet is ‘n naam wat aan sy volgelinge gegee is. Die skool het oorspronklik sy naam "Peripatos" ontleen aan die "peripatoi" ("περίπατοι" "kolonnades") van die Lykeion-gimnasium in Athene waar die lede vergader het. ‘n Soortgelyke Griekse woord "peripatetikos" (περιπατητικός) verwys na die loop-aksie, en as ‘n byvoeglike naamwoord word "peripateties" dikwels in die trant van swalkend, wandelend, meanderend of drentelend gebesig. Na Aristoteles se dood, het ‘n legende ontstaan dat hy ‘n "peripatetiese" dosent was – dat hy al lopende onderrig gegee het – en die benaming "Peripatetikos" sou die oorspronklike "Peripatos" vervang.

Die skool dateer van omstreeks 335 v.C. toe Aristoteles in die Lykeion begin instruksie gee het. Dit was ‘n informele inrigting waarvan die lede met filosofiese en wetenskaplike ondersoeke bemoeid was. Aristoteles se opvolgers Theophrastos en Strato het voortgebou op die tradisionele deurgronding van filosofiese en wetenskaplike teorieë, maar na die middel van die 3de eeu v.C., het die skool ‘n insinking beleef, en dit sou nie voor die Romeinse era weer ‘n bloeityd ervaar nie. Later het die skool se lede hulle daarop toegespits om kommentare op Aristoteliaanse werke te lewer, eerder as die verdere ontwikkeling daarvan, en die skool sou eindelaas in die 3de eeu n.C. doodloop.

Alhoewel die skool tot niet gegaan het, het die bestudering van Aristoteles se werke in die Latere Oudheid, die Middeleeue en die Renaissance voortgeleef onder geleerdes wat Peripatetici genoem is. Na die val van die Romeinse Ryk, het die werke van die Peripatetiese skool vir die weste verlore gegaan, maar in die ooste is dit opgeneem in vroeë Islamitiese filosofie, wat ‘n groot rol sou speel in die herlewing van Aristoteles se doktrines in Europa van die Middeleeue en die Renaissance.


</doc>
<doc id="60370" url="https://af.wikipedia.org/wiki?curid=60370" title="Langsnoetpypvis">
Langsnoetpypvis

Die Langsnoetpypvis ("Syngnathus temminckii") is 'n vis wat endemies aan Suider-Afrika is en kom voor vanaf Walvisbaai tot by die Tugelabank in KwaZulu-Natal. In Engels staan die vis bekend as die "Longsnout pipefish". Volgens Heemstra se "Coastal Fishes of Southern Africa" verskil die spesie van "syngnathus acus" wat in die Middellandse See en die noordoostelike Atlantiese Oseaan voorkom.

Die vis is lank en dun met die snoet wat langer as die kop is. Die vis het 'n dorsale vin en pektorale- en anale vinne en is groen tot donkerbruin van kleur afhangende van die habitat. Die vis word tot 32 cm lank.

Die vis verkies riviermondings om in te leef maar is ook al gevind in water wat tot 110 m diep is. Broeityd is van November tot Maart. Die mannetjies dra die embrios in 'n broeisak wat aan hulle pens is. Die vis eet onder andere soöplankton. Die langsnoetpypvis is die algemeenste pypvis in Suid-Afrika.





</doc>
<doc id="60371" url="https://af.wikipedia.org/wiki?curid=60371" title="Syngnathidae">
Syngnathidae

Die Seeperdjies en pypvisse (Syngnathidae) is 'n vis-familie wat hoort tot die orde Syngnathiformes. Daar is 52 genera met 215 spesies wat hoort tot dié familie. Vyf-en-twintig van die spesies kom aan die Suid-Afrikaanse kus voor.

Die lywe van visse in dié familie is gepantser met dik velagtige plate wat in ringe om die visse gevorm is. Hulle het geen skubbe of tande nie met klein mondjies aan die einde van die snoet. Die familie is dimorfies. Die mannetjies dra die bevrugte eiers in 'n buidel of broeisak. Hulle lengte wissel van 2 – 65 cm.

Die volgende genera en gepaardgaande spesies kom aan die Suid-Afrikaanse kus voor:










</doc>
<doc id="60372" url="https://af.wikipedia.org/wiki?curid=60372" title="Gladde fluitbek">
Gladde fluitbek

Die Gladde fluitbek ("Fistularia commersonii") is 'n vis wat voorkom in die Indiese-Pasifiese area, die Rooisee en aan die ooskus van Afrika vanaf Oman tot by Mosselbaai. In Engels staan die vis bekend as die "Smooth flutemouth".

Die vis se lyf is lank en glad met geen riwwe op die dorsale gedeelte nie. Die pupil is ovaalvormig. Daar is 'n dorsale vin, anale vin en pektorale vinne teenwoordig. Die lyf is olyf groen aan die sye en die bokant en wit aan die onderkant met 'n paar blou lyne of blou kolletjies wat op die sye voorkom. Die vis kan tot 1.2 m lank word.

Die vis verkies vlak riwwe en seegras beddings om in te leef en is al opgemerk by 'n diepte van 128 m. Hulle eet ander vis bv. bontpalings, slang palings, kardinaalvisse, sardyne en ook garnale. Die vis is eetbaar.





</doc>
<doc id="60373" url="https://af.wikipedia.org/wiki?curid=60373" title="Fistulariidae">
Fistulariidae

Die Fluitbekke ("Fistulariidae") is 'n vis-familie wat tot die orde Syngnathiformes behoort. Daar is slegs een genus met vier spesies in hierdie familie. Twee van die spesies kom aan die Suid-Afrikaanse kus voor.

Die lyf en snoet is ongewoon lank en die snoet is pypvormig. Skubbe is normaalweg afwesig of verminder tot klein knoppies aan die lyf. Die stertvin is gevurk met die middelste gedeelte wat in 'n lang punt eindig. Die grootte wissel van 1.2 tot 1.5 m.

Die volgende genus en gepaardgaande spesies kom aan die Suid-Afrikaanse kus voor:





</doc>
<doc id="60375" url="https://af.wikipedia.org/wiki?curid=60375" title="Centriscidae">
Centriscidae

Die Garnaalvisse ("Centriscidae") is 'n vis-familie wat tot die orde Syngnathiformes behoort. Daar is twee genera met vier spesies in hierdie familie. Een van die soorte kom aan die Suid-Afrikaanse kus voor.

Die familie se lywe is lank en plat, soos 'n lemmetjie. Die rug is gebuig sodat die dorsale vin in die plek van die stertvin is en die stertvin is laer af, amper waar die anale vin normaalweg is. Die familie het geen tande in die mond nie. Die maksimum grootte is 16 cm.

Die volgende genus en gepaardgaande spesie kom aan die Suid-Afrikaanse kus voor:





</doc>
<doc id="60377" url="https://af.wikipedia.org/wiki?curid=60377" title="Bundesautobahn 66">
Bundesautobahn 66

Die Bundesautobahn 66 (afkorting: BAB 66, dikwels ook kort Autobahn 66 of A 66 genoem) 
is 'n federale snelweg wat van Wiesbaden oor Frankfurt am Main na Fulda loop. Die snelweg is in die deelstaat Hessen geleë. Dit is een van die besigste snelweë in Duitsland. 


</doc>
<doc id="60378" url="https://af.wikipedia.org/wiki?curid=60378" title="Scorpaenidae">
Scorpaenidae

Scorpaenidae is 'n visfamilie wat tot die orde "Scorpaeniformes" behoort. Daar is sestig genera met minstens vierhonderd spesies wat tot hierdie familie behoort. Vyftig van die spesies kom aan die Suid-Afrikaanse kus voor.

Die lywe is redelik plat met groot koppe, en skubbe kan aanwesig of afwesig wees. Daar is gewoonlik 'n klomp stekels of penne rondom die kieuedeksel. Hulle grootte wissel van 5 – 50 cm. Hulle is lokval roofvisse en eet vis, skaaldiere en seekat.

Die volgende genera en gepaardgaande spesies kom aan die Suid-Afrikaanse kus voor:













</doc>
<doc id="60386" url="https://af.wikipedia.org/wiki?curid=60386" title="Dorp">
Dorp

Die term dorp verwys gewoonlik na 'n klein nedersetting in 'n landelike area wat kleiner as 'n stad is, maar oor winkelsentrums, besighede en spesiale dienste soos banke, hospitale en sportsentrums beskik. Dorpe kan duisende mense hê wat daar woon.



</doc>
<doc id="60388" url="https://af.wikipedia.org/wiki?curid=60388" title="Oranienburg">
Oranienburg

Oranienburg is die administratiewe sentrum van die distrik Oberhavel in die Duitse deelstaat Brandenburg. Die stad is aan die Havelrivier en die Oder-Havel-kanaal, sowat twaalf kilometer van die noordelike stadsgrens van Berlyn en 35 kilometer noord van die Berlynse middestad geleë.

Die eerste verwysing na Oranienburg, wat destyds nog as "Bochzowe" (Bötzow) bekend gestaan het, dateer uit 1216. Die nedersetting het in 1232 stadstatus gekry. Vissery en handel met vis en landbouprodukte was sy ekonomiese basis.

Albrecht die Beer, markgraaf van Salzwedel, en sy opvolgers het vanaf die middel van die 13de eeu met die Duitse kolonisasie van heidense Slawiese gebiede oorkant die Elberivier begin en hul magsgebied na die Teltow- en Barnim-streke uitgebrei. Aan die grense en by strategies belangrike punte is kastele opgerig, waaronder vermoedelik ook die waterkasteel "Bothzowe" aan die Havel.

Tydens die heerskappy van keurvors Joachim II is in 1541 die Protestantse Hervorming ingevoer. Omstreeks 1550 het die keurvors die "Bothzowe"-kasteel, wat destyds die middelpunt die middelpunt van 'n klein nedersetting van koopmans en ambagsmanne was, maar weens die ooswaartse uitbreiding van Brandenburg geen rol meer by grensbeveiliging gespeel het nie, laat afbreek om 'n jagkasteel met twee verdiepings op te rig.

In die eerste helfte van die 17de eeu het Bötzow gebuk gegaan onder die skadelike gevolge van die Dertigjarige Oorlog (1618–1648). Die stad is deur soldate geplunder en huise en skure deur brande vernietig. Volgens oorlewerings het ook die Swart Dood in Bötzow gewoed. Die plaaslike bevolking het ná die oorlog nog slegs 200 beloop.

Ná die einde van die oorlog het die Brandenburgse keurvors Frederik Willem van Brandenburg die Bötzow-domein met al sy dorpe in 1650 aan sy eggenote Louise Henriette van Oranje-Nassau geskenk. Die Nederlands-gebore prinses was bekoor deur die waterryke groen landskap wat haar aan haar geboorteland herinner het. Twee jaar later is in haar opdrag die "Oranienburg"-kasteel in die Hollandse styl opgerig. Hier het Louise Henriette in 1663 die eerste porseleinkabinet in Europa gestig.

Die naam "Oranienburg" is reeds in 1653 ook in die stadseël oorgeneem. Vir die streek, wat dekades lank deur oorlogshandelinge verwoes is en die grootste deel van sy bevolking verloor het, het 'n bloeitydperk begin.

Louise-Henriette het nuwe hoop vir die bewoners gebied. Sy het nuwe setlaars uit Nederland en ander Europese lande na Oranienburg genooi om plase, melkerye en ander sosiale instellings te stig. Die keurvorstepaar het dwarsoor Brandenburg ongebruikte land in bloeiende landskappe omgeskep.

Hul seun, keurvors Frederik III (wat vanaf 1701 as koning Frederik I geregeer het), het die kasteel van sy moeder tot 'n pragtige barokkasteel omgebou – die eerste van sy soort in die Mark Brandenburg.

Die plaaslike kasteel is al in 1802 aan 'n apteker verkoop om voortaan 'n katoenwewery te huisves. Die katoenvervaardiging is egter in 1807 weens die oorlog met Frankryk gestaak.

Ná die Vryheidsoorloë het handel, vervoer en nywerhede voorspoedig ontwikkel. Nuwe paaie, waterweë en spoorweë is aangelê. Die eerste geskeduleerde trein op die roete tussen Berlyn en Stralsund het op 10 Julie 1877 in Oranienburg se stasie aangekom. Die stad is sodoende by Berlyn se treinnetwerk en vanaf 1891 danksy 'n nuwe stadstreinverbinding ook by die hoofstad se openbare vervoerstelsel ingesluit. Die ontwikkeling van vervoerinfrastruktuur het Oranienburg se industrialisering verder bevorder. Gepaardgaande met die ekonomiese ontwikkeling het die bevolking vinnige groei getoon – in 1900 was dit reeds sowat 8 000.

In die kasteel is in 1814 'n swaelsuurfabriek gevestig – die eerste van sy soort in Pruise wat swaelsuur volgens die loodkamermetode vervaardig het. Die skeikundige Friedlieb Ferdinand Runge (1794–1867) het in sy plaaslike fabriek reeds in 1833 sy belangrikste ontdekkings gemaak – anilien en karbolsuur in steenkoolteer. Hier is in 1835 die eerste stearien- en in 1840 die eerste paraffienkerse geproduseer. In 1848 is die nywerheid na die Mühlenfeld verskuif. Naas Runge se chemiese fabriek het ook ondernemings uit die metaal-, houtverwerkings- en masjienboubedryf hulle in Oranienburg gevestig. Die kasteel, wat ná 'n brand gerenoveer is, het tussen 1861 en 1926 'n teologiese seminarie van die Evangelies-Lutherse Kerk gehuisves.

Berlynse vegetariërs het op 28 Mei 1883 in die weste van Oranienburg die eerste vegetariese nedersetting in Duitsland gestig, die "Vegetarische Obstbaukolonie Eden GmbH". Die bekende geldhervormer Silvio Gesell het baie jare in dié nedersetting gewoon en is hier ook oorlede.

Infrastruktuur en geriewe het met die bou van die Oder-Havel-kanaal tussen 1906 en 1912 'n nuwe hoogtepunt bereik. Meer nywerhede het hulle hierna in Oranienburg gevestig. 'n Staalvere-fabriek, wat kort ná die opening van die kanaal gestig is, sou later tot 'n belangrike staalaanleg groei. Die aanleg met 7 000 werknemers was een van die modernste van sy soort. As gevolg van die politieke omwenteling in die Duitse Demokratiese Republiek is dit ná 1989 deur die Wes-Duitse maatskappy "Krupp" oorgeneem en gesluit. Alle masjiene en geriewe is aan China verkoop.

In 1933 het die "SA" een van die eerste Nasionaal-Sosialistiese konsentrasiekampe in Oranienburg ingerig waar hoofsaaklik Berlynse teenstanders van die NS-bewind aangehou is. In Julie 1934 is die skrywer Erich Mühsam in dié kamp vermoor. 'n Tweede konsentrasiekamp, Sachsenhausen, is in Junie 1936 deur die "SS" aan die oostelike stadsrand ingerig. Hier het tot die einde van die Tweede Wêreldoorlog meer as 100 000 mense gesterf. Die sentrale administrasie vir alle Duitse konsentrasiekampe was eweneens in Oranienburg gesetel. Die stad en die konsentrasiekampe is in April 1945 deur die Rooi Leër bevry, maar die konsentrasiekamp-terrein is tot en met 1950 steeds deur die Sowjet-besetters gebruik om politieke teenstanders te interneer.

Vanweë sy strategiese nywerhede – ondernemings soos die "Auergesellschaft" (wat by Hitler se kernprogram betrokke was en uraanoksied verryk het), die vliegtuigvervaardiger "Heinkel" en 'n filiaal van die Berlynse enjinvervaardiger "Argus Motoren Gesellschaft" – was Oranienburg die teiken van 'n hele reeks geallieerde lugaanvalle. Aktiewe bomme, wat nie ontplof het nie toe hulle afgewerp is, moet steeds ontlont word. Deskundiges reken dat sowat driehonderd bomme met chemiese ontstekingsmeganismes steeds aktief is en in die grond verborge lê. Chemiese verwering deur asetoon kan tot selfdetonasie lei.

Op 23 April 1952 is Oranienburg as setel van die gelyknamige administratiewe distrik in die Duitse Demokratiese Republiek (DDR) aangewys. Die plaaslike kasteel het in die DDR-tydperk as kasarm vir Oos-Duitse grenssoldate gedien.

Ná die politieke omwenteling van 1989 en die hereniging met Wes-Duitsland is Oranienburg as administratiewe setel van die nuutgestigte distrik Oberhavel aangewys waarin twee vroeëre distrikte, Oranienburg en Gransee, saamgesmelt is. Sedert 1990 het nuwe ondernemings hulle in die stad gevestig en is talle woonbuurte gerenoveer of nuut gebou. Die stadskern word deur 'n mengsel van historiese en nuwe woon- en sakegeboue gekenmerk. Die kasteel van Oranienburg is eweneens gerestoureer en word tans deur die Stigting Pruisiese Kastele en Tuine Berlyn-Brandenburg bestuur.

Op 26 Oktober 2003 is die omliggende dorpe Friedrichsthal, Germendorf, Lehnitz, Malz, Schmachtenhagen, Wensickendorf en Zehlendorf by Oranienburg ingesluit.

Die Kasteelpark (Duits: "Schlosspark") is wes van die kasteel geleë. Die park is in opdrag van keurvorstin Louise Henriette deur Johann Gregor Memhardt volgens die Hollandse styl met 'n tuinhuisie in sy middel aangelê. Selfs 'n kunsmatige grot en 'n klein dieretuin het ontstaan. Oorspronklik is veral sierbome, sierstruike, blomme en groente in die park aangeplant. Vrugtebome is uit Nederland ingevoer. So het die keurvorstin volgens historiese oorlewerings nuwe groentesoorte soos onder meer aartappels en blomkool in die Mark Brandenburg ingevoer. Die ingangsportaal is in 1690 in opdrag van haar seun, keurvors Frederik III (die eerste koning van Pruise), deur die argitek J.A. Nering ontwerp.

In 2009 is die jaarlikse tuinbouskou van die deelstaat Brandenburg in die Kasteelpark gehou. Die tema van die skou was "Droomlandskappe van 'n keurvorstin", en ter herdenking van die Nederlands-gebore keurvorstin Louise Henriette van Oranje is gragte in die Hollandse styl in die park angelê.

Die oorspronklike kasteelpark vorm saam met die nuwe park, wat op die terrein van die voormalige kasarm ontstaan het, 'n uniforme groen ruimte met 'n oppervlakte van 30 hektaar wat dwarsdeur die jaar stadsbewoners en toeriste lok. Die historiese gedeelte word deur skaduryke boomlane, 'n klein meer en kleurryke blomtapyte oorheers, terwyl op die nuwe parkterrein tematuine, 'n blomsaal met 'n restaurant en kinderspeelplekke ontstaan het.

Die geskiedenis van Sachsenhausen kan in die 14de eeu teruggevoer word. In die landboek van keiser Karel IV word in 1375 na 'n watermeul verwys, 'n aanleg wat later as "Neumühl" bekend sou staan. Vanweë sy gunstige ligging vlak by 'n waterloop het bakkers uit omliggende nedersettings hier hul graan laat maal. Die meul is as gevolg van oorlog, 'n brand en die Swart Dood in 1402 vernietig, maar sy bedryf was eeue lank só winsgewend dat dit steeds heropgebou is. In 1874 is die hele aanleg aan die brand gesteek.

Op 29 Mei 1753 het koning Frederik II van Pruise die amptelike stigtingsoorkonde van die dorp Sachsenhausen onderteken. Die dorp met 'n destydse bevolking van 220 is destyds as sogenaamde "straatdorp" aangelê, dit wil sê feitlik alle geboue was langs sy hoofstraat geleë. Tussen 1752 en 1753 is twintig spinnergesinne in nuut opgerigte woonhuise gevestig en verplig om jaarliks 'n bepaalde hoeveelheid wol te spin.

Nadat die eerste riviersluis reeds in 1448 gebou is, het Sachsenhausen sy latere groei onder meer aan sy waterweë, veral die Havelrivier, te danke. 'n Kanaal, die "Ruppiner Kanal", het die plaaslike ekonomie 'n hupstoot gegee, en baie gesinne het vanaf 1800 werk by plaaslike rederye gevind. In 1842, toe Sachsenhausen 316 inwoners getel het, het 28 vragbote hul tuishawe in die dorp gehad.

Op 1 Julie 1900 het Sachsenhausen met die buurdorp Berg saamgesmelt, en in 1903 het die bevolking reeds 1 300 beloop. Vanaf 1905 was die dorp 'n spoorhalte, en agt jaar later het die plaaslike stasiegebou ontstaan. 'n Brandweer- en raadhuis is in 1931 gebou.

Die inwonertal het ná die Tweede Wêreldoorlog vinnig gegroei tot 4 000 in 1956. Op 1 April 1974 is Sachsenhausen amptelik as stadsdeel by Oranienburg ingesluit. Vandag is Sachsenhausen, wat in die noorde van Oranienburg geleë is, 'n rustige stadsdeel met 'n landelike karakter. Enkelgesinshuise, bosse, weivelde, waterlope en klein mere maak van Sachsenhausen 'n gewilde woonplek.

Die Lutherse Sint Nicolai-kerk is tussen 1864 en 1866 in opdrag van die Pruisiese koning Frederik Willem IV deur die argitek Friedrich August Stüler in die Neoromaanse styl gebou. Dit het 'n ouer eenvoudige kerkgebou vervang wat in 1796 ná die groot brandramp van 1788, waartydens die oorspronklike barokkerk vernietig is, opgerig is.

Die kerk is gedurende die Tweede Wêreldoorlog vernietig en in 1952 heropgebou. 'n Monument ter nagedagtenis aan die slagoffers van die Sachsenhausen-konsentrasiekamp, wat in 1985 opgerig is, herinner ook aan die geskiedenis van die Lutherse Kerk tydens die Nasionaal-Sosialistiese bewind in Duitsland tussen 1933 en 1945 toe baie Lutherse Christene as "Duitse Christene" met die Nazi-party gekollaboreer het.

Lutherse kerklidmate in Sachsenhausen, wat oorspronklik 'n selfstandige munisipaliteit gevorm het, het oorspronklik kerkdienste in Oranienburg bygewoon. Dit was egter 'n lang en moeilike pad om te loop, en so is daar reeds in 1903 beplan om 'n eie kerkgebou in Sachsenhausen op te rig, veral vanweë die vinnige groei van die gemeente. In 1911 het die dorpsbevolking reeds 2 000 beloop.

Kerkdienste is egter al vroeër in Sachsenhausen gehou. Sedert 1848 het 'n predikant uit Oranienburg een keer per kwartaal na Sachsenhausen gekom om 'n kerkdiens in die plaaslike skoolgebou te hou. Vir die nuwe kerk is baie donasies ontvang, en ook ambagsmanne het min of geen loon vir hul bydraes gevra nie. Die nuwe kerkgebou is op 20 Desember 1914 ingewy. Die nuwe kerkorrel, wat in Frankfurt (Oder) vervaardig is, is op 20 Desember 1964 ingewy.

Tydens die Nasionaal-Sosialistiese bewind tussen 1933 en 1945 het Nasionaal-Sosialisties gesinde "Duitse Christene" die kerkraad van Oranienburg oorheers, terwyl kerkraad van die gemeente in Sachsenhausen by die "Bekennende Kirche" ("Belydende Kerk") aangesluit het.



</doc>
<doc id="60389" url="https://af.wikipedia.org/wiki?curid=60389" title="Dorp (musiekgroep)">
Dorp (musiekgroep)

Dorp is 'n Suid-Afrikaanse rockgroep in Londen, Engeland.

Die groep is in 1992 in Somerset-Wes by die "Parel Vallei High School" gestig onder sy vorige naam, "The Fauves". Die aanvanklike groeplede was Myburgh Grobbelaar (stem), Albert Loubser (kitaar), Dylan Kemlo (baskitaar), Timothy Rankin (dromme) en David Poole (saksofoon). Hulle eerste album, "Indigenous Jewellery" is in 1996 deur Oom Gert-rekords vrygestel. In 1999 besluit hulle om na Londen te verhuis om die internasionale mark te betree.



</doc>
<doc id="60390" url="https://af.wikipedia.org/wiki?curid=60390" title="Mud">
Mud

Mud is ‘n ou inhoudsmaat vir droë ware.

Reeds in 1681 het die VOC standaarde neergelê vir inhoudsmate. Met die Britse oorname van die gesag het die Nederlandse stelsel van mate en gewigte bly bestaan, alhoewel die Britse stelsel in die dorpe stadig in gebruik gekom het. Soos die boere na die binneland getrek het, is die Nederlandse stelsel ook daar toegepas. Eers met die aanvaarding van die Wet op Mate en Gewigte in 1922 het Suid-Afrika werklike eenvormigheid ten opsigte van mate en gewigte gekry. Met Wet nr. 76 van 1973 het Suid-Afrika die metrieke stelsel van mate en gewigte aanvaar.

Die ou Nederlandse mate wat vir droë ware soos koring, meel en aartappels op die Suid-Afrikaanse platteland gebruik is, was die volgende:
Die gewig van ‘n mud het gewissel tussen die 75 en 100 kilogram, afhangende van die produk, tyd in die geskiedenis en die plek waar daar geweeg is. ‘n Emmer is gebruik as inhoudsmaat vir meel en het ongeveer 11,3 kilogram geweeg.



</doc>
<doc id="60392" url="https://af.wikipedia.org/wiki?curid=60392" title="Roda JC Kerkrade">
Roda JC Kerkrade

Roda JC Kerkrade is 'n Nederlandse sokkerspan in die Limburgse dorp Kerkrade, wat in die Eredivisie speel. Die span se tuisveld is die Parkstad Limburg Stadion (kapasiteit: 20 000 sitplekke). Die klub is in 1962 gestig nadat Roda Sport en Rapid JC (wat in 1956 die nasionale titel gewen het) saamsmelt het. Die klub bemark homself as die span van Limburg, maar die stadion is ondanks die laagste pryse vir kaartjies nooit vol nie.




</doc>
<doc id="60393" url="https://af.wikipedia.org/wiki?curid=60393" title="FC Utrecht">
FC Utrecht

FC Utrecht is 'n sokkerklub in die Nederlandse stad Utrecht, wat in die Eredivisie (die hoogste nasionale sokkerafdeling) speel. Die span speel sy tuiswedstryde in De Galgenwaard, wat 'n kapasiteit van 24 500 sitplekke het. "FC Utrecht" het in 1970 ontstaan na 'n saamsmelting van die drie professionele sokkerspanne in Utrecht: DOS (wat in 1958 die nasionale titel het gewen), Velox en Elinkwijk. Die klub is een van die min klubs wat nog nooit uit die Eredivisie gerelegeer is nie.




</doc>
<doc id="60394" url="https://af.wikipedia.org/wiki?curid=60394" title="Serranidae">
Serranidae

Die Klipkabeljoue en Seebaarse (Serranidae) is 'n vis-familie wat hoort tot die orde Perciformes. Daar is vyf subfamilies, agt en veertig genera met 330 spesies wat hoort tot dié familie. Sewe en sewentig van die spesies kom aan die Suid-Afrikaanse kus voor.

Die familie is karnivore en die grootte wissel van 4 cm ot 2.7 m. Hulle verkies koraal- en rots riwwe om in te leef tot op dieptes van 500 m. Die meeste spesies is hermafrodiete.

Die volgende genera en gepaardgaande spesies kom aan die Suid-Afrikaanse kus voor:

Die volgende genera en gepaardgaande spesies kom aan die Suid-Afrikaanse kus voor:

Die volgende genera en gepaardgaande spesies kom aan die Suid-Afrikaanse kus voor:





</doc>
<doc id="60395" url="https://af.wikipedia.org/wiki?curid=60395" title="Witrand-klipkabeljou">
Witrand-klipkabeljou

Die witrand-klipkabeljou ("Epinephelus albomarginatus") is 'n vis wat endemies is aan Suid-Afrika en kom voor van die suide van Mosambiek tot Oos-Londen. In Engels staan die vis bekend as "white-edged rockcod".

Die vis se kop, lyf en dorsale vin het bruin kolletjies op. Die pektorale- en bekkenvinne is geel en die anale en stervinne het 'n wit rand op. Die vis word tot 82 cm lank en 13 kg swaar.

Die witrand-klipkabeljou leef in koraalriwwe en rotsagtige bodems in water wat 10–120 m diep is. Hulle eet ongewerweldes wat op die bodem leef, vis en tjokka. Die visse is hermafrodiete. Die wyfies skiet kuit van Oktober tot Februarie in die noorde van KwaZulu-Natal. Dit is 'n gewilde eetvis en word deur die IUBN geklassifiseer as 'n kwesbare spesie.





</doc>
<doc id="60396" url="https://af.wikipedia.org/wiki?curid=60396" title="Derby van die ewige vyande">
Derby van die ewige vyande

Die Derby van die ewige vyande (Ντέρμπι των αιωνίων αντιπάλων) is 'n derby tussen die Griekse sportklubs Panathinaikos en Olympiacos. Beide klubs is in Athene geleë. Hoewel beide klubs in verskeie sportsoorte meeding, is die derby in sokker seker die strafste.

"Panathinaikos" is die span uit die sentrum van "Athene" en het baie ondersteuners onder die ryker mense. "Olympiacos" het sy tuisveld in Piraeus, die hawe van "Athene", en het baie ondersteuners onder die arbeiders. Tydens baie wedstryde is daar onluste tussen die ondersteuners en meermaals het mense daarby gesterf.

In sokker oorheers "Panathinaikos" en "Olympiacos" die nasionale sokkerliga. Die derbies is dikwels belangriker as welke span die nasionale titel wen. In die Griekse sokkerbeker speel die spanne ook baie teen mekaar. "Olympiacos" wen die meeste wedstryde en het ook die meeste pryse gewen. "Panathinaikos" is egter die enigste span wat ooit die eindstryd van die Europese Beker behaal het (in 1971, waar hulle vir Ajax geklop het).
Behalwe sokker, vind die derby ook in basketbal, volleybal en waterpolo plaas.


</doc>
<doc id="60397" url="https://af.wikipedia.org/wiki?curid=60397" title="Rachycentridae">
Rachycentridae

Die Kobia (Rachycentridae) is 'n vis-familie wat tot die orde Perciformes behoort. Die familie beskik oor slegs een genus met 'n enkele spesie.

Die enigste soort is aanwesig in Suid-Afrikaanse kuswaters:





</doc>
<doc id="60398" url="https://af.wikipedia.org/wiki?curid=60398" title="Coryphaenidae">
Coryphaenidae

Die Dorades ("Coryphaenidae") is 'n familie van visse wat hoort tot die orde Perciformes. Daar is slegs een genus met twee spesies wat hoort tot dié familie en een van die spesies kom aan die Suid-Afrikaanse kus voor; die familie is dus 'n Monotipiese takson.

Die lyf is plat en lank. Die volwasse visse het benerige knop op die voorkop wat die kop 'n steil profiel gee. Die lyf is bedek met klein skubbe. Die dorsale vin is lank, vanaf die voorkop tot by die stert. Die anale vin is ook lank, ongeveer die helfte van die dosale vin se lengte en die stert vin is gevurk. Dorades is ware pelagiese vis, hulle kom voor in die oop oseaan sowel as die naby die kus.

Die volgende genus en spesie kom aan die Suid-Afrikaanse kus voor:


Die spesie "Coryphaena equiselis" kom nie aan die Suid-Afrikaanse kus voor nie maar mag wel gevind word aan die grense van Suider-Afrika dit wil sê noord van Namibië en Mosambiek.




</doc>
<doc id="60399" url="https://af.wikipedia.org/wiki?curid=60399" title="Lobotidae">
Lobotidae

Die Driesterte (Lobotidae) is 'n vis-familie wat hoort tot die orde Perciformes. Daar is slegs een genus met twee spesies wat hoort tot dié familie en een van die spesies kom aan die Suid-Afrikaanse kus voor.

Die enigste opvallende kenmerk van die familie is die feit dat die dorsale- en anale vinne verby die basis van die stertvin gaan en dit lyk asof die familie drie sterte het. Hulle kom in al die oseane voor.

Die volgende genus en spesie kom aan die Suid-Afrikaanse kus voor:





</doc>
<doc id="60402" url="https://af.wikipedia.org/wiki?curid=60402" title="Nieu-Skotland">
Nieu-Skotland

Die term Nieu-Skotland kan verwys ná:



</doc>
<doc id="60403" url="https://af.wikipedia.org/wiki?curid=60403" title="Tier-engelvis">
Tier-engelvis

Die Tier-engelvis ("Apolemichthys kingi") is 'n vis endemies aan Suid-Afrika en kom aan die ooskus vanaf Margate tot by Mosambiek voor. In Engels staan die vis bekend as die "Tiger angelfish".

Die boonste gedeelte van die lyf en stert is bruin tot swart met vertikale golwende geel strepe op. Die kop en onderkant van die lyf is ligter van kleur met 'n groot swart kol aan die bokant van die kieuspleet. Die rant van die dorsale- en stertvinne is wit. Die vissie word tot 25 cm groot. Die onvolwasse vissies lyk amper soos 'n vlindervis.

Hulle bly in koraalriwwe gewoonlik in water van 20 – 40 m diep. Die spesie is vernoem na Dennis King wat die spesie die eerste keer geïdentifiseer het.





</doc>
<doc id="60404" url="https://af.wikipedia.org/wiki?curid=60404" title="Driekol-engelvis">
Driekol-engelvis

Die Driekol-engelvis ("Apolemichthys trimaculatus") is 'n vis wat voorkom in die Indies-Pasifiese area en aan die ooskus van Afrika vanaf Kenia tot by die Aliwal-bank. In Engels staan die vis bekend as die "Threespot angelfish".

Die vis is geel met drie prominente swart kolle op; een hoog op die voorkop en die ander een elk aan weerskante van die kop waar die kieusplete begin. Die basis gedeelte van die anale vin is wit en die res van die vin is swart. Die vis word tot 25 cm lank.

Hulle bly in koraalriwwe gewoonlik in water van 8 – 60 m diep en is alleenlopers. Die naam "trimaculatus" verwys na die drie kolle op die kop.





</doc>
<doc id="60405" url="https://af.wikipedia.org/wiki?curid=60405" title="Springboontjie">
Springboontjie

Die Springboontjie ("Centropyge acanthops") is 'n vis wat voorkom in die westelike Indiese Oseaan en aan die ooskus van Suid-Afrika vanaf Oman tot by Algoabaai. In Suid-Afrika staan die vis bekend as die "Jumping bean" en globaal as die "Orangeback angelfish".

Die anale vin en die grootste gedeelte van die liggaam is donkerblou en die kop, bors, dorsale vin en boonste gedeelte van die liggaam is oranje-geel. Daar is 'n blou ring rondom die oog. Die vis word net 8 cm groot.

Die vis leef in koraalriwwe, getypoele in water wat 8 – 40 m diep is. Hulle eet hoofsaaklik alge en is ook hermafrodiete. Die vis is 'n gewilde akwarium vis.





</doc>
<doc id="60408" url="https://af.wikipedia.org/wiki?curid=60408" title="Donker-engeltjie">
Donker-engeltjie

Die Donker engeltjie ("Centropyge multispinis") is 'n vis wat voorkom in die Indies-Pasifiese area, die Rooisee en aan die ooskus van Afrika vanaf Oman tot by die Aliwal-bank. In Engels staan die vis bekend as die "Dusky cherub".

Die lyf en vinne is donkerbruin met 'n swart vlek agter die kieuspleet en nou donker strepe op die sye. Die rante van die anale- en bekkenvinne is blou. Die onvolwasse visse is lig bruin met vier donker vertikale strepe oor die lyf. Die vis word net 15 cm groot.

Die vis leef in koraalriwwe, getypoele in water wat 1 – 40 m diep is. Hulle is alleenlopers en eet hoofsaaklik alge. Die vis kan in akwariums oorleef.





</doc>
<doc id="60410" url="https://af.wikipedia.org/wiki?curid=60410" title="Halfsirkel-engelvis">
Halfsirkel-engelvis

Die Halfsirkel-engelvis ("Pomacanthus semicirculatus") is 'n vis wat voorkom in die Indiese-Pasifiese area, die Rooisee en aan die ooskus van Afrika vanaf Oman tot by Margate. In Engels staan die vis bekend as die "Semicircle angelfish".

Die vis se dorsale en anale vinne het punte aan die einde. Die vis is gryserig geel met verskeie blou kolletjies op die lyf. Al die vinne het blou rante om. Die onvolwasse vissies is donker van kleur met wissellende blou en wit halfsirkel lyne oor die lyf. Die vis word net 40 cm groot.

Die vis kom voor by skeepswrakke of koraalriwwe naby grotte in water wat 1 - 40m diep is. Die vis kan in akwariums oorleef.





</doc>
<doc id="60411" url="https://af.wikipedia.org/wiki?curid=60411" title="Koninklike engelvis">
Koninklike engelvis

Die Koninklike engelvis ("Pygoplites diacanthus") is 'n vis wat voorkom in die Indiese-Pasifiese area en aan die ooskus van Afrika vanaf die Rooisee tot by die Aliwal-bank. In Engels staan die vis bekend as die "Royal angelfish".

Die vis se lyf is geel met wisselende geel en wit (party keer blou) vertikale strepe oor die lyf. Die anale vin het blou en geel parallelle strepe, die kop is geel met blou strepe en die agterste gedeelte van die dorsale vin is blou. Die stertvin is geel of geelgroen. Die vis word 25 cm lank.

Die vis leef in koraalriwwe wat in water wat 1 – 70 m diep is en is alleenlopers. Hulle oorleef moeilik in akwariums.





</doc>
<doc id="60412" url="https://af.wikipedia.org/wiki?curid=60412" title="Owerheidsrekeningkunde">
Owerheidsrekeningkunde

Owerheidsrekeningkunde verwys na die toepassingsveld van rekeningkunde wat spesifiek vir die openbare sektor of owerheid gebruik word. 'n Spesiale toepassingsveld van rekeningkunde bestaan omdat:

'n Uitsondering op hierdie verskille is natuurlik owerheidsbesighede (byvoorbeeld Elektrisiteitsdienste) wat ten doel het om 'n wins te maak, maar daar is 'n wesenlike besprekingsveld daaroor of daar sulke uitsonderings behoort te bestaan. Nasionalisering behels onder andere die argument dat instansies óf privaat óf publiek moet wees, en dat publieke instansies se doelwitte wesenlik moet verskil van private instansies. Met ander woorde, is elektrisiteitsopwekking met 'n winsoogmerk wel in die openbare belang of nie? En indien dit in die openbare belang is, moet dit nie dan geheel en al in die privaatsektor gesetel word nie?

Die andersoortige doelwitte van owerhede waarvoor owerheidsrekeningkunde gebruik word, sluit nie die gebruik van die dubbelinskrywingstelsel vir boekhouding uit nie. Dit kan wel ander wesenlike verskille met privaatsektorrekeningkunde veroorsaak. Die doelwitte waarvoor owerhede rekeningkunde toepas kan onder ander in twee hoofafdelings opgedeel word:

Owerheidsrekeningkunde word tans oorheers deur die rekeningkunde van die privaatsektor. Die sogenaamde algemeen erkende rekeningkundige praktyke (GRAP) wat in die owerheidsektor afgedwing word en waarvan Suid-Afrika die voorloper is onder lande wat dit toepas, is gebaseer op die algemeen aanvaarde rekeningkundige praktyk van die privaatsektor. Die bogenoemde laat die vraag ontstaan of dit die beste praktyk is, alhoewel dit goedkoper is om te ontwikkel en alhoewel die geskiedenis van afsonderlike standaarde vir owerheidsrekeningkunde na bewering nie veel sukses opgelewer het nie. Inderdaad is daar by die aanvang van die huidige finansies krisis onder regerings van verskeie lande uitgewys dat ontoepaslike privaatsektorrekeningkunde bygedra het tot die ontstaan, en laat hantering, van die krisis 



</doc>
<doc id="60413" url="https://af.wikipedia.org/wiki?curid=60413" title="Pomacanthidae">
Pomacanthidae

Die Engelvisse (Pomacanthidae) is 'n vis-familie wat tot die orde Perciformes behoort. Daar is sewe genera met 83 spesies in hierdie familie en twaalf soorte kom aan die Suid-Afrikaanse kus voor.

Die familie is van die mooiste koraalvis en die onvolwasse vissies se kleur verskil drasties van die volwassenes. Die grootte wissel van 8 – 46 cm. Die "Pomacanthus" en "Apolemichthys" genera is hoofsaaklik bodembewoners terwyl sommige spesies van "Centropyge" en "Genicanthus" hermafrodieties is.

Die volgende genera en spesies kom aan die Suid-Afrikaanse kus voor:









</doc>
<doc id="60414" url="https://af.wikipedia.org/wiki?curid=60414" title="Pomfret (vis)">
Pomfret (vis)

Die Pomfret ("Brama brama") is 'n vis wat in al die oseane van die wêreld voorkom. In Suid-Afrika kom dit voor vanaf Walvisbaai tot by Algoabaai. In Engels staan die vis ook as die "Pomfret" bekend.

Die vis se kop, lyf en vinne is silwerig tot swart. Die pektorale vinne is donker aan die bokant en ligter aan die onderkant. Die lyf is plat en die stertvin is gevurk. Die mond is swart binne en die vis word tot 70 cm lank.

Die vis is 'n bodemvoeder en word gevind in water van 50 – 1000 m diep. Hulle eet ander bodemvis, tjokka en soöplankton. Die vis is eetbaar maar word gepla deur parasietiese wurms.





</doc>
<doc id="60415" url="https://af.wikipedia.org/wiki?curid=60415" title="Steve McClaren">
Steve McClaren

Stephen "Steve" McClaren (gebore op 3 Mei 1961 in Fulford) is 'n Engelse sokkerafrigter.

Steve McClaren is berug vir die vroeë uitskakeling van die Engelse nasionale sokkerspan tydens die kwalifikasiereeks vir die UEFA Europa-beker (Euro 2008). Hy is ook meer positief bekend vir die eerste nasionale titel wat FC Twente gewen het met hom as afrigter.

Steve McClaren het as middelveldspeler vir verskeie Engelse spanne gespeel wat in die laer ligas uitgedraf het. Van 1979 tot 1992 het hy vir Hull City FC, Derby County, Lincoln City FC, Bristol City FC en Oxford United gespeel. By Derby County het hy die Second Division gewen.

Vir die onverwagte uitskakeling van die Engelse nasionale sokkerspan tydens die Europa-beker, is hy nog glad nie baie gewild in die Verenigde Koninkryk nie. Ook al het hy met Middlesbrough die League Cup gewen en het hy met hierdie span as naaswenner in die UEFA Europa League geëindig. Ook het hy as assistent afrigter by Manchester United drie nasionale titels en selfs die UEFA Champions League gewen. In Nederland is hy baie gewild, vir sy suksesse met FC Twente tydens sy eerste periode as afrigter daar, al het hy tydens sy tweede periode by die span nie soveel sukses gehad nie.


</doc>
<doc id="60416" url="https://af.wikipedia.org/wiki?curid=60416" title="Olympiacos Piraeus">
Olympiacos Piraeus

Olympiacos FC (in Grieks: "ΠΑΕ Ολυμπιακός Σύνδεσμος Φιλάθλων Πειραιώς") is 'n Griekse sportklub in Piraeus (die hawe van Athene). Sokker is die bekendste en gewildste sport wat hulle beoefen. Die sokkerspan speel in die Griekse Super Liga (die hoogste nasionale liga) en die span se tuisveld is die Karaiskakis Stadion, wat 'n kapasiteit van 32 000 toeskouers het. "Olympiacos" is die suksesvolste klub van Griekeland met 38 nasionale titels. "Olympiacos" het sterk mededinging van 'n ander klub uit "Athene": Panathinaikos. Die derby tussen beide spanne is wêreldwyd bekend as die Derby van die ewige vyande.




</doc>
<doc id="60418" url="https://af.wikipedia.org/wiki?curid=60418" title="Bangkok Bravo FC">
Bangkok Bravo FC

Krung Thep Mahanakhon Amon Rattanakosin Mahinthara Ayuthaya Mahadilok Phop Noppharat Ratchathani Burirom Udomratchaniwet Mahasathan Amon Piman Awatan Sathit Sakkathattiya Witsanukam Prasit Bravo Association Football Club (kort: "Bangkok Bravo FC") is die sokkerklub met die langste naam in die wêreld. Hulle kom uit Bangkok.


</doc>
<doc id="60419" url="https://af.wikipedia.org/wiki?curid=60419" title="Elio Di Rupo">
Elio Di Rupo

Elio Di Rupo (gebore 18 Julie 1951 in Morlanwelz, Hainaut) is 'n Belgiese skeikundige en politikus van die "Parti Socialiste (PS)". 

Sedert 13 September 2019 beklee hy vir die derde maal die amp van eerste minister van die Waalse Gewes.

Vanaf 6 Desember 2011 tot 11 Oktober 2014 het hy die amp van eerste minister van België beklee en is opgevolg deur Charles Michel.

Di Rupo is die seun van Italiaanse immigrante en was baie jare lank afgevaardigde in die Belgiese parlement. Hy het as minister in die federale regering gedien. Van 1999 tot 2011 en sedert 2014 fungeer Di Rupo as voorsitter van die PS. Van 2000 tot 2018 was hy ook burgemeester van Mons gewees. 

Elio Di Rupo, wat in België vir sy vlinderdas bekend staan, dra die eretitel 'staatsminister'.

Di Rupo is een van sewe kinders van 'n Italiaanse gasarbeidergesin wat hulle in 1947 in België gevestig het. Sy pa is in Julie 1952 in 'n padongeluk oorlede sodat die kinders deur hul ma in moeilike omstandighede grootgemaak moes word. Vir Elio was dit al vroeg duidelik dat hy sy toekoms slegs deur 'n goeie opleiding sou kon verseker.

Di Rupo het 'n akademiese opleiding as skeikundige ontvang en 'n doktorsgraad aan die Université de Mons-Hainaut verwerf. Hier het Di Rupo ook 'n politieke bewussyn begin ontwikkel en by die Sosialistiese Party aangesluit waar hy erkenning vir sy humanistiese ideale van sosiale geregtigheid en vryheid van die indiwidu geniet.

Op 13 Februarie 1983 het Di Rupo die internasionale filmfees "Festival international du film d'amour" in die lewe geroep.



</doc>
<doc id="60420" url="https://af.wikipedia.org/wiki?curid=60420" title="Panathinaikos">
Panathinaikos

Panathinaikos FC is 'n sportklub in die Griekse hoofstad Athene. Die klub is in 1908 gestig en hulle belangrikste sport is sokker en basketbal. Die sokkerspan speel sy tuiswedstryde in die Olympiese Stadion van Athene (wat 70 000 toeskouers kan akkommodeer). "Panathinaikos" speel in die Griekse Super Liga en het die nasionale titel 20 keer gewen. Die klub het ook in 1971 die eindstryd van die Europese Beker gehaal, waar hulle vir Ajax geklop het. Die klub het sterk mededinging met 'n ander klub uit "Athene": Olympiacos Piraeus. Hierdie derby staan wêreldwyd bekend as een van die strafste derbies: die Derby van die ewige vyande.





</doc>
<doc id="60421" url="https://af.wikipedia.org/wiki?curid=60421" title="Pomfret, Noordwes">
Pomfret, Noordwes

Pomfret is 'n woestyndorpie op die rant van die Kalahari-woestyn by 'n asbesmyn in Noordwes, Suid-Afrika. Baie van die inwoners is voormalige lede van die 32-Bataljon. Hulle is oorwegend Portugeessprekende Angolese soldate wat aan die kant van die Suid-Afrikaanse regering in Angola en Namibië geveg het. Teen die einde van die grensoorlog het hulle die polisie gehelp om wet en orde in die swart woonbuurte van Suid-Afrika te handhaaf.



</doc>
<doc id="60425" url="https://af.wikipedia.org/wiki?curid=60425" title="Pomfret (dubbelsinnig)">
Pomfret (dubbelsinnig)

Pomfret kan na een die volgende verwys:



</doc>
<doc id="60428" url="https://af.wikipedia.org/wiki?curid=60428" title="Bramidae">
Bramidae

Die Pomfrets ("Bramidae") is 'n vis-familie wat hoort tot die orde Perciformes. Daar is twee subfamilies en ses genera met twintig spesies wat hoort tot dié familie en nege van die spesies kom aan die Suid-Afrikaanse kus voor.

Die familie se lywe is plat en lank met 'n lang dorsale en anale vinne. Die pektorale vinne is aansienlik langer as die bekken vinne en die stertvin is gevurk. Die grootte wissel van 29 cm tot 1 m. Die familie is pelagiese vis; hulle kom in die oop oseane voor en nooit naby die land nie. Hierdie familie is gewilde prooi vir tuna, makriel en marlyn.

Die volgende genus en spesies kom aan die Suid-Afrikaanse kus voor:





</doc>
<doc id="60429" url="https://af.wikipedia.org/wiki?curid=60429" title="Suidelike rondloper">
Suidelike rondloper

Die Suidelike rondloper ("Emmelichthys nitidus nitidus") is 'n vis wat voorkom in die Indies-Pasifiese area, Australië, Nieu-Seeland, Tristan da Cunha en aan die Suid-Afrikaanse kus vanaf die Wes-Kaap tot by Algoabaai. In Engels staan die vis bekend as die "Southern rover".

Die vis is rooierig van kleur met die bokant blouerig en die onderkant silwer wit. Die vis word tot 50 cm lank.

Hulle kom voor in water wat 100 – 500 m is. Hulle eet skaaldiere.





</doc>
<doc id="60434" url="https://af.wikipedia.org/wiki?curid=60434" title="Emmelichthyidae">
Emmelichthyidae

Die Rondlopers ("Emmelichthyidae") is 'n vis-familie wat hoort tot die orde Perciformes. Daar is drie genera met twaalf spesies wat hoort tot dié familie en drie van die spesies kom aan die Suid-Afrikaanse kus voor.

Die lywe is lank en die dorsale vin is aaneenlopend en die stertvin is gevurk. Die grootste gedeelte van die liggaam en kop is vol skubbe. Die grootte wissel van 16 – 60 cm en die familie is bodemvoeders wat voorkom in water wat 100 – 500 m diep is. As gevolg van die klein bevolking is die kommersiële waarde van die vis beperk.

Die volgende genera en spesies kom aan die Suid-Afrikaanse kus voor:







</doc>
<doc id="60435" url="https://af.wikipedia.org/wiki?curid=60435" title="Carangidae">
Carangidae

Die Koningvisse, Geelsterte, Pompanos, Koninginvisse, Leervisse en Reënboogpylvis ("Carangidae") is 'n vis-familie wat hoort tot die orde Perciformes. Daar is twee en dertig genera met 143 spesies wat hoort tot dié familie en 54 van die spesies kom aan die Suid-Afrikaanse kus voor.

Die familie se lywe neig om lank te wees, bedek met klein skubbetjies en party spesies het duidelike sylyne. Die koningvisse het 'n ry verdikte skubbe op die agterste gedeelte van die sylyn. Die stertvin is diep gevurk. Die onvolwasse vissies lyk nie glad nie soos die volwasse visse nie en die meeste spesies is jagters en gewilde sportvis.

Die volgende genera en spesies kom aan die Suid-Afrikaanse kus voor:


















</doc>
<doc id="60436" url="https://af.wikipedia.org/wiki?curid=60436" title="Rys">
Rys

Rys ("Oryza sativa") behoort soos alle grane tot die grassefamilie ("Poaceae") en is 'n stapelvoedsel vir 'n groot deel van die wêreldbevolking, veral in die warmer streke. In die subtrope word die ondersoort "Oryza sativa" subspesie "japonica" verbou, terwyl in die trope die ondersoort "Oryza sativa" subspesie "indica" die oorhand het. China is die grootste verbouer en verbruiker van rys en Thailand is die grootste uitvoerder. Thailand verskaf sowat 75% van Suid-Afrika se verbruikte rys. Die Amerikaanse departement van landbou raam dat Suid-Afrika se rysbehoefte sedert die eerste demokratiese verkiesing in 1994 verdubbel het.

Die dun vliesie om die ryskorrel, die "silwervlies" genoem, word soms ter wille van die voorkoms afgedop. Dit is egter 'n belangrike bron van vitamien B.

Hoewel rys van nature 'n moerasplant is, kan die gewas ook droog verbou word, dit wil se onafhanklik van reën of kunsmatige besproeiing. Gewoonlik word spesiale variëteite vir droë rysverbouing gebruik, maar dit is nie noodsaaklik nie. 

Die droë rysverbouing kom baie met die verbouing van ander tropiese en subtropiese grane ooreen. In die meeste lande waar rys op besproeibare landerye verbou word, word ook droë rysverbouing toegepas, maar dit beslaan hoogstens 10 % van die totale oppervlakte (ongeveer 13 miljoen ha) van rysverboubare land. Die grootste produsent wat rys volgens die droë metode verbou, is Brasilië. 

Die stelsel wat die meeste in droë rysbou toegepas word, is wisselbou. Hier word 'n deel van die oorspronklike bos afgekap, verkieslik in die droë seisoen. Die hout bly dan 'n tyd lank lê, waarna dit aan die brand gesteek word. Na die eerste reën word daar met behulp van 'n plantstok gesaai. 

Aangesien die grond reeds 'n goeie struktuur het van wee die aanwesigheid van organiese stowwe wat van die gekapte plante afkomstig is, is grondbewerking soos skoffel in die eerste jaar oorbodig, en kom daar vanweë die brand skaars onkruidsaad in die bosgrond voor. As rys ŉ tweede keer op dieselfde grond gesaai word, is grondbewerking en gereelde skoffel wel nodig omdat die groeivoorwaardes vir verskeie onkruide aanmerklik gunstiger geword het. 

'n Derde rysoes is meestal nie moontlik nie. Gewoonlik word die grond na die tweede oes gelaat en word daar op 'n ander stuk grond opnuut met aanplant begin. Die ou grond kan met knolgewasse of piesangs beplant word. Na 'n paar jaar -waarin die grond die geleentheid gekry het om te herstel – kan die siklus herhaal word. 'n Dergelike stelsel is op die steppe en ander grasbegroeide grond moontlik. 

Vanweë die laer vrugbaarheid van die grond is net een oes moontlik voordat 'n braaktydperk van 'n paar jaar moet volg. Die opbrengste op hierdie grasgrond is laer as die van die verbouing op die bosgrond, en 'n permanente rysverbouing op droë grond is selde moontlik. In die subtrope word die rys as wisselbougewas naas koring of 'n ander graan verbou. Die groot gevaar wat aan droë rysverbouing verbonde is, is die vervuiling en vinnige groei van onkruid wat die werklike herstel van die grond se vrugbaarheid onmoontlik maak.

Rys wat vir uitvoer bestem is, word in die produksielande met die hand of masjinaal geplant, geoes en gedop (die verwydering van die kaf). Die verdere verwerking van die nuwe rys vind in 'n pellery plaas, meestal in die verbruikersland self. 

Na 'n deeglike reiniging in ŉ graanreinigingsmasjien en die skeiding van die ryskorrels volgens grootte in 'n soort sorteermasjien, begin die eintlike pellery. Die kaffies word vervolgens met behulp van 'n lugsuiginstallasie verwyder. By hierdie proses word die warmte wat tydens die voorafgaande bewerking ontstaan het, afgevoer, terwyl die kondensasie van die vog teëgewerk word. Vervolgens word sowel die gepelde as die ongepelde rys op 'n ryssorteerder geskei. 

Die ryssorteerder bestaan uit 'n tafel wat in baie vakkies verdeel is en wat heen en weer geskud word: die minder veerkragtige korrels val aan die een kant af en die veerkragtiges aan die ander kant. Om die silwervlies heeltemal te verwyder, word die korrel gepoleer en uiteindelik met ŉ lagie glukose en poeier verglans. Deur die polering verloor die rys egter ongeveer 20 % van die proteïene en 60 % van die minerale en vitamiene wat in die korrels aanwesig is. 

Soorte Ryskorrels wat tydens die verwerking breek (gebreekte rys), word in brouerye, distilleerderye of in meelfabrieke gebruik. Hierdie goedkoop produk word onder meer as bindmiddel in byvoorbeeld sop en pap gebruik. In die handel word rys op grond van sy kookeienskappe soos volg geklassifiseer:

- Droogkokende soorte, wat die smaaklikste, maar ook die duurste is (byvoorbeeld Siamese rys, Surinaamse rys, Amerikaanse rys en patnarys). Die korrels is lank en smal en kan baie groot wees.

- Halfdroogkokende soorte, wat ŉ kleiner korrel het (byvoorbeeld basseinrys) . Hierdie rys kan met ŉ goeie kooktegniek droog gekook word, maar word gou papperig.

- Sagkokende soorte of pap rys, wat die goedkoopste is (byvoorbeeld Japanse rys en Suid-Europese rys). Die korrel is byna rond en het dikwels vlekkies.

Naas die droogkokende rys en die pap rys is daar ook klewerige rys. Dit bevat afgesien van gewone stysel ook 'n stof wat in water oplosbaar is. Wanneer dit gekook word, ontstaan daar 'n klewerige pasta wat in die Suidoos-Asiatiese lande as ŉ basiese bestanddeel vir verskillende versnaperinge gebruik word. 

Die halfgaar rys en die silwervliesrys of bruinrys het die meeste voedingswaarde. Halfgaar rys word eers in kookwater gedompel, onder lae druk gestoom en daarna gedroog voordat dit gepoleer word; so dring die belangrike vitamien B1 die korrel binne en gaan dit nie tydens die poleerproses verlore nie. Silwervliesrys - 'n silwervlies sit nog om die korrel - kan 'n bruin voorkoms hê. Hierdie rys is wel gepel, maar in teenstelling met die wit rys is dit nie gepoleer nie en besit dit byna al die belangrike voedingstowwe soos vitamiene, yster en kalsium. Gevolglik het dit ŉ ander smaak.

Daar bestaan onder meer die volgende produkte van rys: 

- Voorafgestoomde rys. Die rys is  eers gaargemaak en daarna gedroog. Die kook proses word dus vergemaklik, maar hoewel die kooktyd verkort word, bly die totale voorbereidingstyd dieselfde.

- Verrykte rys of gevitamineerde rys. 'n Paar Amerikaanse ryssoorte is verryk, dit wil sê vitamiene en soms ook minerale is bygevoeg.

- Rysmeel. Dit is die gemaalde produk van die gepoleerde ryskorrel.

- Ryssemelmeel. Die produk het tydens die pellery ontstaan en bevat baie kaf. Dit word daarom as veevoer gebruik.

- Ryssemels. Dit word ook met die pellery verkry en dien eweneens as veevoer.

- Rysvlokke. Die vlokkies word verkry deur die warm korrels voor die poleerde ry plat te druk.

- Brosrys. Die ryspoffertjies is geroosterde rys wat uit die rysvlokke berei word.

- Pofrys. Wanneer die ryskorrels onder druk verhit en gaargemaak word, swel dit baie uit wanneer die druk verminder word.

- Ryskaf. Die produk van die pelproses word vir verpakkingsmateriaal en die bereiding van kunsmisstowwe en chemiese stowwe (furfuraal) gebruik.

- Rysstrooi. Dit kan vir die vervaardiging van matte, klere, verpakkingsmateriaal of besems of as veevoer of dakbedekking gebruik word.

Rys kan los of verpak in papiersakke, kartonne, dose of plastieksakke verkoop word. In sommige winkels is rys in geperforeerde plastieksakke te koop. Sulke rys behoort op 'n spesiale manier gekook te word, byvoorbeeld vir die bereiding van die lndonesiese gereg "longtong". Longtongrys is oorspronklik berei deur dit in sakkies wat van die gevlegte blare van die kokosneutpalm gemaak is, te stoom.

Rys kom oorspronklik van Suidoos-Asië, waar verbouing reeds minstens 8 000 jaar gelede aan die gang was. In groot dele van Asië is die kookkuns tot vandag nog grootliks op rys gebaseer.

Rys is reeds in 711 deur Arabiere na Spanje gebring, maar het eers teen die Middeleeue die res van Europa bereik. Daar is dit aanvanklik as bestanddeel vir nageregte gebruik, soos byvoorbeeld om dit met melk en suiker te eet.

In Suid-Afrika is ná die Tweede Wêreldoorlog begin met die kommersiële verbouing van rys in die warm, nat noordoostelike dele van die land. In 2011 is 'n loodsprojek in Hartswater, in die Noord-Kaap, van stapel gestuur. In die verlede is rysverbouing in Suid-Afrika in die wiele gery as gevolg van die groot hoeveelheid water wat nodig is om die ouer kultivars te kweek, maar met sekere nuwer kultivars kan rys nou met dieselfde hoeveelheid water as koring verbou word.



</doc>
<doc id="60438" url="https://af.wikipedia.org/wiki?curid=60438" title="Indiese spieëlvis">
Indiese spieëlvis

Die Indiese spieëlvis ("Alectis indica") is 'n vis wat voorkom in die Indiese-Pasifiese area, die Rooisee en aan die Ooskus van Afrika vanaf die Persiese Golf tot by Algoabaai. In Engels staan die vis bekend as die "Indian mirrorfish".

Die vis se kop en lyf is silwerig en groenerig aan die rugkant. Die voorkop is stomp en reguit en die skubbe is klein. Die onvolwasse visse het 5 - 7 donker vertikale strepe oor die liggaam. Die vis word 1.6 m groot en weeg dan 25  kg.

Die vis verkies vlak water in sanderige areas om in te leef. Die onvolwasse vissies is alleenlopers terwyl die volwasse vissers in skole voorkom en eet vis, tjokka en skaaldiere.





</doc>
<doc id="60439" url="https://af.wikipedia.org/wiki?curid=60439" title="Bloukoningvis">
Bloukoningvis

Die Bloukoningvis ("Carangoides ferdau") is 'n vis wat voorkom in die Indiese-Pasifiese area, die Rooisee en aan die Ooskus van Afrika vanaf Oman tot by Algoabaai. In Engels staan die vis bekend as die "Blue kingfish".

Die vis se kop en lyf is blou-groen aan die bokant en silwerig aan die onderkant en het 5 - 7 donkerder vertikale strepe op die sye. Daar is ook onopsigtelike goue kolletjies op die lyf. Die vis word 70 cm groot en weeg dan 8  kg.

Die vis verkies sanderige areas en koraal- en rotsriwwe om in te leef. Die vis kom in klein skole voor en eet hoofsaaklik skaaldiere.




</doc>
<doc id="60442" url="https://af.wikipedia.org/wiki?curid=60442" title="Swarttip-koningvis">
Swarttip-koningvis

Die Swarttip-koningvis ("Caranx heberi") is 'n vis wat voorkom in die Indiese-Pasifiese area en aan die ooskus van Afrika vanaf die Persiese Golf tot by Knysna. In Engels staan die vis bekend as die "Blacktip kingfish.

Die vis het 'n gevurkte stertvin met die boonste helfte wat swart is en die onderste helfte geel terwyl die anale en dorsale vinne tot helder geel kan wees. Die pektorale vinne is lank en op die agterste helfte van die sylyn is 'n ry verdikte skubbe.
Die vis word 1 m lank en 14 kg swaar.

Die verkies rots en koraalriwwe om in te leef in water wat van 5 – 20 m diep is terwyl die onvolwasse visse riviermondings en die vlak kuswater verkies om in te leef. Die vis eet vis wat op die riwwe leef, ansjovis, tjokka, garnale en klein krappe.




</doc>
<doc id="60444" url="https://af.wikipedia.org/wiki?curid=60444" title="AC Milan">
AC Milan

AC Milan is 'n Italiaanse sokkerspan in die stad Milaan, wat in die Serie A (die hoogste Italiaanse sokkerliga) uitdraf. "AC Milan" is een van die bekendste sokkerspanne in die wêreld en het reeds verskeie titels en pryse gewen ( Champions League, sewe titels en agtien nasionale titels ). "AC Milan" deel sy tuisveld (die San Siro met 'n kapasiteit van 80 000 toeskouers) met hulle jarelange teenstander Internazionale ('n klub wat in 1908 van hulle afgestig is). Die derby tussen die spanne staan bekend as die Derby della Madonnina (na die beskermheilige van die stad Milaan).





</doc>
<doc id="60445" url="https://af.wikipedia.org/wiki?curid=60445" title="To Kill a Mockingbird">
To Kill a Mockingbird

To Kill a Mockingbird is 'n novelle deur Harper Lee wat in 1960 uitgegee is, en onmiddellik by die publiek aanklank gevind het. Dit het die Pulitzerprys ingepalm en 'n klassieke novelle van die moderne Amerikaanse literatuur geword. Die verknoping en karakters is breedweg gegrond op die outeur se waarnemings van haar familie en bure, benewens 'n gebeurtenis wat naby haar tuisdorp in 1936 plaasgevind het, toe sy 10 jaar oud was.

Die novelle is beroemd vir die warmte en humor daarin, ten spyte van die insluiting van die ernstige onderwerpe van verkragting en rasongelykheid. Die verteller se vader, Atticus Finch, was vir baie lesers die toonbeeld van 'n morele held en 'n voorbeeld van integriteit as advokaat. Een kritikus verklaar die novelle se impak deur te skryf, "In die twintigste eeu is "To Kill a Mockingbird" waarskynlik die mees alomgelese boek wat handel oor ras in Amerika, en die protagonis daarvan, Atticus Finch, die mees blywende fiktiewe voorbeeld van onwrikbaarheid in 'n rasdilemma."

As 'n Suidelik-gotiese novelle en 'n "Bildungsroman", behels die hooftemas van "To Kill a Mockingbird" ras-ongeregtigheid en die inboet van onskuld. Akademici het aangedui dat Lee ook die kwessies van klas, onbevreesdheid, meegevoel en geslagsrolle in die Amerikaanse Diep Suide aanspreek. Die boek word geredelik in skole van Engelstalige lande behandel met lesse wat toleransie beklemtoon en vooroordeel kondemneer. Die boek se temas ten spyt, was "To Kill a Mockingbird" onderworpe aan veldtogte om dit uit publieke klaskamers te verwyder, en is dikwels krities uitgesonder vir die ras-aanspreekvorme wat dit bevat. Akademici dui ook aan dat die nie-blanke karakters in die novelle nie ten volle ontwikkel word nie, en dat sekere swart lesers dit ambivalent ontvang, ten spyte van die dikwels diepgaande indruk wat dit by wit lesers wek.

Die novelle het met publikasie 'n wyduiteenlopende ontvangs te beurt geval. Literêre analise daarvan is beduidend skraps vergeleke met die getal kopieë wat verkoop is en die aanwending daarvan in opvoeding. Outeur Mary McDonough Murphy, wat 'n opgawe gemaak het van die indiwiduele uitsprake oor die boek deur verskeie outeurs en publieke persoonlikhede, noem "To Kill a Mockingbird" "’n verbasende fenomeen". In 2006 het Britse bibliotekarisse die boek hoër as die Bybel aangeslaan as een wat "elke volwassene in hul leeftyd moet lees". Dit is in 1962 in 'n Oscar-bekroonde film omskep deur regisseur Robert Mulligan, met 'n draaiboek deur Horton Foote. Sedert 1990 is 'n toneelstuk wat op die novelle gebaseer is jaarliks opgevoer in Harper Lee se tuisdorp Monroeville, Alabama. Tot op hede is dit Lee se enigste gepubliseerde novelle, en alhoewel sy haar wel uitspreek oor die boek se trefkrag, het sy sedert 1964 enige publisiteit vir haarself of die novelle geweier.


</doc>
<doc id="60446" url="https://af.wikipedia.org/wiki?curid=60446" title="Derby della Madonnina">
Derby della Madonnina

Die Derby della Madonnina is 'n sokkerwedstryd tussen die twee grootste spanne in die Italiaanse stad Milaan: AC Milan en Internazionale. Hierdie derby is so genoem na die beskermheilige van die stad.

"AC Milan" en "Internazionale" speel beide hulle tuiswedstryde in die San Siro (met 'n kapasiteit van 80 000 plekke, die grootste stadion in Italië). Dit het so gegroei omdat "Internazionale" in 1908 afgestig het van "AC Milan". Heelwat spelers van "AC Milan" was ontsteld omdat slegs Britse spelers by die span kon aansluit, terwyl hulle wou hê dat Italianers en ander uitlanders ook sou kon aansluit (vandaar die naam "Internazionale").

Vir die ondersteuners is die "Derby della Madonnina" 'n belangrike wedstryd, maar die atmosfeer rondom die wedstryde bly gewoonlik aangenaam.

Beide klubs behaal vinnig nasionale en internasionale sukses, wat die wedstryd benewens die aansien daarvan, ook belangrik maak vir kampioenskappe. Sowel "Inter" as "Milan" het 18 keer die nasionale titel ingepalm. "Milan" het egter al sewe keer die Champions League gewen, terwyl "Inter" net drie keer die beste span van Europa was. Na 211 derbies (op 22 December 2013) het "Inter" 76 wedstryde gewen en "Milan" 73.

In die negentigerjare van die vorige eeu het die "Derby della Madonnina" 'n ekstra internasionale aspek. "AC Milan" het met Marco van Basten, Ruud Gullit en Frank Rijkaard drie Nederlandse topspelers, terwyl "Internazionale" met Jürgen Klinsmann, Andreas Brehme en Lothar Matthaüs oor drie Duitse topspelers beskik. In internasionale sokker is die lande-derby Nederland - Duitsland heel moontlik die strafste in die wêreld. Die mededinging tussen beide lande het die mededinging in die "Derby della Madonnina" verhoog. Toe die FIFA Wêreldbeker 1990 in Italië plaasgevind het, is die wedstryd tussen Nederland en Duitsland uitgerekend in die "San Siro" gespeel. Duitsland het die wedstryd met 2-1 gewen, wat in besonder deur die Inter ondersteuners gevier is.


</doc>
<doc id="60447" url="https://af.wikipedia.org/wiki?curid=60447" title="Boris Pasternak">
Boris Pasternak

Boris Leonidowitsj Pasternak (Russies: Бори́с Леони́дович Пастерна́к; – 30 Mei 1960) was ’n Russiese digter, romanskrywer en letterkundige vertaler.

In sy vaderland is Pasternak se bloemlesing, "My suster – die lewe", een van die invloedrykste versamelings wat nog in Russies gepubliseer is en sy vertalings van toneelstukke van Goethe, Schiller en Shakespeare is steeds gewild by Russiese gehore.

Buite Rusland is Pasternak die bekendste vir sy roman "Dokter Zjiwago", wat afspeel in die laaste jare van tsaristiese Rusland en die eerste jare van die Sowjetunie. Dit is in Rusland verbied en uit die land na Italië gesmokkel waar dit in 1957 die eerste keer in Italiaans deur Giangiacomo Feltrinelli se Milaanse uitgewery "Feltrinelli "gepubliseer is as "Il Dottor Zivago".

Die Nobelprys vir Letterkunde is die volgende jaar aan Pasternak toegeken – die gebeure het die Kommunistiese Party van die Sowjetunie sowel verneder as woedend gemaak. Te midde van ’n geweldige veldtog teen hom deur die KGB en die Sowjet-skrywersunie het Pasternak teensinnig ingestem om die prys van die hand te wys. In sy brief aan die Nobel-komitee het Pasternak gesê die reaksie van die Sowjet-staat was die enigste rede vir sy besluit om nie die prys te aanvaar nie.

Teen die tyd dat hy in 1960 aan longkanker oorlede is, het die veldtog teen hom die internasionale geloofwaardigheid van die Sowjetunie geweldige skade berokken. Hy is vandag steeds ’n belangrike figuur in die Russiese letterkunde. Boonop is tegnieke wat die eerste keer deur Pasternak gebruik is, later voortgesit, uitgebrei en verfyn deur Aleksandr Solzhenitsyn en ander Sowjet-andersdenkendes.

In 1965 is ’n Hollywoodse rolprent met die Engelse titel "Doctor Zhivago" gemaak wat losweg op die boek gebaseer is met David Lean as regisseur en Omar Sharif in die naamrol. Dit was dekades lank gewild en is sedert 2010 die agtste mees winsgewende rolprent van alle tye in Amerika as inflasie in ag geneem word.

Pasternak is op 10 Februarie (ou styl 29 Januarie) 1890 in Moskou in ’n ryk Russiese Joodse gesin gebore wat die Russies-Ortodokse geloof aanvaar het. Sy pa was die post-impressionistiese skilder Leonid Pasternak, ’n professor aan die Moskouse Skool van Skilder- en Beeldhoukuns en Argitektuur. Sy ma, Rosa Kaufman, was ’n konsertpianis. Kort voor sy geboorte het sy ouers die Ortodokse Kerk verlaat vir Tolstojaanse Christenskap (geskoei op die Christelike oortuigings van die Russiese skrywer Leo Tolstoi). Tolstoi was nie net ’n groot gesinsvriend nie – Pasternak het later onthou "my pa het sy boeke geïllustreer, hom besoek, hom eerbiedig en . . . die hele huis was vervul met sy gees."

Bekendes soos Sergei Rachmaninoff was gereelde besoekers in die Pasternak-huis en Boris wou eers ’n musikant word, maar in 1910 het hy skielik na Duitsland vertrek en aan die Universiteit van Marburg begin studeer.

Pasternak het net voor die uitbreek van die Eerste Wêreldoorlog na Rusland teruggekeer en later daardie jaar is sy eerste digbloemlesing gepubliseer. Tydens die oorlog het hy werk en opleiding gedoen by ’n chemiese fabriek naby Perm, en dit het waarskynlik ’n goeie agtergrond verskaf vir sy roman van jare later, "Dokter Zjiwago".

Anders as sy familie en baie van sy beste vriende het hy Rusland nie verlaat ná die Oktober-rewolusie nie. Die lewe het egter gou moeilik geraak: Daar was groot kos- en brandstoftekorte en die lewe van veral die "bourgeois"-intelligentsia was onseker. Dit was ook feitlik onmoontlik om werk gepubliseer te kry.
Toe sy bloemlesing "My suster – die lewe" eindelik in 1921 gepubliseer is, het dit ’n rewolusie veroorsaak in Russiese digterskringe. Pasternak het die model geword vir jonger digters en die werk van ander digters grootliks beïnvloed. Daarna het nog gedigte van wisselende gehalte gevolg, asook sy meesterstuk, "Skeuring".
Nadat Josef Stalin aan die bewind gekom het, het Pasternak toenemend gevoel sy kleurryke styl bots met die diktator se voorskrifte vir sosialistiese realisme. Hy het sy gedigte meer aanvaarbaar vir die sensors probeer maak deur vroeëre gedigte te herskryf en twee lang gedigte oor die 1905-rewolusie te skryf.

Teen 1932 het Pasternak sy styl aansienlik verander om dit byval te laat vind by die Sowjet-publiek en hy het sy nuwe versameling gepas "Die Tweede Geboorte" genoem. Hoewel sy Kaukasiese gedigte so briljant soos sy voriges was, het dit sy oorsese gehoor, wat grootliks uit anti-kommunistiese vlugtelinge bestaan het, vervreem. Hy het sy styl en taal selfs verder vereenvoudig vir sy volgende versameling, "Vroeë treine" (1943). Dit het daartoe aanleding gegee dat sy voormalige beskermheer, Vladimir Nabokov, hom spottenderwys ’n "huilende Bolsjewis" en "Emily Dickinson in ’n broek" genoem het.

Omdat hy traag was om hom verder aan te pas by sosialistiese realisme, het Pasternak hom tot vertaalwerk gewend. Hy het gou lof ontvang vir vertalings van Goethe en ander bekende oorsese skrywers se werke.

Sy vertalings van baie van Shakespeare se werke is vandag nog gewild by Russiese gehore. Sy teenstanders het hom egter daarvan beskuldig dat hy Shakespeare "pasternakiseer".

Tydens die latere 1930's het Pasternak al hoe meer ontnugter geraak met kommunisme. Hy het ’n goeie vriend van Anna Achmatowa en Osip Mandelstam gebly. Mandelstam het sy skerp veroordeling van Stalin, die "Stalin-epigram", ook bekend as die "Kremlinse Hooglander", aan Pasternak voorgedra kort nadat hy dit in April 1934 geskryf het. Daarna het Pasternak vir Mandelstam gesê: "Ek het dit nie gehoor nie, jy het dit nie aan my voorgedra nie, want jy weet baie vreemde en verskriklike dinge gebeur nou: Hulle het mense begin oplaai. Ek is bevrees die mure het ore en dalk kan selfs hierdie banke aan die boulevard luister en stories vertel. So kom ons gee voor ek het niks gehoor nie."

Op die aand van 14 Mei 1934 is Mandelstam in sy huis gearresteer met ’n lasbrief geteken deur die hoof van die NKWD. Pasternak was verskriklik ontsteld en het vas geglo mense sou dink hy het Mandelstam verraai. Hy het waansinnig van mens tot mens gejaag en vir almal vertel dat hy nie te blameer is vir Mandelstam se verdwyning nie.

Pasternak was op verskeie geleenthede oortuig daarvan dat hy ook gearresteer sou word, maar dit het nooit gebeur nie. Blykbaar het Stalin sy naam geskrap van ’n lys van mense wat tydens die Suiwering gearresteer moes word. Volgens Pasternak self het Stalin gesê: "Los hierdie man met sy kop in die wolke uit." Volgens Stalin se biograaf, Simon Sebag Montefiore, was Stalin goed bewus daarvan dat Pasternak, Mandelstam en Michail Boelgakof genieë was, maar tog het hy gelas dat hul werk nie gepubliseer word nie. Omdat Pasternak en Boelgakof Stalin nie openlik aangeval het nie, is hulle nooit gearresteer nie.

Toe oorlog uitbreek tussen Nazi-Duitsland en Rusland, was Pasternak verheug. Teen die einde van die oorlog in 1945 was daar nie net hoop dat die Sowjetunie se burgers die einde sou sien van die verwoesting van die Nazi's nie, maar ook van Stalin se suiwerings.

Verseëlde treine het egter groot getalle gevangenes na die Goelag begin vervoer. Van hulle was Nazi-meelopers, maar die meeste was gewone Sowjet-offisiere en –mans. Pasternak het toegekyk hoe troepe van Nazi-gevangenekampe direk na Sowjet-konsentrasiekampe vervoer word – ook Jode en Russiese vlugtelinge wat na die Sowjetunie teruggekeer het vanweë die belofte van amnestie. Duisende van die mense was onskuldige burgers – hele etniese groepe is na Siberië gestuur.

In Oktober 1946 het die getroude Pasternak vir Olga Iwinskaja, ’n enkelma wat by die letterkundetydskrif "Nowi Mir" gewerk het, ontmoet. Hy was diep geraak deur die ooreenkoms tussen haar en sy eerste liefde Pasternak het vir haar verskeie van sy gedigte en vertalings gegee. Dit was die begin van ’n buite-egtelike verhouding wat vir die res van Pasternak se lewe sou duur.

Op Pasternak se aandrang het sy haar werk by "Nowi Mir" bedank omdat dit bemoeilik is deur hul verhouding. Hy het haar begin leer om gedigte te vertaal. Dit het Pasternak eindelik meer tyd gegee om aan "Dokter Zjiwago" te werk.

Hoewel hy in die 1910's en 1920's reeds dele daarvan geskryf het, is "Dokter Zjiwago" eers in 1956 voltooi, ná Stalin se dood tydens die bewind van Nikita Chroesjtsjof. Pasternak het die roman aan "Nowi Mir" voorgelê, wat dit afgekeur het weens die openlike verwerping van sosialistiese realisme. Die skrywer was blykbaar meer bekommerd oor die welstand van individuele karakters as oor die "vooruitgang" van die gemeenskap. Sowjet-sensors het ook dele beskou as anti-kommunisties, veral die kritiek teen Stalin en verwysings na die Goelag.

Kort daarna het Pasternak en Iwinskaja gereël dat die roman uit die land gesmokkel word. In 1957 het ’n Italiaanse multibiljoenêr-uitgewer aangekondig dat sy maatskappy die roman in Italiaans sou publiseer. Ondanks herhaalde versoeke van besoekende Sowjet-afgevaardigdes is voortgegaan met die publikasie. Gedeeltelik vanweë Sowjet-besware teen die boek, het "Dokter Zjiwago" onmiddellik ’n treffer geword in die nie-kommunistiese wêreld. Die eerste Engelse vertaling het in Augustus 1958 gevolg en was langer as 50 jaar die enigste Engelse uitgawe.

Hoewel geen Sowjet-resensent die boek gelees het nie, het die Sowjet-skrywersunie ’n verhoor met geslote deure gehou en Pasternak uit die unie verban. Hulle het ook ’n petisie aan die Politburo gestuur waarin hulle eis dat Pasternak sy Sowjet-burgerskap ontneem en na die Weste verban word.

Terwyl die roman boaan trefferlyste geboer het, het die Britse MI6 en die Amerikaanse CIA met ’n operasie begin om te verseker dat "Dokter Zjiwago" aan die Nobel-komitee voorgelê word. As Pasternak die Nobelprys sou wen, sou dit die internasionale geloofwaardigheid van die Sowjetunie ernstig skade berokken. ’n Manuskrip van die boek is in die hande gekry en ’n paar eksemplare is in die geheim in Russies gedruk. Dit is net voor die afsnydatum aan die verbaasde beoordelaars voorgelê.

Op 23 Oktober 1958 is aangekondig dat Pasternak die Nobelprys vir Letterkunde gewen het. Dieselfde dag het die Letterkunde-instituut in Moskou daarop aangedring dat al sy studente ’n petisie onderteken wat Pasternak en sy roman veroordeel. ’n "Spontane" demonstrasie is ook gehou om te eis dat Pasternak verban word. Die KGB het Pasternak se datsja in Peredelkino omsingel. Hulle het nie net gedreig om hom te arresteer nie, maar ook om sy geliefde Olga na die Goelag te stuur. Daar is ook op gesinspeel dat as hy na Stockholm sou reis om die prys in ontvangs te neem, hy nie weer in die land toegelaat sou word nie.

Pasternak het ’n telegram aan die Nobel-komitee gestuur waarin hy die prys van die hand wys weens die reaksie in die Sowjetunie. Die Sweedse Akademie het aangekondig: "Dit verander natuurlik nie die geldigheid van die prys nie. Die Akademie moet egter aankondig dit spyt hulle dat die oorhandiging van die prys nie kan plaasvind nie."

Ondanks sy besluit om die prys van die hand te wys, is Pasternak daarna steeds in die pers veroordeel. Danksy ’n brief wat hy aan Chroesjtsjof geskryf het, waarin hy pleit dat verbanning sy dood sou kos, en die bemiddeling van die Indiese eerste minister is Pasternak nie verban nie.

Intussen het Bill Mauldin, ’n Amerikaanse spotprenttekenaar, ’n spotprent geteken waarin die Sowjet-veldtog teen Pasternak uitgebeeld word. In die spotprent sê Pasternak in die Goelag aan ’n ander gevangene: "Ek het die Nobelprys vir Letterkunde ontvang. Watter misdaad het jy gepleeg?" Die spotprent het ’n Pulitzerprys in 1959 gewen.

In sy gedigte ná "Dokter Zjiwago" ondersoek Pasternak die universele vrae van die liefde, onsterflikheid en hereniging met God. Pasternak het sy laaste volledige boek, "Wanneer dit opklaar", in 1959 geskryf.

In die somer van 1959 het Pasternak begin skryf aan "Die blinde skoonheid". Hy het egter siek geword en is op 30 Mei 1960 dood aan longkanker voor dit voltooi is. Hy is daarna steeds veroordeel in die Sowjetunie tot met Michail Gorbatsjof se perestroika in die 1980's.

In 1988, nadat dit dekades lank met samizdat versprei is, is "Dokter Zjiwago" as ’n reeks in die letterkundetydskrif "Nowi Mir" gepubliseer. In Desember 1989 is Ewgeni Borisowitsj Pasternak toegelaat om na Stockholm te reis om sy pa se Nobelmedalje in ontvangs te neem.



</doc>
<doc id="60448" url="https://af.wikipedia.org/wiki?curid=60448" title="Doctor Zhivago">
Doctor Zhivago

Doctor Zhivago (Russies: До́ктор Жива́го; Afrikaans: Dokter Zjiwago) is ’n epiese drama-romanse-oorlog-rolprent van 1965 wat deur David Lean geregisseer is en losweg op ’n roman van Boris Pasternak gegrond is. Dit was dekades lank gewild en is sedert 2010 die agtste mees winsgewende rolprent van alle tye in Amerika as inflasie in ag geneem word. 

Die raamwerk waarbinne die rolprent afspeel, is die KGB-offisier Yevgraf Zhivago (Alec Guinness) se soektog in die Sowjetunie na die buite-egtelike kind van sy halfbroer, die dokter en digter Yuri Zhivago (Omar Sharif), en sy minnares Lara Antipova (Julie Christie). Yevgraf glo ’n jong vrou met die naam Tonya Komarovskaya (Rita Tushingham) wat by ’n damprojek werk, is dalk sy broerskind.

Yevgraf vertel Tonya die verhaal van haar pa se lewe. Dit fokus op die liefdesdriehoek tussen Yuri Zhivago, sy vrou Tonya Gromeko (Geraldine Chaplin) en sy minnares Lara en speel hoofsaaklik af in die onstuimige tydperk 1912–1923, die jare van die Eerste Wêreldoorlog, die Russiese Rewolusie, die val van die regering van tsaar Nikolaas II en die beginjare van die Sowjetunie. 

Danksy ’n balalaika ken Yevgraf haar eindelik as sy broerskind uit. 

Die rolprent het vyf Oscars gewen en is vir nog vyf benoem, waaronder beste rolprent. Dit het Oscars gewen vir:



</doc>
<doc id="60451" url="https://af.wikipedia.org/wiki?curid=60451" title="Asus">
Asus

ASUSTeK Computer Inc. (Asus) (Chinees: 華碩電腦股份有限公司; Pinyin: Huá Shùo Diànnǎo Gǔfèn Yǒuxiàn Gōngsī, letterlik "Die Groot Wonderlike Rekenaarkorporasie"), algemeen bekend as Asus, is 'n groot Nasionaal-Chinese vervaardiger van rekenaar-hardeware en elektroniese verbruikersware. Sy huidige reeks produkte sluit moederborde, tafel- en skootrekenaars, netboeke, rekenaarmonitors, tabletrekenaars, bedieners en selfone in. Asus vervaardig daarnaas ook komponente vir ander maatskappye in die inligtingstegnologiebedryf, waaronder "Dell", "Falcon Northwest", "Hewlett-Packard" en "Apple, Inc.".

Die multinasionale maatskappy het sy hoofkwartier in die Taiwannese hoofstad Taipei. Sy aandele word onder die afkorting 2357 op die Taiwannese Effektebeurs en onder ASKD op die Londense Effektebeurs verhandel. In Januarie 2008 is die maatskappy in drie selfstandige sake-afdelings verdeel: "Asus", "Pegatron" en "Unihan".


</doc>
<doc id="60453" url="https://af.wikipedia.org/wiki?curid=60453" title="PocketBook Reader">
PocketBook Reader

PocketBook is 'n reeks e-boeklesers wat deur "PocketBook International", 'n Hongkong-gebaseerde multinasionale maatskappy met sy hoofkwartier in Kyiv (Kiëf), Oekraïne vervaardig word.

Die handelsmerk is in 2007 ingevoer, terwyl die vervaardiging van e-boeklesers in laat 2008 begin is. Die toestelle is aanvanklik deur die Taiwannese maatskappy "Netronix" vervaardig, maar sedert middel-2010 word hulle deur "Foxconn" geproduseer. In Oos-Europa het "PocketBook" se markaandeel reeds meer as veertig persent bereik.

Aangesien die vervaardiging van sy hardeware uitgekontrakteer is, spits "PocketBook" hom op die ontwerp van e-lesers en sagteware-ontwikkeling toe. Wat die aantal teksformate betref wat op sy e-boeklesers gelees kan word, is "PocketBook" lank reeds die markleier, alhoewel vreemde e-boek- en ander lêerformate ook met behulp van sagteware omgeskakel kan word. 

"PocketBook"-e-boeklesers beskik oor 'n eenvoudige webblaaier, en dit is ook moontlik om na oudioboeke of MP3-titels te luister. 


</doc>
<doc id="60457" url="https://af.wikipedia.org/wiki?curid=60457" title="Blouvin-koningvis">
Blouvin-koningvis

Die Blouvin-koningvis ("Caranx melampygus") is 'n vis wat voorkom in die Indiese-Pasifiese area, die Rooisee en aan die ooskus van Afrika vanaf Oman tot by die Aliwal-bank. In Engels staan die vis bekend as die "Bluefin kingfish.

Die volwasse vis se kop en boonste gedeelte van die lyf is groenerig geel met blou vlekke en kolletjies op. Die bekken-, anale en dorsale vinne is blou. Die onvolwasse visse se bekken en anale vinne is bleek wit tot dowwe wit en die pektorale vinne is geel. Die vis word tot 1.2 m lank en 4 kg swaar.

Die visse verkies riwwe van 10 – 30 m water diep om in te leef en hulle vreet gedurende die dag en eet hoofsaaklik vis van die riwwe. Die wyfies skiet kuit gedurende die somer. Dit is 'n gesogte eetvis.




</doc>
<doc id="60458" url="https://af.wikipedia.org/wiki?curid=60458" title="Bronskoningvis">
Bronskoningvis

Die Bronskoningvis ("Caranx papuensis") is 'n vis wat voorkom in die Indiese-Pasifiese area, en aan die ooskus van Afrika vanaf Kenia suid tot by Port Alfred in Suid-Afrika. In Engels staan die vis bekend as die "Brassy kingfish".

Die volwasse vis se lyf is geel tot blou-groen aan die bokant en silwer aan die onderkant met 'n helder wit kol net agter die boonste rand van die operkulum. Daar is ook verspreide swart kolletjies op die boonste gedeelte van die lyf en kop. Die stert is gevurk met die boonste lob donkergrys en die onderste lob geel. Die vis word tot 80 cm lank en 5 kg swaar.

Die visse verkies rots- en koraalriwwe om op te leef. Hulle vreet hoofsaaklik vis van die riwwe, tjokka, garnale en krappe. Die volwasse visse is alleenlopers of kom in pare voor en die onvolwasse visse bly in skole saam. Dit is 'n gesogte eetvis.




</doc>
<doc id="60460" url="https://af.wikipedia.org/wiki?curid=60460" title="Grootoog-koningvis">
Grootoog-koningvis

Die Grootoog-koningvis ("Caranx sexfasciatus") is 'n vis wat voorkom in die Indiese-Pasifiese area, die Rooisee en aan die ooskus van Afrika vanaf Oman tot by Margate. In Engels staan die vis bekend as die "Bigeye kingfish".

Die volwasse vis se lyf is blou-groen aan die bokant en silwerig aan die onderkant en het 'n donker kol op die boonste rand van die operkulum. Die tippies van die dorsale en anale vinne het wit punte. Gedurende die broeitydperk is die manlike visse swart van kleur. Die onvolwasse visse is brons geel met 5 - 6 donker vertikale strepe op die lyf. Die vis word tot 1.2 m lank en 18 kg swaar.

Die visse verkies helder water van rots en koraalriwwe om in te leef. Hulle vreet hoofsaaklik vis van die riwwe wat gedurende die nag gejag word en gedurende die dag swem die visse rustig saam in skole. Die visse paar gedurende die lente en somer.




</doc>
<doc id="60461" url="https://af.wikipedia.org/wiki?curid=60461" title="Reënboog-pylvis">
Reënboog-pylvis

Die Reënboog-pylvis ("Elagatis bipinnulata") is 'n vis wat in al die oseane van die wêreld voorkom. Dit is meer volop aan die ooskus van Suid-Afrika vanaf Durban en verder noordwaarts. In Engels staan die vis bekend as die "Rainbow Runner".

Die vis se kop en lyf is donker olyfkleurig of blou aan die bokant, op die sye is daar twee paralelle blou strepe met 'n groenerige geel streep tussenin wat strek van die oë tot by die stertvin. Die onderkant van die lyf is wit en die vinne is 'n dowwe olyfkleur. Die lyf is langer as die koningvisse s'n. Die laaste twee strale van die dorsale en anale vinne vorm nie deel van die dorsale en anale vinne nie – hulle staan alleen. Die vis word tot 1,8 m lank en 46 kg swaar.

Die vis kom naby die oppervlakte van die oseaan voor en eet ander visse en skaaldiere. Die vis kom alleen voor of in klein groepies. Die vis is die gewildste aas om marlyn en ander snawelvisse mee te vang. Dit is ook 'n gewilde eetvis, veral as soesji.




</doc>
<doc id="60462" url="https://af.wikipedia.org/wiki?curid=60462" title="Ripuaries">
Ripuaries

Ripuaries (ook Ripuaries-Frankies genoem, of "Ripoarėsch" in die volksmond) is 'n Germaanse dialekgroep, deel van die Wes-Sentraal-Germaanse taalgroep. Tesame met die Moeselfrankiese en Luxemburgse taal, behoort Ripuaries aan die groter Sentraal-Frankiese dialekfamilie en ook aan die Rynlandse linguistiese kontinuum met die Nederfrankiese tale.

Dit word gepraat in die Rynland suid van die Benrathlyn, van noordwes van Düsseldorf en Keulen tot by Aken in die weste, en Waldbröl in die ooste. Die taalgebied omvat ook die noorde van die Duitssprekende Belgiese gemeenskap benewens die suidelike rand van die Limburgprovinsie van Nederland, veral Kerkrade ("Kirchroa"). Die naam is afgelei van die Ripuariese Franke ("Rheinfranken"), wat hulself vanaf die 4de eeu in die area gevestig het.

Die mees beroemde daarvan is "Kölsch", die plaaslike dialek van Keulen. Dialekte wat aan die Ripuariese groep behoort verwys byna altyd na hulself as "Platt", byvoorbeeld "Öcher Platt" (van Aken) of "Eischwiele Platt" (van Eschweiler), "Bocheser Platt" (van Bocholtz) of "Bönnsch Platt" (van Bonn). Meeste van die meer as honderd Ripuariese dialekte is verbonde aan 'n spesifieke nedersetting of munisipaliteit. Gewoonlik is daar klein maar opvallende verskille tussen aanliggende dialekte (wat maklik deur die plaaslikes uitgewys word), en toenemend groter verskille by meer afgeleë dialekte. Hierdie oorgange word beskryf deur 'n stel isoglosse, wat in linguistiek die Rynlandse waaier genoem word. Sprekers se spraak, selfs as hulle nie Ripuaries besig nie, stel mens in staat om hulle herkoms presies na te speur na 'n nedersetting of stadsoord waar hulle die taal aangeleer het.

Omtrent 'n miljoen mense praat 'n Ripuariese dialek, wat neerkom op ongeveer een kwart van die gebied se inwoners. Penetrasie van Ripuaries in die omgangstaal wissel aansienlik, benewens die persentasie Ripuariessprekendes van plek tot plek. In sekere plekke mag daar slegs 'n paar bejaarde sprekers oor wees, terwyl Ripuaries elders algemeen in die daaglikse lewe gebruik word. Beide in die ware Ripuariese gebied, en wyd daaromheen, is 'n veel wyer bevolking in staat om Ripuaries tot 'n mate passief te verstaan, as die bevolking van aktiewe sprekers daarvan.

Hierdie Ripuariese variëteite is verwant aan die Moeselfrankiese tale wat in die suidelike Rynland, oftewel Rynland-Palts en Saarland in Duitsland gepraat word. Dit is naamlik verwant aan die Luxemburgse taal in Luxemburg, die Nederfrankiese Limburgse taal in die Nederlandse provinsie Limburg en aan Platdiets in die provinsie Liège, in België. Meeste van die historiese wortels van Ripuariese tale is in Middelhoogduits te vinde, maar daar was ook ander invloede soos Latyn, Nederduits, Nederlands, Frans en Suidelike Maas-Ryns (Limburgs). Verskeie grammatikale elemente is uniek tot Ripuaries, en bestaan in geen ander Germaanse taal nie. België en die Nederlande erken sekere Ripuariese dialekte amptelik as minderheidstale, en die Europese Unie insgelyk.


</doc>
<doc id="60463" url="https://af.wikipedia.org/wiki?curid=60463" title="Loodsvis">
Loodsvis

Die Loodsvis ("Naucrates ductor") is 'n vis wat voorkom in al die oseane van die wêreld in warm en tropiese waters. In Engels staan die vis bekend as die "Pilotfish".

Die vis se kop en lyf is blou aan die bokant en silwerig aan die onderkant. Daar is vyf breë, swart, vertikale strepe oor die lyf. Die dorsale, anale en bekkenvinne is swart met 'n wit punt. Die stertvin is dof geel met 'n geel vlek op die basis en die stert lobbe se punte is ook wit. Die vis word tot 1.8 m lank en 46 kg swaar.

Die vis is 'n pelagiese vis en kom voor tot op dieptes van 200 m. Die vis word gesien waar hulle die boeggolf van haaie, mantas, groot beenvisse, seeskilpaaie en ook skepe ry.





</doc>
<doc id="60466" url="https://af.wikipedia.org/wiki?curid=60466" title="Pelagiese sone">
Pelagiese sone

Die pelagiese sone is die deel van die oop see of oseaan wat nie naby die kus of bodem is nie. Die woord is afgelei van die Griekse woord, "πέλαγος" (pélagos), wat rofweg as "see" vertaal kan word, maar meer akkuraat "oop" of "diep see" beteken.

Die pelagiese sone word in die volgende subsones opgedeel:






Die laaste drie sones is soortgelyk in karakter, en ​​mariene-bioloë groepeer hulle, of die laaste twee, soms saam as 'n enkele sone. Sommige definieer die hadalpelagiese sone as waters wat dieper as 6000 meter is, hetsy in 'n skeur of nie.


</doc>
<doc id="60469" url="https://af.wikipedia.org/wiki?curid=60469" title="Estivasie">
Estivasie

Estivasie of oorsomering verwys na somerslaap, die teenoorgestelde van hibernering (oorwintering of winterslaap). Tydens estivering is die dier onaktief en het 'n laer metaboliese tempo. Die toestand is 'n reaksie op hoë temperature en droë toestande wat meestal (maar nie noodwendig nie) in die somermaande voorkom.

Ongewerwelde en gewerwelde diere is bekend om hierdie toestand te betree om die skade van hoë temperature en die risiko van uitdroging te voorkom. Beide land- en waterlewende diere kan estivering ondergaan.

Voorbeelde van diere wat estiveer sluit in: die Nylkrokodil, Lieweheersbesies, verskeie slakke en longvisse.


</doc>
<doc id="60473" url="https://af.wikipedia.org/wiki?curid=60473" title="Nieu-Taipei">
Nieu-Taipei

Nieu-Taipei, soms ook Xinbei genoem, amptelike Engelse naam: New Taipei City (Chinees: 新北市, Pinyin: Xīnběi Shì, Pe̍h-ōe-jī: Sin-pak-chhī) is die hoogsbevolkte stad van die Republiek China op die eiland Taiwan met sowat 3,9 miljoen inwoners. Nieu-Taipei het in Desember 2010 met die samesmelting van alle 29 stede en munisipaliteite in die voormalige landelike Taipei-distrik ontstaan en word regstreeks deur die nasionale regering bestuur.

Sy stadsgebied behels 'n aansienlike deel van Taiwan se noordelike kuslyn en omsluit die Taipei-bekken met die hoofstad Taipei. Dit word in die noord-ooste deur Keelung, die Yilan-distrik in die suid-ooste en die Taoyuan-distrik in die suid-weste begrens.


</doc>
<doc id="60474" url="https://af.wikipedia.org/wiki?curid=60474" title="Clube de Regatas do Flamengo">
Clube de Regatas do Flamengo

Flamengo is 'n Brasiliaanse sokkerklub in Rio de Janeiro, wat in die Brasiliaanse Serie A speel. Die span se tuisveld is die Estádio Olímpico João Havelange (met 'n kapasiteit van 47 000 plekke), wat hulle deel met Botafogo en hul ewige mededinger Fluminense. Die derby tussen hierdie spanne staan bekend as Fla-Flu en is moontlik die strafste van Brasilië.

"Flamengo" is vernoem na die wyk Flamengo in "Rio de Janeiro", wat weer na die Vlamingen vernoem is. Die klub is aanvanklik vir roei gestig, maar nadat 'n paar spelers van "Fluminense" in 1911 met die bestuur gebots het, het hulle afgestig van "Flu" en by "Fla" aangesluit om daar ook 'n sokkerafdeling op die been te bring.




</doc>
<doc id="60475" url="https://af.wikipedia.org/wiki?curid=60475" title="Fla-Flu">
Fla-Flu

Fla-Flu is die naam van die strafste derby in Brasilië: tussen Flamengo en Fluminense. Die twee sokkerklubs kom uit dieselfde distrik, Flamengo, in Rio de Janeiro.

Nog voor die spanne sokker teen mekaar gespeel het, was daar sterk mededinging tussen hulle. Flamengo, wat in 1895 gestig is as ’n roeiklub, het teen die sokkerspan Fluminense (gestig in 1902) meegeding om die aandag van die vroue in die distrik. Toe 'n paar spelers van Flu in 1911 stry kry met die klubbestuur, het hulle by Fla aangesluit en nog 'n sokkerspan gestig.

Die spanne speel hulle tuiswedstryde in dieselfde stadion: Estádio Olímpico João Havelange. Omdat die Fla-Flu so gewild is, word die wedstryd egter dikwels in die nasionale sokkerstadion van Brasilië gespeel: die Maracanã (die grootste sokkerstadion ter wêreld). Tydens die Fla-Flu van 1963 is 'n wêreldrekord opgestel met 177 656 betalende (altesaam sowat 195 000) toeskouers.

Die eerste wedstryd tussen die spanne is in 1912 gespeel en met 3-2 deur Fluminense gewen (voor net 800 toeskouers). Flamengo het tot dusver die meeste Fla-Flu's asook 'n paar pryse meer gewen.

Die twee spanne is nie die bestes in Brasilië nie (Palmeiras en Santos het meer pryse gewen). Flamengo is wel die suksesvolste span van Rio de Janeiro, maar CR Vasco da Gama het meer nasionale titels as Fluminense. Tog sorg die geskiedenis van die twee spanne dat die Fla-Flu meer aandag kry as enige ander wedstryd of derby in Brasilië.


</doc>
<doc id="60479" url="https://af.wikipedia.org/wiki?curid=60479" title="E-boekleser">
E-boekleser

'n E-boekleser (dikwels ook kort e-leser of e-boektoestel genoem) is 'n mobiele elektroniese toestel wat veral ontwerp is om elektroniese boeke, dagblaaie en tydskrifte aanlyn te lees.

E-boeklesers is so dun, klein en lig soos tabletrekenaars sodat hulle maklik in 'n tas saamgedra kan word. Tabletrekenaars en e-boeklesers verskil nogtans ten opsigte van hul aanraakskerms. Eersgenoemde het gewoonlik 'n skerm met 'n hoë verfristempo wat dit meer geskik maak vir interaksie. Tabletrekenaars is daarteen vir 'n wyer verskeidenheid inhoud ontwerp.

Die meeste e-boeklesers is met swart-en-wit-skerms toegerus wat die voorkoms van gedrukte letters naboots – sogenaamde elektroniese papier of elektroniese ink. Hierdie gespesialiseerde skerms kombineer lae energieverbruik (slegs wanneer 'n mens bladsye omblaai word energie verbruik) met 'n relatief hoë kontras wat leesbaarheid selfs in helder sonlig vergemaklik. Elektroniese boeke, tydskrifte en koerante kan by aanlynwinkels gekoop en afgelaai of by biblioteke elektronies uitgeleen word.

E-boeklesers maak gewoonlik gebruik van spesiale lêerformate soos e-pub en mobi, terwyl ook ander formate soos byvoorbeeld PDF, HTML en TXT gelees kan word. Daar is nogtans steeds twee mededingende formate op die mark. Die Amerikaanse aanlynwinkel "Amazon.com" het vir sy "Kindle"-e-boekleser 'n eie formaat ontwikkel, terwyl die meeste Europese uitgewerye hul e-boeke tans in die e-pub-formaat aanbied. Die beskikbaarheid van titels in 'n bepaalde taal is dan ook afhanklik van die formaat wat op 'n nasionale mark beskikbaar is. Dikwels word spesiale sagteware benodig om 'n vreemde formaat te konverteer. In Oktober 2013 was daar reeds meer as 1 500 Afrikaanse e-boeke in die "Kindle"-formaat beskikbaar, alhoewel daar tans nog geen Suid-Afrikaanse filiaal van "Amazon.com" bestaan nie.




</doc>
<doc id="60489" url="https://af.wikipedia.org/wiki?curid=60489" title="Echeneidae">
Echeneidae

Die Remoras ("Echeneidae") is 'n vis-familie wat behoort tot die orde Perciformes. Daar is vier genera met agt spesies wat tot dié familie behoort en ses van die spesies kom aan die Suid-Afrikaanse kus voor.

Die grootse kenmerk van die familie is die plat skyf op die kop waarmee die visse aan ander visse vassuig. Hulle suig aan haaie, rôe, skilpaaie en selfs tot skepe vas. Hierdie proses is 'n vorm van simbiose.

Die volgende genera en spesies kom aan die Suid-Afrikaanse kus voor:







</doc>
<doc id="60490" url="https://af.wikipedia.org/wiki?curid=60490" title="QR-kode">
QR-kode

'n QR-kode (afgekort van Quick Response) is 'n soort matriksstaafkode (of tweedimensionale kode) wat aanvanklik vir die motornywerheid ontwerp is. Meer onlangs het die stelsel gewild geword buite die bedryf weens die snelle leesbaarheid daarvan en betreklik groot datakapasiteit. Die kode bestaan uit swart modules in 'n vierkantige rangskikking op 'n wit agtergrond. Die geënkodeerde inligting kan uit vier gestandaardiseerde dataformate (numeries, alfanumeries, binêre grepe, Kanji) bestaan, of deur gerugsteunde verlengings byna enige datasoort.

Die kode wat deur die Toyota-filiaal Denso Wave in 1994 ontwerp is vir voertuigmonitering in die vervaardigingsproses, is een van die mees gewilde tweedimensionale staafkodevariante. Dit is ontwerp met die oogmerk om die inhoud vinnig ontleedbaar te maak.

Die tegnologie is ook geredelik in die Verenigde State gebruik, en onlangs brei die aanwending daarvan die vinnigste uit in Kanada en Hong Kong.



</doc>
<doc id="60491" url="https://af.wikipedia.org/wiki?curid=60491" title="Historiese Huise van Suid-Afrika">
Historiese Huise van Suid-Afrika

Historiese Huise van Suid-Afrika Beperk is ‘n maatskappy wat hom beywer vir die bewaring van geboue van kulturele en historiese belang vir die nageslag.

Veral dr. Anton Rupert was bekommerd oor die toenemende verwaarlosing en verdwyning van Suid-Afrika se historiese geboue en veral dié in die Kaaps-Hollandse boustyl.

Op 31 Maart 1966 is die firma as ‘n filiaal van die Rembrandt Groep gestig met Rupert as voorsitter en Imker Hoogenhout as besturende direkteur. Dit is ‘n eiendomsbeleggingsmaatskappy wat belê in geboue van historiese of estetiese belang. Rupert se bewaringsfilosofie was dat as ‘n ou gebou na restourasie nie bruikbaar is nie, die bewaring nie volhoubaar is nie. Daarom word die bewaring van die geboue op ‘n sakegrondslag benader en word die geboue verhuur. Tans word die meeste geboue gebruik as kantore en winkels.

Die Burgerhuis (van 1797) aan die Braak op Stellenbosch huisves die hoofkantoor. Verskeie geboue op Stellenbosch en Graaff-Reinet, enkele Britse Setlaarshuise in Port Elizabeth en Grahamstad, die Ou Jongenskool (tans Olyfkranskollege), Paulsenhuis en die ou Residensie op Swellendam en Huis Vergenoegd in die Paarl vorm die firma se portefeulje. Hul wye ervaring met restourasieprojekte word wyd in die land benut. Daarom was hulle o.a. nou betrokke by die restourasieprojek op Tulbagh na die aardbewing van 1969.



</doc>
<doc id="60492" url="https://af.wikipedia.org/wiki?curid=60492" title="Vitesse Arnhem">
Vitesse Arnhem

Vitesse is 'n sokkerspan in die Nederlandse stad Arnhem wat in die Eredivisie speel. Die span se tuisveld is die GelreDome (wat 25 500 sitplekke het en 'n dak wat oor die hele stadion, insluitend die veld, kan trek).
Tans is Alexander Tsjigirinski die eienaar. Hy is 'n vriend van Roman Abramovic (die eienaar van Chelsea FC).
"Vitesse" het sterk mededinging met NEC Nijmegen en hulle derby staan as die Gelderse derby bekend.





</doc>
<doc id="60493" url="https://af.wikipedia.org/wiki?curid=60493" title="Scottish Premier League">
Scottish Premier League

Die Scottish Premier League is die hoogste sokkerafdeling in die betaalde manskompetisie wat deur die Scottish FA in Skotland georganiseer word. Hierdie kompetisie moenie verwar word met die Engelse Premier League nie.

Die kompetisie bestaan sedert 1998 en is die opvolger van die "Scottish First Division". Die "Scottish Premier League" bestaan uit 12 spanne. Elke klub speel twee keer per seisoen teen mekaar - 'n weg- en 'n tuiswedstryd. Teen die einde van die seisoen word die onderste span gerelegeer (afgeskuif) na die First Division (tweede vlak van Skotse sokker). Die kampioen plaats sig vir die voorronde van die UEFA Champions League.



</doc>
<doc id="60494" url="https://af.wikipedia.org/wiki?curid=60494" title="National First Division">
National First Division

Die National First Division is die tweede vlak vir sokker in Suid-Afrika na die Premier Sokkerliga. Hierdie kompetisie bestaan uit 16 spanne, verdeel oor twee kompetisies (noord en suid). Die wenners van beide kompetisies speel teen mekaar in 'n eindstryd. Die wenner promoveer na die "Premier Sokkerliga" en die verloorder speel teen die nommer 15 van die "PSL" vir 'n plek in hierdie kompetisie vir die volgende seisoen.



</doc>
<doc id="60495" url="https://af.wikipedia.org/wiki?curid=60495" title="Thanda Royal Zulu">
Thanda Royal Zulu

Thanda Royal Zulu is 'n Suid-Afrikaanse sokkerspan in Richardsbaai, wat tans in die Nasionale Eerste Divisie speel. Hulle tuisveld is die Richardsbaai Stadion.



</doc>
<doc id="60497" url="https://af.wikipedia.org/wiki?curid=60497" title="Scyliorhinidae">
Scyliorhinidae

Die Kathaaie ("Scyliorhinidae") is 'n kraakbeenvis-familie wat hoort tot die orde Carcharhiniformes. Daar is sewentien genera met meer as 100 spesies wat hoort tot dié familie, sestien van die spesies kom aan die Suid-Afrikaanse kus voor waarvan elf endemies is.

Die familie het twee dorsale vinne en die onderste lob van die stertvin is baie klein en het vyf kieue splete. Die meeste spesies is ovipaar en die grootte wissel van 30 cm tot 1.6 m. Hulle word gewoonlik op of naby die bodem gevind tot op dieptes van 2 000 m. Die haaie is redelik klein en nie baie vinnig nie. Hulle vermy warmer waters.

Die volgende genera en spesies kom aan die Suid-Afrikaanse kus voor:







</doc>
<doc id="60498" url="https://af.wikipedia.org/wiki?curid=60498" title="Stegostomatidae">
Stegostomatidae

Die Langsterthaaie ("Stegostomatidae") is 'n kraakbeenvis-familie wat hoort tot die orde Orectolobiformes. Daar is slegs een genus met 1 spesie wat hoort tot dié familie en die spesie kom aan die Suid-Afrikaanse kus voor.

Die uitstaande kenmerk van die familie is dat die boonste gedeelte van die stertvin langer as die lyf is terwyl die onderste gedeelte van die stertvin amper nie bestaan nie. Die anale vin is ook langer as die dorsale vin. Die familie het vyf kieue splete.

Die volgende genus en spesie kom aan die Suid-Afrikaanse kus voor:





</doc>
<doc id="60499" url="https://af.wikipedia.org/wiki?curid=60499" title="Rhincodontidae">
Rhincodontidae

Die Walvishaaie ("Rhincodontidae") is 'n kraakbeenvis-familie wat hoort tot die orde Orectolobiformes. Daar is slegs een genus met 1 spesie wat hoort tot dié familie en die spesie kom aan die Suid-Afrikaanse kus voor.

Die familie se kop is plat en breed met 'n groot mond en klein tande. Die stertvin is hoër as die dorsale vin en die boonste lob van die stertvin is groter as die onderste lob. Die familie het vyf kieue splete.

Die volgende genus en spesie kom aan die Suid-Afrikaanse kus voor:





</doc>
<doc id="60500" url="https://af.wikipedia.org/wiki?curid=60500" title="Triakidae">
Triakidae

Die Hondhaaie ("Triakidae") is 'n kraakbeenvis-familie wat hoort tot die orde Carcharhiniformes. Daar is sewe genera met 38 spesies wat hoort tot dié familie en sewe van die spesies kom aan die Suid-Afrikaanse kus voor.

Die familie het twee dorsale vinne, die bekken vin is agter by die anale vin en het vyf kieue splete. Die grootte wissel van 50 cm tot 2 m. Die familie kom gewoonlik naby die bodem voor.

Die volgende genera en spesies kom aan die Suid-Afrikaanse kus voor:








</doc>
<doc id="60501" url="https://af.wikipedia.org/wiki?curid=60501" title="Sphyrnidae">
Sphyrnidae

Die Hammerkophaaie ("Sphyrnidae") is 'n kraakbeenvis-familie wat aan die orde Carcharhiniformes behoort. Daar is slegs een genus met agt spesies wat aan hierdie familie behoort en drie van die spesies kom aan die Suid-Afrikaanse kus voor.

Die uitstaande kenmerk van die familie is die vorm van die kop en die posisie van die oë. Die kop lyk soos 'n hammer en die oë is weerskante van die 'hammerkop'. Die familie het vyf kieusplete en kom tot op dieptes van 300 m voor. Groot hammerkoppe kan gevaarlik vir mense wees. Die familie is oënskynlik immuun teen die gif van pylsterte.

Die volgende genus en spesies kom aan die Suid-Afrikaanse kus voor:






</doc>
<doc id="60502" url="https://af.wikipedia.org/wiki?curid=60502" title="Lamnidae">
Lamnidae

Die Haringhaaie (Lamnidae) is 'n kraakbeenvis-familie wat hoort tot die orde Lamniformes. Daar is drie genera met vyf spesies wat hoort tot dié familie en vier van die spesies kom aan die Suid-Afrikaanse kus voor.

Die familie het vyf kieue splete met die tweede dorsale en anale vinne baie kleiner as die eerste dorsale vin. Die stertvin se boonste lob is langer as die onderste lob. Die familie kan tot 2 000 kg swaar word en kom voor vanaf die oppervlakte tot by 1 280 m.

Die volgende genera en spesies kom aan die Suid-Afrikaanse kus voor:






</doc>
<doc id="60503" url="https://af.wikipedia.org/wiki?curid=60503" title="Consumer Electronics Show">
Consumer Electronics Show

Die Consumer Electronics Show (CES) (Afrikaans: "skou vir verbruiker-elektronika") is 'n internasionale handelskou vir inligtingstegnologie en elektroniese verbruikersware wat jaarliks in Januarie oor vier dae in Las Vegas se "Convention Center" gehou word. Die tentoonstelling is net toeganklik vir vakbesoekers en joernaliste en staan nie oop vir die breë publiek nie. Die handelskou word deur die "Consumer Electronics Association (CEA)" gereël, 'n Amerikaanse handelsorganisasie vir elektroniese verbruikersware. 

Die "CES" bied vir belangrike vervaardigers van elektroniese verbruikersware 'n geleentheid om nuwe produkte bekend te stel of innovasies aan te kondig. So is die handelskou, wat jaarliks sowat 140 000 besoekers lok, steeds 'n belangrike aanwyser vir ontwikkelings in die IT-bedryf.

Die eerste "CES" is in Junie 1967 in New York gehou. Dit het uit die "Chicago Music Show" voortgespruit wat tot op daardie tyd die belangrikste handelskou vir elektroniese verbruikersware was. Die eerste tentoonstelling met meer as 100 uitstallers het destyds 17 500 vakbesoekers gelok. Die openingstoespraak is deur die destydse voorsitter van "Motorola", Bob Galvin, gehou.

Tussen 1978 en 1994 is die "CES" halfjaarliks gehou - in Januarie was Las Vegas die gasheerstad vir die "Winter Consumer Electronics Show (WCES)", terwyl die "Summer Consumer Electronics Show (SCES)" in Junie in Chicago aangebied is.

Terwyl die winterskou in Las Vegas in 1995 nog 'n groot sukses was, het die somertentoonstellings in Chicago steeds minder belangstelling by uitstallers en vakbesoekers gewek. So het die organiseerders begin eksperimenteer en die handelskou elke jaar in 'n ander stad gehou. Die "CES 1995" was geskeduleer om in die "Philadelphia Convention Center" gehou te word. Maar aangesien "E3", die eerste handelskou vir elektroniese spelletjies, op dieselfde naweek aan die Weskus gehou is, het baie uitstallers protes aangeteken. Die "CES"-somerskou in Philadelphia is derhalwe gekanselleer.

Die volgende winterskou is in Januarie 1996 weer in Las Vegas aangebied. Die somerskou, wat in dié jaar in Orlando, Florida gereël is, het egter min belangstelling by tradisionele uitstallers gelok. Daarenteen het die winterskou van 1997 in Las Vegas weer 'n groot sukses geword. Die volgende somerskou was geskeduleer om saam met die "COMDEX"-lenteskou in Atlanta, Georgia gehou te word, maar nadat slegs 'n tiental uitstallers vir die "CES"-gedeelte van die skou geregistreer het, is dit gekanselleer.

In 1998 het die handelskou na 'n nuwe jaarlikse formaat met Las Vegas as gasheerstad oorgeskakel. Vir Las Vegas is dit een van die grootste tentoonstellings wat tot 18 dae neem om opgebou, gehou en afgebou te word.

Computex


</doc>
<doc id="60519" url="https://af.wikipedia.org/wiki?curid=60519" title="Elasmobranchii">
Elasmobranchii

Elasmobranchii is 'n klas van die kraakbeenvisse "Chondrichthyes". Van die kenmerke van die klas is dat al die spesies oor 5 -7 kieue splete beskik en die tande is los van mekaar in die kakebeen. Daar is ongeveer 1 100 spesies wat hoort tot die klas met die bekendes: haaie, rôe, saagvisse, sandkruipers en pylsterte.

Die volgende ordes hoort tot die klas Elasmobranchii en kom aan die Suider-Afrikaanse kus voor: 



</doc>
<doc id="60520" url="https://af.wikipedia.org/wiki?curid=60520" title="Holocephali">
Holocephali

Holocephali is 'n klas van die superklas kraakbeenvisse "Chondrichthyes". Van die kenmerke van die klas is dat al die spesies oor slegs een paar kieue splete beskik en die tande vas is in die kakebeen. Slegs drie families kom aan die Suid-Afrikaanse kus voor. Die Callorhinchidae familie word gereeld gesien maar die "Chimaeridae" en "Rhinochimaeridae" families bly in diep water van 400 - 2 000 m en word selde gesien.




</doc>
<doc id="60521" url="https://af.wikipedia.org/wiki?curid=60521" title="Haai (dubbelsinnig)">
Haai (dubbelsinnig)

Die term haai kan na een van die volgende verwys:



</doc>
<doc id="60525" url="https://af.wikipedia.org/wiki?curid=60525" title="Mobulidae">
Mobulidae

Die Manta's ("Mobulidae") is 'n kraakbeenvis-familie wat hoort tot die orde Rajiformes. Daar is slegs twee genera met elf spesies wat hoort tot dié familie. Ses van die spesies kom aan die Suid-Afrikaanse kus voor.

Die familie is groot tot reusagtig groot met die vlerke wat 6.7 m wyd is. Die familie is vivipaar.

Die genera en gepaardgaande spesies wat aan die Suid-Afrikaanse kus voorkom:






</doc>
<doc id="60527" url="https://af.wikipedia.org/wiki?curid=60527" title="Lys van katrasse">
Lys van katrasse

Hierdie lys van katrasse sluit in huiskatte en kruisings tussen huis- en wilde katte (soos die Bengaalse en die Savannekat). Dit is ’n algemene lys en nie beperk tot ’n sekere vereniging nie. Klassifiseringsverskille tussen verskillende katregisters bring mee dat ’n individuele dier van register tot register kan verskil. The International Cat Association (TICA) se Himalajakat word byvoorbeeld deur die Cat Fanciers' Association (CFA) in Amerika beskou as ’n kleurpunt-weergawe van die Persiese kat, terwyl die CFA se Javanese kat deur TICA beskou word as ’n kleurvariant van die Balinese kat.

Langhaar- en korthaarhuiskatte is nie rasse nie, maar terme wat in katliefhebbery gebruik word om katte te beskryf wat nie tot ’n spesifieke ras behoort nie. Net so is ’n skilpaddopkat nie ’n ras nie, maar ’n kat met ’n sekere kleurpatroon.




</doc>
<doc id="60528" url="https://af.wikipedia.org/wiki?curid=60528" title="Pristidae">
Pristidae

Die Saagvisse ("Pristidae") is 'n kraakbeenvis-familie wat hoort tot die orde Pristiformes. Daar is twee genera met ses spesies wat hoort tot dié familie en drie van die spesies kom aan die Suid-Afrikaanse kus voor.

Die uitstaande kenmerk van die familie is die plat snawel met tande aan weerskante wat soos 'n saag lyk. Die kop en voorste gedeelte van die lyf is plat terwyl die agterste gedeelte meer soos die lyf van 'n haai lyk. Die familie het twee dorsale vinne, 'n asimmetriese stertvin (die boonste lob is langer) en die pektorale vinne is langs die kop geheg en lyk amper soos twee vlerke. Daar is vyf pare kieue splete teenwoordig aan die onderkant van die kop. Die familie word tot 7 m lank - die saag ingesluit en is ovovivipaar. Hulle kom voor in vlak water by sanderige bodems, soms in riviermondings. Die familie is eetbaar. Die saag word gebruik om kos uit te krap en ook om prooi mee dood te maak.

Die volgende genera en gepaardgaande spesies kom aan die Suid-Afrikaanse kus voor:





</doc>
<doc id="60530" url="https://af.wikipedia.org/wiki?curid=60530" title="Alopiidae">
Alopiidae

Die Sambokhaaie ("Alopiidae") is 'n kraakbeenvis-familie wat hoort tot die orde Lamniformes. Daar is slegs een genus met drie spesies wat hoort tot dié familie en al drie die spesies kom aan die Suid-Afrikaanse kus voor. Dit word deur die IUBN geklassifiseer as 'n kwesbare spesie.

Die uitstaande kenmerk van die familie is die buitengewone lang boonste lob van die stertvin en die onderste lob is kort. Die tweede dorsale en anale vinne is klein en die pektorale vinne is lank. Die tande is klein en daar is vyf pare kieue splete weerskante van die kop. Die familie kan tot 6 m lank word.

Die volgende genus en gepaardgaande spesies kom aan die Suid-Afrikaanse kus voor:





</doc>
<doc id="60532" url="https://af.wikipedia.org/wiki?curid=60532" title="Grootoog-sambokhaai">
Grootoog-sambokhaai

Die Grootoog-sambokhaai ("Alopias superciliosus") kom wêreldwyd en reg rondom die Suid-Afrikaanse kus voor, van Angola tot by KwaZulu-Natal. Dit word deur die IUBN geklassifiseer as 'n kwesbare spesie. In Engels staan die haai bekend as die "Bigeye thresher".





</doc>
<doc id="60533" url="https://af.wikipedia.org/wiki?curid=60533" title="Manx (kat)">
Manx (kat)

Die Manx, of stompstertkat van die Eiland Man, is ’n katras wat sy oorsprong op die Eiland Man het. Dit het ’n natuurlike mutasie ondergaan wat meebring dat die stert afwesig is. Baie het ’n kort stert, maar Manx-katte is meer bekend daarvoor dat hulle geen stert het nie. Dit, asook hul langer agterpote en ronde kop, is die bekendste karaktertrekke van die diere. ’n Mens kry Manx-katte in alle kleure en patrone, hoewel effe wit voorbeelde skaars is. Langhaarkatte word soms beskou as ’n aparte ras, die Kimriese kat.

Manx-katte is bekende jagters en boere het hulle dikwels gebruik om knaagdiere te vang. Hulle word ook dikwels op skepe aangehou. Hulle word beskou as sosiaal, mak en aktief. Hulle word sedert die 1800's in katskoue ten toon gestel en die eerste teelstandaard is in 1903 gepubliseer.

Daar is verskeie volksverhale oor hoekom die kat nie ’n stert het nie. In een het Noag die deur van die Ark toegemaak toe dit begin reën en per ongeluk die kat se stert so afgekap.

Vier nuwe variëteite is uit die Manx ontwikkel: die langhaar-Manx, ook bekend as die Kimriese kat, die korthaar- en langhaarkat van die Eiland Man en die Tasmaanse Manx, hoewel slegs die Kimriese kat algemeen aanvaar word in katregisters.





</doc>
<doc id="60534" url="https://af.wikipedia.org/wiki?curid=60534" title="Dirk Balfoort">
Dirk Balfoort

Dirk Balfoort (1858 tot 1921) was 'n Nederlander wat in 1890 in Pretoria, Suid-Afrika aangekom het. Hy word regisseur en later direkteur van die rederykerskamer "Onze Taal". Hy was ook 'n komponis en direkteur van die "Hollandsche Mannekoor", vir wie hy ‘n sangstuk, getitel "Liever dood dan onderworpen" gekomponeer het. Hy het 'n besondere bydrae tot die kultuurlewe van Pretoria in die negentigerjare van die 19de eeu gelewer.



</doc>
<doc id="60535" url="https://af.wikipedia.org/wiki?curid=60535" title="Berlynse kasteel">
Berlynse kasteel

Die Berlynse kasteel (Duits: "Berliner Schloss", dikwels ook "Berliner Stadtschloss") was die hoofwoning en winterresidensie van die markgrawe en keurvorste van Brandenburg, later ook van die Pruisiese konings en Duitse keisers. Die kasteel was op die Spreeriviereiland in die huidige Berlynse stadsdistrik Mitte geleë.

Ná die Novemberrewolusie van 1918 en die laaste Duitse keiser Wilhelm II se bedanking het die kasteel as museum gedien en ook ander instellings gehuisves soos byvoorbeeld die "Kaiser-Wilhelm-Gesellschaft" en die "Notgemeinschaft der deutschen Wissenschaft". Nadat dit in die Tweede Wêreldoorlog ernstig beskadig is, is 'n tyd lank uitstallings in die kasteel gehou wat nou in Oos-Berlyn geleë was.

In 1950 het die sekretaris-generaal van die sentrale komitee van die Sosialistiese Eenheidsparty van Duitsland (SED), Walter Ulbricht, die besluit geneem om die kasteel op te blaas en sodoende plek te skep vir 'n groot sentrale plein waar groot optogte gehou kon word. Die kasteel is tussen 7 September en 30 Desember 1950 afgebreek. In 1959 is ook die nabygeleë kleiner kasteel in die Monbijou-park gesloop.

Tussen 1973 en 1976 het op die terrein van die Berlynse kasteel die nuwe "Palast der Republik" ("Paleis van die Republiek") ontstaan, 'n veeldoelige gebou waar Oos-Duitse afgevaardigdes vergader het, konserte en feeste plaasgevind het. Die paleis is ná die Duitse hereniging tussen 2006 en 2008 weens asbesbesmetting afgebreek.

In 2007 het die "Bundestag" (die Duitse parlement) en die deelstaat Berlyn besluit om die Berlynse kasteel vanaf 2010 herop te bou. Weens besuinigings in die nasionale begroting is die begin van boubedrywighede in Junie 2010 met vier jaar vertraag. Die kasteel sal na verwagting in 2019 voltooi wees.
Die nuwe gebou sal aan drie kante met die herboude historiese fasades pronk en onder die naam Humboldt-Forum naas 'n biblioteek van die nabygeleë Humboldt-universiteit ook versamelings van die "Stiftung Preußischer Kulturbesitz" huisves.



</doc>
<doc id="60536" url="https://af.wikipedia.org/wiki?curid=60536" title="Abessiniese kat">
Abessiniese kat

Die Abessiniese kat (Engels: "Abyssinian") is ’n katras met ’n kenmerkende pels met ’n strepiepatroon. Daar is baie stories oor hoe hulle ontstaan het en baie draai om Egipte, hoewel die naam na Ethiopië verwys. Die ware oorsprong is egter onseker. In die VSA is dit een van die gewildste korthaarrasse.

Genetiese navorsing dui daarop dat die ras naby die kus van die Indiese Oseaan ontstaan het, waar koloniste wilde diere van handelaars kon gekoop het. Die ras is in Egipte ontwikkel.

Daar word soms geglo die ras het ontstaan uit een vroulike Egiptiese kat met die naam Zula wat in 1868 deur ’n Britse soldaat van die hawe in Alexandrië na Brittanje gebring is. Die teorie kan nie bevestig word nie omdat daar geen direkte verband is tussen Zula en die eerste kat wat in 1882 as ’n Abessiniese kat aangeteken is nie.

Baie bronne herhaal ook die storie dat Abessiniese katte ’n paar duisend jaar oud is en van Antieke Egipte kom omdat hulle baie lyk soos die katte in antieke skilderye en afbeeldings uit dié land.

Abessiniese katte is waaksaam en het redelike groot, gepunte ore en ’n taamlike lang stert. Die kop is breed en effens wigvormig. Die oë is amandelvormig en kleure sluit in goud, groen, haselneut en koper. Die pote is klein en ovaalvormig. Die bene is dun in vergelyking met die res van die lyf en die katte het ’n fyn beenstruktuur. Hulle is van medium-grootte en het sterk, lenige lywe met lang bene.

Die pels is van medium-lengte, dig en syagtig. Die Abessiniese kat en die langharige Somaliese kat se pelse is ewe ongewoon en te danke aan een dominerende mutante-geen bekend as Ta. Elke haar het ’n ligter basiskleur met drie of vier dele wat donkerder loop tot by die punt. Hierdie patroon word net by dié twee rasse en die Singapura aangetref.

Abessiniese katte is ekstrovert, aktief, spelerig, eiesinnig en intelligent. Hulle is gewoonlik nie skootkatte nie omdat hulle gedurig aan die gang is. Hulle is gewild onder telers en is suksesvolle skoukatte. Nie almal kan egter geskou word nie omdat die standaarde baie streng is en omdat hulle dikwels skaam is teenoor vreemdelinge.

"Abys", soos hul eienaars hulle dikwels liefderik noem, het baie liefde en interaksie met hul eienaars nodig en kan depressief raak as hulle onaktief is of te min aandag kry.




</doc>
<doc id="60537" url="https://af.wikipedia.org/wiki?curid=60537" title="Goukourivier">
Goukourivier

Die Goukourivier (voorheen bekend as die "Kafferskuilrivier" maar in 1998 hernoem), is 'n rivier in die tuinroete aan die Kaapse Suidkus. Die rivier mond in die see uit, en deel sodoende die kusdorpie Stilbaai in twee dele.

Die rivier is in 1998 vernoem na Goukou, 'n voorman van die Hessekwa Khoikhoi. Sy domein het gestrek vanaf die Botrivier tot die Gouritzrivier.



</doc>
<doc id="60539" url="https://af.wikipedia.org/wiki?curid=60539" title="Palmietrivier">
Palmietrivier

Die Palmietrivier is geleë in die Wes-Kaapprovinsie van Suid-Afrika. Die rivier is tipies van 'n Wes-Kaapse rivier, met 'n reënseisoen in die winter. Dit het 'n klein opvangsgebied van 500km². Dit het vyf besproeiings- en hidro-elektriese damme, en verskaf water vir landbou en industriële doeleindes, asook aan die Kaapstadse munisipaliteit. Die rivier is vernoem na Palmiet ("Prionium serratum"), 'n tipe riet wat in die rivier groei. 


</doc>
<doc id="60541" url="https://af.wikipedia.org/wiki?curid=60541" title="Botrivier (rivier)">
Botrivier (rivier)

Die Botrivier ontspring in die berge naby Franschhoek en vloei daarna deur ‘n vallei na die dorpie Botrivier. Verder vloei dit deur ‘n wye vlakte tussen berge na die see. Vanaf die Viljoenspas in die Groenberg is daar suidwaarts ‘n goeie uitsig oor die bolope van die Botrivier en die Riviersonderend (rivier). 

By sy mond vorm die rivier ‘n lagune, bekend as die Botriviervlei, van 9km lank en 2km breed. Aan die oostekant daarvan lê Hawston en Fisherhaven en aan die westekant Kleinmond. Die lagune is gevul met seewater, behalwe as die rivier in die winter dalk in vloed is.

Die rivier is nou verbind met die ontwikkeling van die westelike deel van die Overberg. In die laat 17de eeu het die Hessekwa-groep van die Khoi onder kapt. Goukou dikwels op die oewers kamp opgeslaan om hul vee te laat suip. Hul beeste het vet geword en goeie melk gelewer. Vandaar dat die Khoi die naam Gouga of dan Botterrivier daaraan gegee het. In die volksmond het die naam afgeslyt na Botrivier.

So vroeg as 1672 meld sersant Cruijthoff in sy dagboek dat hy die Botrivier oorgesteek het. In September 1708 verkry Ferdinand Appel weiregte aan die rivier. Waar die dorpie vandag is, het VOC-amptenare met die Khoi onderhandel oor beeste vir die Kaapse nedersetting. 

In 1839 was daar ‘n poging om die lagune in ‘n hawe vir die Overberg te ontwikkel. Daar het niks van gekom nie, want die rivier is stroomop van die lagune nie bevaarbaar nie. Boonop vloei die rivier byna nie in die somer nie. Op 18 Augustus 1879 strand die Italiaanse skip "Pisa" by die rivier se mond.

Verskeie kleiner riviere voed die Botrivier. Vanaf noordoos vloei die Swartrivier vanaf Caledon in die Botrivier net nadat die R43 na Hermanus uit die N2 nasionale pad weggedraai het. Geen noemenswaardige damme kom in hierdie rivierstelsel voor nie, alhoewel bereken is dat dit ‘n jaarlikse afloop van meer as 10 000 megaliter het.



</doc>
<doc id="60543" url="https://af.wikipedia.org/wiki?curid=60543" title="Swartrivier">
Swartrivier

Die Swartrivier ontstaan naby Caledon in die Wes-Kaapprovinsie, Suid-Afrika, en vloei suidwes totdat dit die Botrivier ontmoet, noord van Hermanus.


</doc>
<doc id="60544" url="https://af.wikipedia.org/wiki?curid=60544" title="Somaliese kat">
Somaliese kat

Die Somaliese kat (Engels: "Somali") is ’n katras wat ontstaan het uit langharige Abessiniese katte. Hulle het in die 1950's hul verskyning gemaak ná ’n program waarin geteel is met ’n paar Abessiniese katjies wat gebore is met ’n wollerige pels en ruie stert. Die twee rasse het dieselfde geaardheid: intelligent, spelerig en nuuskierig, maar Somaliese katte is meer ontspanne en minder aktief.

Die lyf en kleur van die twee rasse stem ooreen, hoewel die langer hare van die Somaliese kat meer instandhouding verg. Anders as ander langhaarkatte, verloor Somaliese katte min hare – dit word gewoonlik een of twee keer per jaar gelyk verloor, eerder as deur die jaar soos byvoorbeeld die Persiese kat.

Omdat Abessiniese katte baie min geraak het tydens die Tweede Wêreldoorlog is katte van ’n onbekende herkoms gebruik om die ras weer op te bou en dit is moontlik dat van hulle ’n resessiewe langhaargeen gehad het. Dit kon ook vroeër gebeur het omdat van die 12 katte wat in 1905 by die Amerikaanse National Cat Club geregistreer is, almal minstens een onbekende ouer gehad het. Sommige mense glo egter die langharige Abessiniese katte is eerder die gevolg van ’n spontane mutasie.

Die katte is eers in 1979 as ’n aparte ras deur die Amerikaanse Cat Fanciers' Association erken en daarna deur ander verenigings wêreldwyd. Vanweë die verband met die Abessiniese kat is hulle genoem na die Afrika-land Somalië, ’n buurland van Ethiopië (voorheen Abessinië).

Somaliese katte het mooi, ruie sterte. Hulle het ’n effens donkerder streep teen hul rug af, groot ore en ’n vol kraag, wat hulle ’n effens jakalsagtige voorkoms gee.

Die pelse vorm strepies en elke haar het verskeie strepe in twee kleure. Soms het die katte groter strepe soos dié van ’n streepkat op dele van hul lyf. Dit word egter as ’n fout beskou. Skoukatte mag net die kenmerkende strepe in die vorm van die letter "M" op hul voorkop hê. Net soos Abessiniese katte is hul oë donker omlyn en lyk dit of hulle maskara dra. Hulle het ’n bietjie wit hare op hul snoet en ken/keel. Wit hare op enige ander plek diskwalifiseer hulle as skoukatte.




</doc>
<doc id="60545" url="https://af.wikipedia.org/wiki?curid=60545" title="Breederivier">
Breederivier

Die Breederivier (ook Breërivier), voorheen ook "Fleuve Large", vloei deur van die bekendste wynproduserende streke van Suid-Afrika. Die rivier ontspring in die Warm Bokkeveld met die Skurwe- en Hexrivierberge as opvanggebied, en vorm waar die Titus-, Koekedou- en Dwarsriviere saamkom. In die St. Sebastiaanbaai by Kaap Infanta (westelike oewer) en Witsand en Port Beaufort (oostelike oewer) mond die rivier in die Indiese Oseaan uit. Die mond is 900 meter wyd.

Op 'n Portugese kaart van voor 1502 word die Breederivier aangedui onder die naam Rio de Nazaret. Reeds so vroeg as 1667 het sersant Pieter Cruijthoff in die omgewing verkenningswerk gedoen. Negentig jaar later was daar naby Swellendam al 'n pont oor die rivier. In die middel van die 19de eeu ontwikkel die Barry-familie die dorpie Port Beaufort as rivierhawe. Hulle firma het 'n aantal jare 'n bootverbinding tussen Kaapstad, Port Beaufort en die nedersetting Malgas, 48 km stroomop, in stand gehou.

Die rivier is 325 km lank en het 'n totale opvanggebied van nagenoeg 12 300 vierkante kilometer. Vanaf sy oorsprong gaan die rivier verby Ceres, en sny deur die berge wes van die dorp deur die 1 500 m diep Mostertshoekkloof. Ook die Michellspas gaan deur hierdie kloof. Daarna draai hy suidoos, vloei deur die wye Breëriviervallei tussen die Hexrivierberge aan die noordekant en die Slanghoek- en Du Toitskloofberge aan die suidekant en gaan verby Worcester, Robertson, Bonnievale en Swellendam. Digby Swellendam vloei die rivier onder deur die N2 nasionale pad. 

Die rivier het 'n gemiddelde val van 10 m per km oor sy hele lengte gemeet. Die opvanggebied het 'n jaarlikse reënval wat wissel van 190 cm in die berge tot 38 cm in die vallei. Orals langs die rivier en sy talryke sytakke is daar besproeide landerye.

Verskeie groter en kleiner sytakke voed die Breederivier. Wynkelders dra dikwels die name van die riviere waaruit die wingerde besproei word.

In die hele Breederivierstelsel is daar 'n groot aantal reservoirs. Die grootstes en bekendstes is die volgende:

Die Burchell se rooivlerkie ("Pseudobarbus burchelli") kom hoofsaaklik hier voor. Van die ander visse wat hier aangetref kan word is: die Bloustert-harder, die Seelt, die Natalse maanskynvis en die Kaapse maanskynvis.



</doc>
<doc id="60546" url="https://af.wikipedia.org/wiki?curid=60546" title="Franse koloniale ryk">
Franse koloniale ryk

Die term Franse koloniale ryk (Frans: "Empire colonial français") verwys na die oorsese gebiede wat veral vanaf die 17de eeu tot in die laat 1960's onder die Franse bewind was. In die 19de en 20ste eeu was Frankryk se koloniale ryk die tweede grootste ter wêreld wat net deur die Britse Ryk oortref is.
Op sy hoogtepunt in die 1920's en 1930's het die Franse koloniale ryk oor 12 347 000 km² gestrek. As die metropolitaanse Frankryk ingereken word, was destyds 'n gebied met 13 018 575 km² onder Franse bewind - byna 'n tiende van die wêreld se totale landoppervlakte. Sy invloed het van Frans een van die mees gesproke koloniale Europese tale gemaak, naas Engels, Spaans en Portugees.

Nadat Spanje en Portugal gedurende die Tydperk van Ontdekkings groot sukses met die kolonisasie van oorsese gebiede behaal het, het ook Frankryk, wat in 'n wedloop met Groot-Brittanje as tweede koloniale groot moondheid gewikkel was, begin om kolonies in Noord-Amerika, die Karibiese Seegebied en Indië te vestig. Nadat Frankryk gedurende die 18de en vroeë 19de eeu 'n reeks oorloë teen die Britte gevoer het wat almal met militêre nederlae geëindig het, het die Franse hul koloniale ambisisies in die betrokke wêreldstreke laat vaar. Sommige geskiedkundiges verwys na hierdie tydperk as die einde van die "eerste" Franse koloniale ryk.

In die 19de eeu het Frankryk 'n nuwe koloniale ryk in Afrika en Suidoos-Asië gevestig. Die verowering van gebiede in Afrika is in hierdie periode as morele veldtog versluier. So het Jules Ferry in 1886 verklaar dat "die hoër rasse 'n reg oor die laer rasse [het], hulle het 'n plig om die minderwaardige rasse beskaaf te maak." Volle burgerregte - sogenaamde "assimilation" of aanpassing by die Europeërs - is in vooruitsig gestel, alhoewel hierdie aanpassing in werklikheid nouliks plaasgevind het en koloniale bevolking eerder as onderdane behandel is - en nie as burgers nie.

Ná die Eerste en veral ná die Tweede Wêreldoorlog het anti-koloniale bewegings die Franse bewind begin uitdaag. Frankryk het in bloedige oorloë in Viëtnam en Algerië geveg om sy koloniale ryk te bewaar. Aan die einde van die 1960's het baie reeds hul onafhanklikheid van Frankryk verkry, alhoewel sommige gebiede - veral eilande en argipels - as oorsese "départements" en afhanklike gebiede by Frankryk ingesluit is. Hierdie gebiede verteenwoordig met 'n totale oppervlakte van 123 150 km² slegs sowat een persent van die koloniale ryk voor 1939, met 'n bevolking van 2 685 705 in 2011. Hulle het almal volle politieke verteenwoordiging op nasionale vlak, net soos wisselende grade van wetgewende bevoegdhede.


</doc>
<doc id="60547" url="https://af.wikipedia.org/wiki?curid=60547" title="Fisherhaven">
Fisherhaven

Fisherhaven is 'n klein dorpie in die Suid-Afrikaanse provinsie Wes-Kaap, sowat 17 km vanaf Hermanus. Fisherhaven ressorteer onder die Overstrand Plaaslike Munisipaliteit. Die Botrivier se monding is hier geleë.



</doc>
<doc id="60549" url="https://af.wikipedia.org/wiki?curid=60549" title="Abbotsdale">
Abbotsdale

Abbotsdale is 'n dorpie in die Suid-Afrikaanse provinsie Wes-Kaap. Abbotsdale ressorteer onder die Swartland Plaaslike Munisipaliteit wat deel is van die Weskus-distriksmunisipaliteit.



</doc>
<doc id="60550" url="https://af.wikipedia.org/wiki?curid=60550" title="Birkenhead, Wes-Kaap">
Birkenhead, Wes-Kaap

Birkenhead is 'n dorp in die provinsie Wes-Kaap van Suid-Afrika. Birkenhead is in die Overstrand Plaaslike Munisipaliteit geleë, wat onder die Overberg-distriksmunisipaliteit val.



</doc>
<doc id="60551" url="https://af.wikipedia.org/wiki?curid=60551" title="Boggomsbaai">
Boggomsbaai

Boggomsbaai is 'n aftree- en vakansiedorp naby Vleesbaai in die Suid-Afrikaanse provinsie Wes-Kaap. Boggomsbaai ressorteer onder die Mosselbaai Plaaslike Munisipaliteit, wat onder beheer van die Tuinroete-distriksmunisipaliteit val.

Boggomsbaai se plaaslike raad het in 1990 'n wapen by die Buro vir Heraldiek geregistreer : "Slangsnitgewys gedeel, in die skildhoof na links en in die skildvoet na regs, blou en goud, regs twee swemmende silwer walvisse paalsgewys geplaas". Die helmteken was 'n goue bobbejaanskop uitkomend uit 'n blou muurkroon, en die wapenspreuk "Excloe et conserva".



</doc>
<doc id="60552" url="https://af.wikipedia.org/wiki?curid=60552" title="Chatsworth, Wes-Kaap">
Chatsworth, Wes-Kaap

Chatsworth is 'n dorpie in die Suid-Afrikaanse provinsie Wes-Kaap. Chatsworth ressorteer onder die Swartland Plaaslike Munisipaliteit wat deel is van die Weskus-distriksmunisipaliteit.



</doc>
<doc id="60553" url="https://af.wikipedia.org/wiki?curid=60553" title="Dennehof">
Dennehof

Dennehof is 'n dorp in die Suid-Afrikaanse provinsie Wes-Kaap. Dennehof ressorteer onder die Theewaterskloof Plaaslike Munisipaliteit, wat onder die Overberg-distriksmunisipaliteit val.



</doc>
<doc id="60554" url="https://af.wikipedia.org/wiki?curid=60554" title="Op-die-Berg">
Op-die-Berg

Op-die-Berg of Die Dorp op die Berg is 'n dorp in die Suid-Afrikaanse provinsie Wes-Kaap. Dit is in die Koue Bokkeveld, noord van Ceres geleë, en is sinoniem met kersieboorde en sneeu in die winter. Op-die-Berg ressorteer onder die Witzenberg Plaaslike Munisipaliteit, wat onder beheer van die Kaapse Wynlande-distriksmunisipaliteit val.



</doc>
<doc id="60555" url="https://af.wikipedia.org/wiki?curid=60555" title="Boetsap">
Boetsap

Boetsap is 'n klein dorpie naby Barkley-Wes, op die grens van die Noord-Kaap en Noordwesprovinsies van Suid-Afrika. Die naam is van Tswana oorsprong, die woord "bucwa" verwys na vet beeste.



</doc>
<doc id="60556" url="https://af.wikipedia.org/wiki?curid=60556" title="Doringbaai">
Doringbaai

Doringbaai is 'n dorpie in die Suid-Afrikaanse provinsie Wes-Kaap. Doringbaai ressorteer onder die Matzikama Plaaslike Munisipaliteit, wat weer onder die Weskus-distriksmunisipaliteit val.

Die kortstondige Louis Rood Plaaslike Raad, wat Doringbaai en Strandfontein 'n paar jaar lank bestuur het, het in 1991 'n wapen by die Buro vir Heraldiek geregistreer. Die raad se opvolger, die Doringbaai/Strandfontein Plaaslike Raad, het die wapen in 1996 op sy naam herregistreer. 

Die wapen was : "Deurlopend ingeboe kepersgewys verdeel, groen en goud, in die skildhoof twee goue veldblomme en in die skildvoet 'n halwe uitkomende rooi kreef". Die helmteken was 'n Vaalstrandkiewiet en die wapenspreuk was "Mare didat".

Op 10 Oktober 2018 is 'n wrakvis van bykans 100 kg hier gevang.



</doc>
<doc id="60557" url="https://af.wikipedia.org/wiki?curid=60557" title="Ebenhaeser">
Ebenhaeser

Ebenhaeser of Ebenhaezer is 'n sendingstasie langs die Olifantsrivier, 10 km stroom-af vanaf Koekenaap, in die Wes-Kaap, Suid-Afrika. Die stasie is in 1831 deur baron Theobald von Wurmb van die Rynse Sendinggenootskap gestig. Die naam is van Bybelse oorpsrong na aanleiding van 1 Sam. 7:12 ("Statebybel"): "Samuël nu nam een steen, en stelde dien tussen Mizpa en tussen Sen, en hij noemde diens naam Eben-haezer; en hij zeide: Tot hiertoe heeft de HEERE ons geholpen." In daardie dae was die rivier bevaarbaar vir 50 km tot by die sendingstasie. Die besproeiingskanaal van die Olifantsrivier eindig ook hier. Baie inwoners van die nedersetting voer 'n bestaan uit landbou.




</doc>
<doc id="60558" url="https://af.wikipedia.org/wiki?curid=60558" title="Elgin">
Elgin

Elgin (vroeër Koffiekraal genoem) is 'n groot valleigebied in die Suid-Afrikaanse provinsie Wes-Kaap. Elgin ressorteer onder die Theewaterskloof Plaaslike Munisipaliteit, wat onder die Overberg-distriksmunisipaliteit val.


</doc>
<doc id="60561" url="https://af.wikipedia.org/wiki?curid=60561" title="Franskraalstrand">
Franskraalstrand

Franskraalstrand is 'n dorp in die provinsie Wes-Kaap van Suid-Afrika. Franskraalstrand lê aan die kus van die Overstrand Plaaslike Munisipaliteit, wat onder die Overberg-distriksmunisipaliteit ressorteer.



</doc>
<doc id="60562" url="https://af.wikipedia.org/wiki?curid=60562" title="Suidersee">
Suidersee

Die Suidersee (Nederlands: "Zuiderzee", Nedersaksies: "Zuderzee", Wes-Fries: "Sudersee") is 'n see wat vroeër in die middel van Nederland gelê het. Met die voltooiing van die Afsluitdyk in 1932 word die see verdeel. Die binnedykse deel heet sedertdien Ysselmeer, die buitedykse deel is nou deel van die Waddensee.

Die Suidersee het in die middeleeue ontstaan uit 'n binnemeer met soet water wat die Aelmere genoem is en sy water van die riviere Ryn en Yssel ontvang het. Die uitvloei van hierdie meer na die Noordsee in die noordweste was die Vlie. Die naam Vlieland van een van die Wadde-eilande herinner nog aan die tye. In 'n reeks oorstromings is die land wat die sout water van die Noordsee en die soet water van die Aelmere geskei het, weggespoel en die Vlie is baie verbreed tot dit 'n oop see-arm geword het. Daar is berigte dat die oorstromings die sout water het laat deurdring tot in die stad Utrecht. Die Aelmere het so 'n see geword of eintlik 'n baai van die Noordsee. 

Ná 1932 is hierdie proses kunsmatig teruggedraai. Deur die Afsluitdyk het die Suidersee weer 'n soet meer geword, wat Ysselmeer genoemd word. 


</doc>
<doc id="60563" url="https://af.wikipedia.org/wiki?curid=60563" title="Birkenhead">
Birkenhead

Birkenhead kan na een van die volgende verwys:



</doc>
<doc id="60565" url="https://af.wikipedia.org/wiki?curid=60565" title="Persiese kat">
Persiese kat

Die Persiese kat (Turks: "Fars kedisi"; Engels: "Persian") is ’n langharige katras wat uitgeken word aan sy ronde gesig en plat snoet. Sy naam kom van Persië, die eertydse naam van Iran. Dit word sedert die laat 19de eeu deur katliefhebbers as ’n ras erken. Hulle is eers in Brittanje ontwikkel en ná die Tweede Wêreldoorlog hoofsaaklik in die VSA. In Brittanje word hulle langhaarkatte of Persiese langhaarkatte genoem.

Dit was jare lank die gewildste kat in die VSA, maar in Brittanje en Frankryk het hul gewildheid afgeneem.

Die eerste aangetekende voorsate van die Persiese kat is in 1620 uit die Khorasan-provinsie in Iran na Italië ingevoer deur Pietro della Valle, en min of meer in dieselfde tyd van Angora (nou Ankara) in Turkye deur Nicholas-Claude Fabri de Peiresc. Die Khorasan-katte was grys en dié van Angora wit. Van Frankryk het hulle kort daarna Brittanje bereik. Langhaarkatte is ook na Europa uitgevoer van Afganistan, Birma, China en Rusland. Kruisteling van die verskillende soorte was algemeen, veral met die katte uit Turkye en Persië.

Onlangse genetiese navorsing dui daarop dat die moderne Persiese kat nie verwant is aan katte van die Nabye-Ooste nie, maar aan dié van Wes-Europa. Die navorsers het onder meer bevind: "Hoewel die vroeë Persiese kat sy oorsprong in die antieke Persië kon gehad het, het die moderne Persiese kat sy poligeografiese invloedspatroon verloor."
Terwyl die voorkoms van die Persiese kat verander het, het die standaarde vir die ras dieselfde gebly. Dit fokus op ’n geronde kop, breed gespasieerde, ronde oë met die velgedeelte van die neus nie laer as die onderkant van die oog nie. Die lyf moet stewig wees met kort, stewige bene, ’n breë bors en oor die algemeen ’n ronde voorkoms. Die voorkop, neus en ken moet in ’n vertikale lyn wees.

Persiese katte kan enige kleur wees, insluitende goud, skilpaddop, blou en gestreep. Die selektiewe teling waarmee ’n groot verskeidenheid kleure ontwikkel is, het ook gelei tot die skepping van toenemende plat snoete wat gesondheidsprobleme kan veroorsaak. Hulle word verkies deur katliefhebbers, hoewel sommige probeer om die ouer tipe met ’n meer uitstaande snoet, wat gewilder onder die algemene publiek is, te bewaar. Oorerflike polisistiese niersiekte kom in die ras voor – met die helfte van die katte in sommige lande wat daaraan ly.

Hul rustige geaardheid maak hulle gewilde katte om in woonstelle aan te hou.

Die "tradisionele Persiese kat", ook bekend as die "popgesig- Persiese kat", het ’n meer uitstaande snoet en is raseg. Dié katte se voorkoms het nie verander nie, hoewel standaarde in verskillende lande verander het.

In die laat 1950's het ’n spontane mutasie in rooi en rooi gestreepte Persiese katte gelei tot die "peke-gesig", genoem na die pekinese hond met sy plat gesig. Dit is deur die Amerikaanse Cat Fanciers' Association (CFA) as ’n ras geregistreer, maar het in die middel 1990's ongewild geraak weens ernstige gesondheidsprobleme. Tog het telers van die vookoms gehou en meer sulke katte begin teel. Hierdie "ultratipering" het tot ’n voorkoms gelei soortgelyk aan die Peke-gesig. (Die term Peke-gesig verwys net na die rooi en rooi gestreepte Persiese katte met die spesifieke geen.) Baie katliefhebbers het die voorkoms as ’n "bydrae tot die ras" beskou.

In 1950 is die Siamese kat met die Persiese kat gekruis om ’n ras te skep met die gelaatstrekke van ’n Persiese kat en die kleure van ’n Siamese kat. Dit is in Amerika die Himalajakat genoem, na aanleiding van ander kleurpuntdiere soos die Himalajakonyn. In Brittanje word die katte as Persiese katte beskou en die "kleurpunt-langhaarkat" genoem.

Die Persiese kat is in die laat 1950's in die geheim deur telers van die Amerikaanse korthaarkat gebruik om hul ras te "verbeter". Die CFA het hulle in 1966 as ’n aparte ras erken onder die naam eksotiese korthaarkat. Vanweë gereelde kruisteling stem die eksotiese korthaatkat in alle opsigte ooreen met die Persiese kat, ook wat bou en geaardheid betref, buiten dat hulle kort hare het. Hulle het ook baie van die Persiese kat se gesondheidsprobleme oorgeërf.

In Amerika het pogings misluk om silwerkleurige Persiese katte as ’n aparte ras gevestig te kry. In dié land word hulle as Persiese katte geskou. In Suid-Afrika was die poging meer geslaag. Die Southern African Cat Council (SACC) erken ’n kat ná vyf geslagte van rasegte Chinchillas as ’n Chinchilla-langhaarkat. Die kat se neus is effens meer uitstaande as die Persiese kat s’n en dit lei tot minder gesondheidsprobleme. Sy hare is deurskynend met swart net op die punte daarvan, ’n eienskap wat verlore raak wanneer hulle met ander Persiese katte gekruisteel word. Kruisteling kan ook lei tot die verlies van die omlyning van die neus en lippe, wat volgens die Chinchilla-standaarde as ’n fout beskou word.




</doc>
<doc id="60566" url="https://af.wikipedia.org/wiki?curid=60566" title="Boerperd">
Boerperd

'n Boerperd is 'n perderas wat in Suid-Afrika ontstaan het en gewild is as 'n sportperd, gemaklike ryperd en werkende plaasperd.

Die geskiedenis van die boerperd is bykans so oud soos dié van die Westerse beskawing in Suider-Afrika en dateer van 1653 toe die Nederlands Oos-Indiese Kompanjie die eerste perde die land binnegebring het. Perde is nie inheems aan Suider-Afrika nie.

Die eerste perde is tydens Jan van Riebeeck se heerskappy oor die Kaap vanaf Java ingevoer. Vryburgers kon vir die eerste keer in 1665 perde van die Oos-Indiese Kompanjie aankoop.

As gevolg van inteling, is Persiese Arabiere ingevoer en ongeveer 150 jaar lank met die bestaande perde ingeteel. Sodoende het 'n eiesoortige perd, bekend as die Kaapse perd, ontwikkel.

Andalusiërs en Isabelle-perde land in 1793 in die Kaap. Dit is egter onwaarskynlik dat hierdie perde 'n beduidende invloed op die bestaande perdbevolking gehad het.

Reeds tussen 1750 en 1800 was die Kaapse perde bekend vir hul uithouvermoë en gesog vir militêre doeleindes. Lord Charles Somerset het die telingsproses verder verbeter en gestimuleer deur volbloed hingste in te voer. Die Kaapse perd het dus binne 150 jaar ontwikkel tot 'n eiesoortige ras en was wêreldwyd bekend en gesog as 'n militêre perd. Kaapse perde is uitgevoer na talle lande, onder meer Indië en Australië.

Die Kaapse perd het gedurende die eerste jare van die Groot Trek onveranderd gebly. In die tweede helfte van die eeu is verskeie perderasse na die Kaap en Boererepublieke ingevoer, wat weer 'n invloed op die boerperd kon uitoefen, veral in die Kaap. Ingevoerde perde het Vlaamse hingste, Hackneys, Norfolk Trotters en Cleveland Bays ingesluit.

Die oorlog het die stamina, gehardheid en beweeglikheid van die Boerperd onderskraag. Die perde moes onder moeilike omstandighede van die veld af lewe, en duisende het gevrek.

Tydens die oorlog is groot tekorte aan perde beleef en perde is in duisende na Suid Afrika ingevoer uit talle wêrelddele. Die Britte het perde ingevoer vanaf onder meer Oostenryk, Australasië, die Verenigde Koninkryk, Suid-Amerika, Kanada en die Verenigde State van Amerika vir die oorlog.

Die omstandighede in Afrika was egter baie van hierdie perde nie goedgesind nie en talle is dood aan die gevreesde Afrikaperdesiekte, bosluiskoors, slaapsiekte (trypanosomiasis), uitputting, die elemente of bloot honger en dors. "Gesoute" perde was perde wat vanaf Suid-Afrika af was met 'n tipe van weerstand teen die siektes en aangepas was by die land se omstandighede; hierdie perde was van hoë waarde gedurende die oorlog (vanaf £50 pond in daardie tyd). 'n Man op kommando sonder 'n perd het omtrent seker gevangenisskap, in dien nie erger, nie beteken. 'n Goeie, geharde perd was van kardinale belang in die oorlog. In Genl. Christiaan de Wet se woorde was 'n man sonder 'n perd net 'n halwe man.

Ná die oorlog is amper geen van die perde terug na hulle oorspronklike lande toe nie en die Britse mag het nog oor 131 000 perde op hulle boeke gehad van die Oorlogskantoor en nog 28 700 siek of gewonde perde in die berede eenhede. Omtrent 9 500 van hierdie perde is van kant gemaak uit vrees vir oordraagbare siektes, maar dit het hulle steeds gelaat met 120 500 perde uit die buiteland. Die oorblywende perde is toe aan die boere in die omgewing om die berede kwartiere verkoop tussen 1 Junie 1902 en 28 Februarie 1903. So het die perde, voorheen gewoond aan die groen weivelde van Ierland of Engeland, die grasvelde van Asië en Middel-Europa en die "pampas" en velde van Amerika, hul tuiste in Afrika gevind. So het die oorlog die hele genepoel van die Suid Afrikaanse perde getransformeer.

Die Eerste Wêreldoorlog en die koms van die bakkie het heelwat bygedra tot die afname in boerperd getalle. Die era van die perd soos mense dit geken het voor die oorlog, was verby. Meganisasie het die behoefte aan perde aansienlik laat afneem.

In 1949 is Telersverenigings gestig en ras bestuur gesentraliseer om die ras lewend te hou, bepaalde standaarde in plek te hou en om die getalle aan te vul. Die eerste boerperd-proewe is in 1955 gehou en die beweging het so momentum en gewildheid verwerf.

Teen 1970 was daar 'n aantal telers wat die bloedlyne wou verbeter, terwyl 'n aantal tradisionaliste die ras onveranderd wou behou. In 1973 is die Boerperdgenootskap gestig en vir die eerste keer is 'n rasstandaard saamgestel vir die hetrogene mengsel van talle rasse, saamgeweef oor drie eeue: Javaanse ponies, verskeie Amerikaanse perde, onder meer die saalperd, Arabiere, Cleveland Bays, Hackneys, Andulsiërs, Friese/Vlaame, Persiese perde, Marokkaanse Berbers en Engelse volbloed perde het almal 'n rol gespeel in die vorming van die Boerperd, Maar verskillende idees en ideale het gelei tot die ontstaan van twee uiteenlopende groepe telers. Die een groep wou die ras onveranderd laat bly en die tweede groep het eienskappe bygeteel, deur om die Boerperd in 'n kruisteel program te gebruik saam met die Amerikaanse Saalperde (veral die hoogtrappende 5Gang skouperde wat ingevoer is van Tennessee en Kentucky af) sonder om van die oorspronklike eienskappe te laat wegval. So in 1977 is die eerste hernoem van die Historiese Boerperd en die laasgenoemde perde het bekend geword as die "Kaapse boerperd" wat in 1981 deur die Suid-Afrikaanse Studboek as ras aanvaar is.

Hoogte: Meduim hoogte tussen 14.2 – 16hh

Kleur: Meestal Swart, Bruin, Vos of Grys.

Bouvorm: Sterk sonder om lomp te wees met kwaliteit veral die bene, met uithou vermoee en vlugvoetig. Hulle het 'n trotse kop en hoe rol beweging.

Kenmerke: Goeie temprament, styl, aksie en gehardheid.

In 1993 het die Genootskap besef dat die Kaapse Boerperd besig was om sy identiteit te verloor. 'n Besluit was geneem om sekere hingste te nomineer van ander rasse om seker kenmerke in die ras te verbeter. In 1994 is 8 hingste genomineer en geïnspekteer deur 'n spesiaal aangestelde keurder. Die afstammelinge van hierdie hingste het die studboek betree as F1 diere. Die Genootskap het die normale opgraderings sisteem gebruik en geen dier kon geregistreer geword het sonder om eers goed gekeur te word nie. In 1999 is die boeke toegemaak en geen buite bloed is toe gelaat nie en die Kaapse Boerperd is as inheemse ontwikkelde ras verklaar.

Die Kaapse Boerperd moet gemaklik ry in al sy gange en moenie sy ruiter moeg maak nie. Dit is ook belangrik dat die perd genoeg aksie en sierlikheid het om gemaklik in die skouring in te pas in ry en teelklasse. 'n Kaapse Boerperd mag oor baie kwaliteit beskik as ook 'n vurige houding maar op streng voorwaarde dat dit die ras voorwaardes van bouvorm en tipe het. Diere moet liefs op 'n gewone staan vertoon word en nie gestrek nie. Die perde het 'n goeie temperament en kan gemaklik gery word in aksie en styl. Hulle is redelik gehard en baie aanpasbaar. Buiten die arenas waar hulle deelneem aan 3-Gang, 5-Gang en tuigklasse word hulle ook gebruik in Dessage, Showjumping, Western, Uithouritte en as plesier perde. By die skoue is daar ook ruiterklasse in "Standardseat" en "Saddleseat" by skoue.

Die ras word gebruik as werks-, plesier- en skouperd.

Hoogte: Hoogtes wissel in die ras, minimum hoogte 13.3hh vir merries en 14.2 vir hingste³, party staan so hoog as 16hh+.

Kleur: Meestal bruin (bay), vos, swart en grys maar ook palomino, dun, buckskin en roan. Daar word teen oordadige wit merke gediskrimineer en Cremello’s,  bont (paint), perde met blou oë of gekolde(spotted) perde word nie aanvaar vir registrasie nie.³

Bouvorm: Die SA Boerperd is 'n gebalanseerde dier, wakker, vol kwaliteit en adellik in voorkoms.¹Die kop moet oor kwaliteit beskik met groot, vol, blink en helder oë, middelmatige lengte, skerp gepunt en redelik naby aanmekaar ore, elastiese neusvleuls en 'n prominente ken. Die mooi gevormde, buigbare en fyn-besnede, middelmatige lang nek moet goed ingeplaas wees. Die skouer diep wat skuins in die rug aansluit. Die maanhare en stert het 'n effense krul. Die rug moet kort, sterk en gespierd wees en die bene moet droog wees, sterk en goed gespierd met harde hoewe en reguit na vorentoe beweeg as van agter of voor gesien word. Die agterstewe is goed gespierd, lank en sterk tot by die dy en van agter beskou vertoon dit breed en rond.

Boerperde is bekend daarvoor dat hulle afgerig kan word om 5Gange te doen: Dis die gewone stap, draf en galop en dan ook 'n kortgang en 'n trippel.

Wanneer is 'n Boerperd 'n SA Boerperd?

Beide ouers van 'n SA Boerperd moet geregistreerd wees by SA Stamboek en DNS toetse is 'n voorvereiste om 'n vul te kan registreer.  Perde wat as vulboek geregistreer is by die S.A Boerperd-genootskap word van die ouderdom van 2½ jaar oud af voor keuring gebring.  As die dier aan die minimum ras standaarde voldoen in terme van beweging, bouvorm en hoogte word die perd dan “gekeur”en die kenmerkende SA Boerperd brandmerk word dan op die perd se regterboud aangebring, dis 'n hoefyster met 'n “B”in (sien die foto aan die kant). Aan die linkerkant van die boud is daar gewoonlik 'n kuddebrand bv: ELC is Lang-Carelstoet, PG is Hoefstraalstoet en RG is Rooigrasstoet ens. Perde word ook getatoeëer of kry 'n mikroskyfie vir identifikasie.

Die dae waar die SA Boerperd as meestal werksperd gedien het is in vandag se dae meestal iets van die verlede. Die afgelope paar jaar het die SA Boerperd groot populariteit as skou- en plesierperd verwerf. Die SA Boerperd is 'n veelsydige ras wat in omtrent in elke kompeterende veld as sportperd deelneem.Die ras se Nasionale Kampioenskappe vind jaarliks in die Afridome in Parys in die Vrystaat plaas. Daar is ook jaarlikse streekskoue in Ermelo, Mpumalanga, by die Royalskou in Pietermaritzburg, KwaZulu-Natal, in Riversdal in die Wes-Kaap, by die Bloemfonteinskou in die Vrystaat en in Pretoria, Gauteng. Buiten die skoue word daar ook SA Boerperd klasse by 'n aantal skoue aangebied bv. by Horse of the Year en Swellendamskou.
Op Boerperdskoue word die perde in twee afdelings verdeel: Universeel en Tradisioneel.Hierdie klasse sluit Inhand-, tuig- en ryklasse in. In hierdie afdelings is klasse vir Juniorperde asook Seniorperde. Universele perde het lae tot matige beweging en klasse verloop soos die van die South African Showing Association. Daar is verskeie klasse o.a klasse vir merries, reuns, hingste, kinders en ook Werkende jagperd (Working hunter) en Veelsydige ryperdklasse (Working riding) ens. Terwyl Tradisionele perde matig tot hoë beweging het en die klasprosedure volg soos die van die Saalperd of SA.Ridinghorse klasse. Die Tradisionele afdeling word verdeel in die afdelings van 3-Gang klasse en die baie opwindende 5-Gang klasse. Hier is ook verskillende ryklasse in die verskeie onderafdelings soos bv. Merries, reuns, hingste en kinderklasse o.a. Saddleseat Ruiterkunsklasse word ook nou geimplementeer. Daar is ook tuigklasse: Enkeltuig (Universele en Tradisionele perde), Siertuig (Tradisioneel) en ook hierdie klasse vir junior koetsiers tussen 12 en 19 jaar. By die Nasionale skoue en sommige streekskoue is daar ook Kampioenskappe vir Dresseer en Showjumping.

SA Boerperde presteer ook oor die rasgrense in Eventing, Dressage, Equitation, Uithouritte, Western, Showing, en Showjumping. Die Boerperde word ook baie algemeen gesien waar hulle by SANESA Skoue presteer. In 2014 en 2015 was die Victor Ludorm by hulle Nasionale Skou SA Boerperde. Selfs in die volwasse afdeling by gegradeerde skoue loop mens hulle raak waar hulle male sonder tal onder die pryswenners staan. Daar was ook al SA Boerperde wat aan die gewilde "Young Horse Performance Series", die inisiatief van die Warmblood society, deelgeneem het en uitstekende plasings bereik het in beide Dressage en Showjumping.

Buiten die feit dat die ras deesdae uitblink in allerlei skou-arenas, bly hulle ook steeds baie populêr as blote plesierperde vir elke lid van die gesin. Jaarliks reël die onderskeie klubs gereeld plesier ritte waar oud en jonk hulle saam gate uit geniet of dit op die strand, in die berge of in die bos is.

Die SA Boerperd het duidelik iets om vir elke ruiter te bied en is 'n aanwins vir enige perde eienaar.




</doc>
<doc id="60567" url="https://af.wikipedia.org/wiki?curid=60567" title="Kleurpunte">
Kleurpunte

Kleurpunte verwys na ’n dier waarvan die lyfkleur lig is in vergelyking met die donkerder punte (die gesig, ore, pote, stert en, by mannetjies, die skrotum). Die bekendste voorkoms daarvan is by Siamese katte en verwante katsoorte, maar dit kom ook by perde en konyne voor. 


</doc>
<doc id="60568" url="https://af.wikipedia.org/wiki?curid=60568" title="Kleurpunt-langhaarkat">
Kleurpunt-langhaarkat

Die kleurpunt-langhaarkat (Engels: "Colourpoint Longhair"), of Himalajakat ("Himalayan") soos hy in die VSA genoem word, is ’n langharige katras waarvan die voorkoms ooreenstem met dié van die Persiese kat. Die enigste verskille is sy blou oë en kleurpunte, ’n gevolg van die kruisteling van die Persiese kat met die Siamese kat.

Hoewel soortgelyke rasse reeds honderde jare lank bestaan, is eers in die 1950's begin met die teling van kleurpunt-langhaarkatte, soos hulle in Europa en Suid-Afrika bekend is. Die Amerikaanse naam kom van ander diere met kleurpunte, veral die Himalajakonyn.

Hoewel The International Cat Association (TICA) hulle as ’n aparte ras beskou, word hulle saam met die Persiese kat en die eksotiese korthaarkat ('n Persiese kat met kort hare) gegroepeer onder ’n "Persiese teelgroepstandaard". Die Amerikaanse Cat Fanciers' Association en die Southern African Cat Council (SACC) beskou hulle as ’n kleurvariasie van die Persiese kat.

Nes die Persiese kat is die kleurpunt-langhaar geneig om ’n ronde lyf met kort bene te hê, wat dit vir hulle moeilik maak om so hoog soos ander katte te spring. Ook nes by die Persiese kat is daar twee soorte, die "tradisionele" of "popgesig"-soort met meer uitstaande snoete en die "ultra"-gesigte met die platter snoete. Die bloupuntkat op die foto links bo is ’n popgesig, terwyl die rooipuntkat links onder ’n ultra-gesig het. Van die kleure wat onderskei word, is bloupunt, sjokoladepunt, room-/rooi-/vlampunt en robbruinpunt.

Die katte is sagmoedig, intelligent en in die algemeen baie sosiaal. Vanweë hul Siamese bloed is hulle gewoonlik aktiewer as Persiese katte.

Weens hul Persiese bloed kan hulle die geen dra wat polisistiese niersiekte veroorsaak, maar ’n genetiese toets kan gedoen word om te bepaal watter katte die geen dra en hulle kan dat gesteriliseer of gekastreer word.

Lys van katrasse



</doc>
<doc id="60571" url="https://af.wikipedia.org/wiki?curid=60571" title="Friemersheim">
Friemersheim

Friemersheim is 'n dorpie 15 km van Groot-Brakrivier in die voetheuwels van die Outeniquaberge en val onder die Mosselbaai Plaaslike Munisipaliteit. Daar woon ongeveer 1 200 Afrikaanssprekendes op die dorpie. In die tyd van die Groepsgebiedewet was dit gesoneer vir die uitsluitlike bewoning deur kleurlinge.

Eerw. Johann Kretzen van die Berlynse Sendinggenootskap en sendingpredikant te George het 'n klein plasie vir sy suster by Gonnakraal gekoop en daar maandeliks kerkdienste gehou. In 1869 het hy 'n kerk en skool daar ingewy. Gonnakraal was op daardie tydstip die enigste sendingstasie van die NG kerk in die Mosselbaai-gemeente. In 1884 is 'n nuwe kerkgebou opgerig. Na die dood van sy suster het dit die afsonderlike gemeente Friemersheim geword genoem na eerw. Kretzen se geboortstad. Omdat dit te klein was om op sy eie voort te bestaan, is die gemeente as 'n wyk by die NG Sendinggemeente George ingelyf. Na Kretzen het tot 1945 eerwaardes F. Geyer, P.G. de Villiers, J.P.J. Joubert en eerw. Kruger die gemeente bearbei. In die 1960's het die kerk die dorpie aan die staat verkoop.

Na 1963 het die firma Searles van Groot-Brakrivier denneplantasies op Gonnakraal besit. In 1999 stig die bestaansboere die Friemersheim Kleinboerevereniging. Aan inwoners is erwe van twee hektaar beskikbaar gestel om groente vir die plaaslike mark te verbou. Op baie klein skaal word met beeste en skape geboer. In later jare het die provinsiale regering 'n besproeiingskema aangelê.




</doc>
<doc id="60572" url="https://af.wikipedia.org/wiki?curid=60572" title="Glentana">
Glentana

Glentana is 'n kusdorpie in die provinsie Wes-Kaap van Suid-Afrika. Glentana ressorteer onder die Mosselbaai Plaaslike Munisipaliteit, wat onder beheer van die Tuinroete-distriksmunisipaliteit val.



</doc>
<doc id="60573" url="https://af.wikipedia.org/wiki?curid=60573" title="Gouritsmond">
Gouritsmond

Gouritsmond (voorheen ook bekend as The Fisheries en Avondrust en vandag ook as Gouritsriviermond en Die Mond) is 'n dorp in die Suid-Afrikaanse provinsie Wes-Kaap. Gouritsmond val in die Hessequa Plaaslike Munisipaliteit, onder beheer van die Tuinroete-distriksmunisipaliteit. Die Gouritsrivier mond hier uit in die Indiese Oseaan. Die "mond" is 'n gewilde hengelplek.



</doc>
<doc id="60574" url="https://af.wikipedia.org/wiki?curid=60574" title="Groot-Jongensfontein">
Groot-Jongensfontein

Groot-Jongensfontein is 'n dorp in die Suid-Afrikaanse provinsie Wes-Kaap. Groot-Jongensfontein ressorteer onder die Hessequa Plaaslike Munisipaliteit, wat onder beheer van die Tuinroete-distriksmunisipaliteit val.



</doc>
<doc id="60575" url="https://af.wikipedia.org/wiki?curid=60575" title="Grottobaai">
Grottobaai

Grottobaai is 'n dorpie in die Suid-Afrikaanse provinsie Wes-Kaap. Grottobaai ressorteer onder die Swartland Plaaslike Munisipaliteit wat deel is van die Weskus-distriksmunisipaliteit.



</doc>
<doc id="60578" url="https://af.wikipedia.org/wiki?curid=60578" title="Heilige Birmaanse kat">
Heilige Birmaanse kat

Die Heilige Birmaanse kat (Engels: "Birman, Sacred Birman") is ’n langharige katras wat nie met die kortharige Birmaanse kat verwar moet word nie. Die kat het medium-lang hare, ’n ligte lyfkleur met kleurpunte en diepblou oë. Hoewel die kat kleurpunte het, is die pote spierwit.

In Engels word die kat die "Birman" of "Sacred Birman" genoem en is dit dus maklik te onderskei van die "Burmese" (Birmaanse kat). Die naam "Birman" kom van die Franse naam vir Birma, Birmanie.

Die Heilige Birmaanse kat is in 1925 die eerste keer erken deur die Cat Club de France, in 1966 in Engeland deur die Governing Council of the Cat Fancy (GCCF) en in 1967 in die VSA deur die Cat Fanciers' Association (CFA). Dit is in 1979 deur The International Cat Association (TICA) erken.

Daar is geen duidelike rekord van die oorsprong van die katte nie, maar ’n legende wat dikwels oorvertel word, is dat hulle hul van Birma af kom waar hulle deur priesters in ’n tempel in die noorde van die land aangehou is. Twee van hulle is as geskenk aan twee Fransmanne gegee nadat hulle die priesters hul tempel help verdedig het.

Die katras is byna in die Tweede Wêreldoorlog uitgewis. Hulle moes met ander langhaarrasse soos Persiese katte en met Siamese katte gekruisteel word om die ras weer op te bou. Teen die vroeë 1950's is rasegte katjies weer gebore. Die eerste katte was robbruinpunte. Die bloupunte is in 1959 weer ingestel met die hulp van blou Persiese lyne. Nuwe kleure is in 1970–1980 deur Britse telers bygevoeg.

Heilige Birmaanse katte het medium-lang, syagtige hare wat nie koek nie, ’n halfstewige lyf en relatief klein ore. Volgens die standaarde moet die lyf eierdop- of goudkleurig wees en die punte robbruin, sjokolade, blou, rooi, lila of roomkleurig. Streepweergawes word ook toegelaat. Hulle het diepblou oë.

Hulle is een van die min kleurpunt-katrasse wat spierwit pote het. ’n Wit kol op enige ander plek is ’n fout. Die wit aan al vier pote moet simmetries wees.





</doc>
<doc id="60579" url="https://af.wikipedia.org/wiki?curid=60579" title="Birmaanse kat">
Birmaanse kat

Die Birmaanse kat (Engels: "Burmese") is ’n kortharige katras wat in Afrikaans ook soms die "Burmese" kat genoem word na aanleiding van die Engelse naam. Die naam in Thai is ศุภลักษณ์ ("soebh-bha-lak", wat beteken gelukkig, mooi).

Die kat moenie verwar word met die langharige heilige Birmaanse kat nie.

Die meeste moderne Birmaanse katte is afstammelinge van een wyfiekat met die naam Wong Mau wat in 1930 van Birma na Amerika gebring is. Sommige verenigings beskou die Amerikaanse en Britse katte as twee verskillende groepe en noem laasgenoemde die Europese Birmaan. Hulle was oorspronklik almal bruin, maar ná jare van selektiewe teling is verskeie kleure nou te kry.

Birmaanse katte is intelligent, sosiaal en vriendelik met mense. Hulle miaau graag, maar het ’n sagter stem as die Siamese kat, en roep dikwels hul eienaars. Hulle het baie aandag nodig en hou nie daarvan om vir lang rukke alleen gelaat te word nie.

Watter kleure aanvaarbaar is, wissel van vereniging tot vereniging. Die aanvaarbare oogkleur is geel of goudkleurig. Die pels is blink, met ’n satynagtige voorkoms. Die vorm van die Britse ras is meer gematig, maar moenie Oosters wees nie, terwyl die Amerikaanse ras stewiger is. In Suider-Afrika word geen Birmaan geregistreer wat van Noord-Amerika af ingevoer is of ’n kat van daar in die laaste agt geslagte van sy stamboom het nie. ’n Siamese tipe of te stewige lyf is ook ’n fout. Ook Engeland se Governing Council of the Cat Fancy verbied die registrasie van Noord-Amerikaanse katte om die "tradisionele" bloedlyne te bewaar.

Lys van katrasse



</doc>
<doc id="60581" url="https://af.wikipedia.org/wiki?curid=60581" title="Achilles '29">
Achilles '29

Achilles '29 is 'n Nederlandse amateur sokkerspan in Groesbeek, wat in die Eerste divisie speel. Na hulle promosie in 2013 is "Achilles" die eerste Nederlandse amateurspan om in die "Eerste divisie" te speel. Hoewel "Groesbeek" net 'n klein dorpie is, het dit twee spanne wat 'n groot rol in Nederlandse sokker speel. As gevolg hiervan is daar sterk mededinging tussen "Achilles '29" en hulle dorpsgenoot, De Treffers, wat in die Topklasse speel.



</doc>
<doc id="60582" url="https://af.wikipedia.org/wiki?curid=60582" title="Standard Luik">
Standard Luik

Standard Luik (in Frans "Standard de Liège") is 'n sokkerspan in die Waalse stad Luik, wat in die Belgiese Eerste klasse speel. "Standard" speel sy tuiswedstryde in die Sclessin (amptelik: "Stade Maurice Dufrasne"), wat 'n kapasiteit van 30 000 toeskouers het en bekend is vir sy aangename atmosfeer.

"Standard" is met 10 nasionale titels een van die beste spanne van België en die gewildste klub in Wallonië. Die "Eerste klasse" word oorheers deur Vlaamse spanne en "Standard" is die enige Waalse klub wat 'n kans maak op pryse. "Standard" het sterk mededinging met RSC Anderlecht (die suksesvolste span van die land) en hulle wedstryde staan bekend as The Big Clash.

"Standard Luik" is die houer van die Beker van België.




</doc>
<doc id="60583" url="https://af.wikipedia.org/wiki?curid=60583" title="Russiese bloukat">
Russiese bloukat

Die Russiese bloukat (Russies: Русская голубая; Engels: "Russian Blue") is ’n kortharige katras met ’n blou-grys pels. Hulle is hoogs intelligent en spelerig, maar skaam teenoor vreemdelinge. Hulle ontwikkel hegte bande met hul eienaars en is gewild vanweë hul geaardheid en unieke pels.

Die Russiese bloukat is ’n natuurlike ras wat waarskynlik van die hawestad Archangelsk, Rusland, afkomstig is.

Daar word geglo dat die eerste Russiese bloukat in die 1860's deur matrose van die eilande by Archangelsk na Engeland en Noord-Europa gebring is. Die eerste aangetekende geval waar die katte geskou is, is in 1875 as die "Archangel cat" by die ou Crystal Palace in Londen. Die katte het saam met ander blou katte in ’n klas meegeding tot in 1912, toe hulle hul eie klas gekry het.

Die ras is tot met die Tweede Wêreldoorlog hoofsaaklik in Rusland en Skandinawië ontwikkel. Voor die oorlog het ’n gebrek aan getalle daartoe gelei dat die kat met die Siamese kat gekruis is. Hoewel daar van die katte voor die oorlog in Amerika was, is die moderne Russiese bloukat soos hy vandag in Amerika lyk, eers ná die oorlog geskep. Dit is gedoen deur die bloedlyne van die Skandinawiese en Britse katte te meng. Die Siamese eienskappe is nou grootliks uitgeteel.

Hoewel hulle op ’n beperkte grondslag gebruik is in die skepping van ander katrasse soos die Havana-bruinkat en die Nebelung, is die Russiese bloukat self ’n kortharige blou-grys kat.

In die vroeë 1970's is ’n effekleurige wit kat in Australië geskep deur dit met ’n wit huiskat te teel. Dit is die Russiese witkat genoem . Teen die laat 1970's is Russiese wit- en swartkatte in Australië in verskillende klasse aanvaar. Die Southern African Cat Council aanvaar ook wit en swart katte, maar die Amerikaanse Cat Fanciers Association erken nie ander kleure nie.

Die Russiese bloukat het heldergroen oë, twee lae kort, dik hare en ’n blou-grys pels. Die onderste hare is sag en donsig, en net so lank as die boonste laag, wat ’n egalige blou is met silwer punte. Die stert het egter dowwe, skaars merkbare strepe. Net die Russiese bloukat en Franse Chartreux het hierdie soort pels. Die silwer punte gee dit ’n glansende voorkoms. Enige wit hare of geel oë word as foute in skoukatte beskou.

Die Russiese bloukat moenie met die Britse bloukat verwar word nie – dié is nie ’n afsonderlike ras nie, maar ’n Britse korthaarkat met ’n blou pels.

Die Russiese bloukat is baie intelligent en spelerig, nuuskierig en kalm. Hulle sal nes ’n hond goed vir ’n mens gaan haal wat jy vir hulle gooi en is sensitief vir basiese menslike emosies. Hulle vorm hegte bande met hul eienaars. Hulle kom ook goed met ander diere en kinders klaar. Hulle is skaam voor vreemdelinge as hulle nie gewoond is aan ’n besige omgewing nie. Hulle is skoon katte wat graag miaau.




</doc>
<doc id="60584" url="https://af.wikipedia.org/wiki?curid=60584" title="Hotagterklip">
Hotagterklip

Hotagterklip was ‘n klein vissersdorpie in die Overberg. Dit lê aan die R319 tussen Bredasdorp en L'Agulhas en val binne die plaaslike munisipaliteit van Kaap Agulhas. Die oorspronklike vissershuisies is van kutuurhistoriese en argitektoniese belang. Dit is gebou van klip en wit gekalk. Meesal het hulle bestaan uit twee kamers, ‘n groot opvallende skoorsteen, ‘n bo- en ‘n onderdeur en ‘n riet dak. Weens die Groepsgebiedewet het die oorspronklike bewoners die huisies verlaat. Sedertdien is ‘n aantal herstel en word as vakansiehuise gebruik. Ongelukkig sny die moderne hoofpad na Struisbaai dwarsdeur die dorpie.



</doc>
<doc id="60585" url="https://af.wikipedia.org/wiki?curid=60585" title="Kalbaskraal">
Kalbaskraal

Kalbaskraal is 'n dorpie in die Suid-Afrikaanse provinsie Wes-Kaap. Kalbaskraal ressorteer onder die Swartland Plaaslike Munisipaliteit wat deel is van die Weskus-distriksmunisipaliteit.



</doc>
<doc id="60586" url="https://af.wikipedia.org/wiki?curid=60586" title="Club Brugge">
Club Brugge

Club Brugge is 'n Belgiese sokkerklub in Brugge, wat in die Eerste klasse speel. Die span se tuisveld is die Jan Breydelstadion, wat met 'n kapasiteit van 29 000 sitplekke die tweede grootste stadion van België is. Hulle deel die stadion met Cercle Brugge, wat hulle plaaslike mededinger is. Die derby tussen beide spanne staan as die Brugse derby bekend.

"Club" het 13 keer die nasionale titel gewen en was die enige Belgiese span ooit om in die eindstryd om die Europa Beker te speel (waar hulle geklop met Liverpool FC geëindig het). Hoewel RSC Anderlecht meer pryse gewen het, is "Club" tog die gewildste span in België.




</doc>
<doc id="60587" url="https://af.wikipedia.org/wiki?curid=60587" title="Siddur">
Siddur

Siddur (Hebreeus: סידור; meervoud "סידורים", "siddurim") is 'n Joodse gebedboek wat gebruik word vir die alledaagse gebid. Daar is verskillende tipes van siddurim, afhangende van die tradisie (Asjkenasies of Sefardies)


</doc>
<doc id="60588" url="https://af.wikipedia.org/wiki?curid=60588" title="Russiese wit-, swart- en streepkat">
Russiese wit-, swart- en streepkat

Die Russiese wit-, swart- en streepkat is katrasse wat in 1971 van die Russiese bloukat geskep is. Die swart- en streepkat kom van die oorspronklike paring waarmee die witkat geskep is.

In 1971 is ’n effekleurige wit kat in Australië deur Dick en Mavis Jones van die Myemgay Cattery geteel deur ’n Russiese bloukat met ’n wit huiskat te kruis. Dit is die Russiese witkat genoem . Teen die laat 1970's is Russiese wit- en swartkatte in Australië in verskillende klasse aanvaar. Die Southern African Cat Council aanvaar ook wit en swart katte, maar in Europa, Brittanje en die VSA is hulle in verskillende fases van erkenning.




</doc>
<doc id="60590" url="https://af.wikipedia.org/wiki?curid=60590" title="Hexanchidae">
Hexanchidae

Die Koeihaaie (Hexanchidae) is 'n kraakbeenvis-familie wat hoort tot die orde Hexanchiformes. Daar is drie genera met vier spesies wat hoort tot dié familie en al vier die spesies kom aan die Suid-Afrikaanse kus voor.

Die familie se lyf is lank met slegs een dorsale vin wat op die agterkant van die lyf is en 6 tot 7 kieue splete kan teenwoordig wees. Die familie kan tot 5 m lank word en kom voor vanaf die kus tot op dieptes van 1 900 m.

Die volgende genera en gepaardgaande spesies kom aan die Suid-Afrikaanse kus voor:







</doc>
<doc id="60596" url="https://af.wikipedia.org/wiki?curid=60596" title="Squalidae">
Squalidae

Die Hondhaaie (Squalidae) is 'n kraakbeenvis-familie wat hoort tot die orde Squaliformes. Daar is twee genera met twaalf spesies wat hoort tot dié familie en vyf van die spesies kom aan die Suid-Afrikaanse kus voor.

Die familie het twee dorsale vinne, vyf pare kieusplete en geen anale vin nie. Die familie kan tot 1.2 m lank word en kom voor vanaf die oppervlakte tot op dieptes van 600 m.

Die volgende genera en gepaardgaande spesies kom aan die Suid-Afrikaanse kus voor:






</doc>
<doc id="60598" url="https://af.wikipedia.org/wiki?curid=60598" title="Nebelung">
Nebelung

Die Nebelung is ’n seldsame katras met lang lywe, groen oë en ’n halflang, digte pels. Die naam – oënskynlik ’n samesmelting van die Duitse woord "Nebel" (mis) en die Middeleeuse Duitse saga "Nibelungenlied" – is waarskynlik vanweë die kat se kenmerkende syagtige blou-grys pels asook die ras se stamouers, wat genoem is na twee hoofkarakters in die Nibelungenlied, die Duitse vegter Siegfried en die Yslandse koningin Brunhilde.

Cora Cobb, die eienaar van Siegfried (1984) en Brunhilde (1985), was baie beïndruk met die mooi blou-grys katte. Hulle het soos Russiese bloukatte met ’n halflang, ligte pels gelyk. Saam met die genetikus dr. Solveig Pfleuger het sy ’n standaard vir die katte opgestel volgens dié vir die Russiese bloukat, maar met ’n verskil: die lengte van die pels.

The International Cat Association (TICA) was die eerste vereniging wat die Nebelung erken en ’n teelstandaard verskaf het. Die doel van die teelprogram is om blou katte te produseer met dieselfde voorkoms as die katte wat in die 19de en laat 20ste eeu uit Rusland ingevoer is en dit te kombineer met ’n halflang, blink pels.

Benewens TICA erken die Amerikaanse Cat Fanciers Association (FCA), die Wêreldkatfederasie (WCF), Livre Officiel des Origines Félines (LOOF) en onafhanklike verenigings in Nederland, België en Duitsland hulle. Die beskikbaarheid van die ras is redelik beperk.

Een woord beskryf die Nebelung goed: lank. Dit het ’n lang en grasieuse lyf en nek, lang bene, lang pels en lang stert. Die effens ovale oë is heldergroen of soms geel-groen. Die gesig is meer gepunt as rond. Die algemene voorkoms is dié van ’n lang, stewige, goed gespierde kat. Die dubbele pels voel sag en syagtig; dit is ’n pragtige grys kleur met silwer punte. Veral mannetjies het ’n kraag om die nek en die hare aan die stert is langer as aan die lyf. Daar is bossies hare agter die ore en tussen die tone. Die Nebelung word sowat 16 jaar oud en weeg tot 9 kg.

Hulle is lewendig, spelerig, lieftallig en intelligent. Al is hulle so aktief, aard hulle goed binnenshuis. Hulle vorm hegte bande met individuele mense en is skugter voor vreemdelinge. Hulle is baie vol fiemies as dit by kos en skoon sand kom en sal hul eienaars laat weet as hulle ongelukkig is. Hulle hou ook van roetine.




</doc>
<doc id="60599" url="https://af.wikipedia.org/wiki?curid=60599" title="Klapmuts">
Klapmuts

Klapmuts is ’n dorpie in die Suid-Afrikaanse provinsie Wes-Kaap. Dit val binne die Stellenbosch Plaaslike Munisipaliteit, wat ’n deel van die Kaapse Wynlande-distriksmunisipaliteit uitmaak.



</doc>
<doc id="60601" url="https://af.wikipedia.org/wiki?curid=60601" title="Carcharhinidae">
Carcharhinidae

Die Blouhaaie ("Carcharhinidae") is 'n kraakbeenvis-familie wat hoort tot die orde Carcharhiniformes. Daar is twaalf genera met vyftig spesies wat hoort tot dié familie en drie en twinig van die spesies kom aan die Suid-Afrikaanse kus voor.

Die familie het twee dorsale vinne en 'n anale vin. Die lengte van die onderste lob van die stert is ongeveer ⅓ tot 'n ½ van die lengte van die boonste stertlob. Die familie kan tot 7.4 m lank word. Slegs twee van die spesies wat aan die Suid-Afrikaanse kus voorkom bly slegs in die oseaan. Die ander kom ook voor in riviere, riviermondings en strandmere.

Die volgende genera en gepaardgaande spesies kom aan die Suid-Afrikaanse kus voor:










</doc>
<doc id="60603" url="https://af.wikipedia.org/wiki?curid=60603" title="Corniese rex">
Corniese rex

Die Corniese rex (Engels: "Cornish Rex") is ’n katras met geen hare behalwe die eerste laag donshare naaste aan die vel nie. Die meeste ander katte het drie soorte hare: die boonste dekhare wat sowat 5 cm lank is by korthaarkatte en sowat 10 cm by langhaarkatte, ’n middelste laag en ’n onderste laag wat baie sag en donsig en sowat 1 cm lank is. Die Corniese rex het net die onderlaag. Die krul in die pels word veroorsaak deur ’n ander mutasie en geen as by die Devon rex.

Die Corniese rex is ’n genetiese mutasie wat ontstaan het uit ’n werpsel wat in die 1950's op ’n plaas in Cornwall, Brittanje, gebore is. Een van hulle het ’n besonder sagte en krullerige pels gehad. Hy was die eerste Corniese rex. Hy is met sy ma gepaar en nog twee soortgelyke katjies is gebore. Die mannetjie het ’n dogter gehad wat na Amerika gebring en met ’n Siamese kat gekruis is – dit gee hulle hul lang sterte en groot ore.

Die Devon rex lyk dieselfde, maar het ’n kort boonste haarlaag en verloor sy hare. Kruisteling tussen die twee rasse word nie toegelaat nie en sal nie lei tot ’n kat met kort krulhare nie. Nog ’n ras sonder hare is die Sphynx, wat geen hare het nie, maar dit kan ’n laag donse hê.

Sy sagte, fyn pels beteken dat die Corniese rex geskik is vir binnenshuise, warm toestande. Hulle kan hipotermie kry as hulle in die winter lank buite bly. Hul liggaamstemperatuur is effens hoër as ander katte s’n (38 ºC) en hulle is geneig om by warm plekke rond te hang soos gloeilampe, rekenaarmonitors en lampe. Sommige het ook ’n kaasagtige reuk wat eie aan die ras is – dit is afkomstig van reukkliere in die pote.

Die katte is geneig om deur hul lewe spelerig te bly. Sommige gaan haal goed wat ’n mens vir hulle gooi, jaag ander troeteldiere en doen akrobatiese spronge. Hulle is avontuurlustig, nuuskierig en intelligent.

Hulle het ’n verskeidenheid kleure en patrone, onder meer wit, swart, sjokolade, oranje, blou, lila en room, asook alle vorme van strepe, tweekleurig, skilpaddop en kleurpunte.
Lys van katrasse



</doc>
<doc id="60607" url="https://af.wikipedia.org/wiki?curid=60607" title="Rhinobatidae">
Rhinobatidae

Die Sandkruipers en Sandhaaie ("Rhinobatidae") is 'n kraakbeenvis-familie wat hoort tot die orde Rajiformes. Daar is nege genera met drie en vyftig spesies wat hoort tot dié familie. Die familie word verdeel in twee subfamilies: "Rhinobatinae" en "Rhininae".

Die kop en voorste gedeelte van die lyf is plat en die agterste gedeelte lyk soos die tipiese haai lyf. Die pektorale vinne is baie wyd aan die kante van die kop en lyk soos vlerke. Daar is 5 pare kieusplete aan weerskante onder die kop. Die familie is ovovivipaar. Die grootte wissel van 06 – 3.1 m en die familie leef in vlak water tot by dieptes van 200 m.

Die kop is wigvormig met 'n plat snoet en neus en die twee dorsale vinne is ewe groot. Die stertvinlobbe is nie duidelik gedefinieer nie. Daar is sewe genera in die sub-familie met vyf spesies wat aan die Suid-Afrikaanse kus voorkom.

Die volgende genera en gepaardgaande spesies kom aan die Suid-Afrikaanse kus voor:

Daar is twee genera met vyf spesies wat hoort tot die familie en twee van die spesies kom aan die Suid-Afrikaanse kus voor. Die kop is wig vormig maar die pektorale vinne is deel van die kop soos by die Rhinobtinae nie. Die twee dorsale vinne is ewe groot. Die stertvin het twee duidelik onderskeibare lobbe.

Die volgende genera en gepaardgaande spesies kom aan die Suid-Afrikaanse kus voor:






</doc>
<doc id="60608" url="https://af.wikipedia.org/wiki?curid=60608" title="Kleinbaai">
Kleinbaai

Kleinbaai is 'n klein dorpie in die Suid-Afrikaanse provinsie Wes-Kaap. Kleinbaai ressorteer onder die Overstrand Plaaslike Munisipaliteit, wat onder beheer van die Overberg-distriksmunisipaliteit val.



</doc>
<doc id="60609" url="https://af.wikipedia.org/wiki?curid=60609" title="Kurland">
Kurland

Kurland is 'n klein dorpie in die Suid-Afrikaanse provinsie Wes-Kaap. Kurland ressorteer onder die Bitou Plaaslike Munisipaliteit, wat onder beheer van die Tuinroete-distriksmunisipaliteit val.



</doc>
<doc id="60610" url="https://af.wikipedia.org/wiki?curid=60610" title="Kylemore">
Kylemore

Kylemore is ’n dorpie in die Suid-Afrikaanse provinsie Wes-Kaap. Dit val binne die Stellenbosch Plaaslike Munisipaliteit, wat ’n deel van die Kaapse Wynlande-distriksmunisipaliteit uitmaak.



</doc>
<doc id="60612" url="https://af.wikipedia.org/wiki?curid=60612" title="Languedoc">
Languedoc

Languedoc is ’n dorpie in die Suid-Afrikaanse provinsie Wes-Kaap. Dit val binne die Stellenbosch Plaaslike Munisipaliteit, wat ’n deel van die Kaapse Wynlande-distriksmunisipaliteit uitmaak.



</doc>
<doc id="60613" url="https://af.wikipedia.org/wiki?curid=60613" title="Nature's Valley">
Nature's Valley

Nature's Valley is 'n dorpie en vakansieoord in die provinsie Wes-Kaap van Suid-Afrika. Nature's Valley val onder beheer van die Bitou Plaaslike Munisipaliteit, in die Tuinroete-distriksmunisipaliteit.

Die Grootrivier mond hier in die Indiese Oseaan uit en die Otterwandelpad eindig ook hier. Dit is 'n plek van besondere natuurskoon, vandaar die gepaste naam.



</doc>
<doc id="60615" url="https://af.wikipedia.org/wiki?curid=60615" title="Rheenendal">
Rheenendal

Rheenendal is 'n dorp in die Suid-Afrikaanse provinsie Wes-Kaap. Rheenendal ressorteer onder die Knysna Plaaslike Munisipaliteit, wat onder beheer van die Eden-distriksmunisipaliteit val.



</doc>
<doc id="60616" url="https://af.wikipedia.org/wiki?curid=60616" title="Robertsvlei">
Robertsvlei

Robertsvlei is ’n dorpie in die Suid-Afrikaanse provinsie Wes-Kaap. Dit val binne die Stellenbosch Plaaslike Munisipaliteit, wat ’n deel van die Kaapse Wynlande-distriksmunisipaliteit uitmaak.



</doc>
<doc id="60617" url="https://af.wikipedia.org/wiki?curid=60617" title="Saron">
Saron

Saron lê 20 km suid van Porterville, net wes van die R44-pad en aan die voet van die Saronsberg. Dit val binne die gebied van die Drakenstein Plaaslike Munisipaliteit wat op sy beurt deel vorm van die Kaapse Wynlande-distriksmunisipaliteit.

Saron was 'n sendingstasie van die Rynse Sendinggenootskap en is later deur die Nederduitse Gereformeerde Kerk oorgeneem. In 1 Kronieke 27 vers 29 en Hooglied 2 vers 1 kom die naam Saron voor met die betekenis van "vlakte". Aan die tekste is die naam vir hierdie sendingstasie ontleen. Die kerkgebou dateer uit 1853. Die pastorie was die oorspronklike plaashuis van De Leeuwenklip en die voorgewel dateer uit ongeveer 1780.

Tydens die sensus van 1891 in die Kaapkolonie is hier 1 300 mense getel. In die jaar 2000 was hier nagenoeg 6 000 inwoners en met die 2011-sensus het die bevolking op 7 843 gestaan.



</doc>
<doc id="60618" url="https://af.wikipedia.org/wiki?curid=60618" title="Vermont, Wes-Kaap">
Vermont, Wes-Kaap

Vermont is 'n klein dorpie in die Suid-Afrikaanse provinsie Wes-Kaap. Vermont lê in die Overstrand Plaaslike Munisipaliteit, wat onder beheer van die Overberg-distriksmunisipaliteit val.



</doc>
<doc id="60619" url="https://af.wikipedia.org/wiki?curid=60619" title="Victoriabaai">
Victoriabaai

Victoriabaai is 'n klein dorpie in die Suid-Afrikaanse provinsie Wes-Kaap. Victoriabaai ressorteer onder die George Plaaslike Munisipaliteit, wat onder beheer van die Tuinroete-distriksmunisipaliteit val.



</doc>
<doc id="60620" url="https://af.wikipedia.org/wiki?curid=60620" title="Volmoed">
Volmoed

Volmoed is 'n klein dorpie in die Suid-Afrikaanse provinsie Wes-Kaap. Volmoed ressorteer onder die Oudtshoorn Plaaslike Munisipaliteit, wat onder beheer van die Tuinroete-distriksmunisipaliteit val. Voorheen het die dorpie bekendgestaan as Armoed.



</doc>
<doc id="60622" url="https://af.wikipedia.org/wiki?curid=60622" title="Wittedrif">
Wittedrif

Wittedrif is 'n klein dorpie in die Suid-Afrikaanse provinsie Wes-Kaap. Wittedrif ressorteer onder die Bitou Plaaslike Munisipaliteit, wat onder beheer van die Tuinroete-distriksmunisipaliteit val.



</doc>
<doc id="60624" url="https://af.wikipedia.org/wiki?curid=60624" title="Egiptiese mau">
Egiptiese mau

Die Egiptiese mau is ’n klein-medium kortharige katras. Dit is die enigste huiskat met natuurlike kolle.

Dit is nie bekend presies hoe die mau ontstaan het nie, maar dikwels word beweer dat hy van Afrika-wildekatte afstam. Die naam self is die Middel-Egiptiese woord "mau" (letterlik "kat").

Die mau is in 1956 in Amerika bekendgestel nadat die verbanne Russiese prinses Natalie Troebetskaja met van dié katte daarheen geïmmigreer en met hulle begin teel het. Hulle het in 1968 kampioenskapstatus begin gekry. Britse telers het maus probeer skep uit kruistelings met die Abessiniese kat, Siamese kat en streepkatte, maar hulle het nie soos ware maus gelyk nie. Hierdie katte het die basis geword van die Ocicat.

Egiptiese maus het ’n teken soos óf ’n kewer óf ’n "M" op hul voorkop. Laasgenoemde kom gewoonlik van die VSA af.

Egiptiese maus is slank en gespierd. Hulle het anatomiese, metaboliese en gedragsverskille wat hulle uitsonder van ander rasse. Hulle het nie net kolle op hul pels nie, maar ook op hul vel. Dit is ’n antieke ras waarvan die voorkoms nie beduidend verander het nie, soos blyk uit kunswerke van meer as 3 000 jaar gelede. Ander rasse soos die Ocicat en Bengaaalse kat se kolle is nie natuurlik nie, maar die gevolg van kruisteling. Die mau is ook baie kleiner as dié rasse.

Die kat se voorkoms is volgens "The Cornell Book of Cats" ’n "balans tussen die kompaktheid van die Birmaanse kat en die slanke elegansie van die Siamese kat. Sy medium-lengte-liggaam is gespierd met die agterpote langer as die voorstes, wat die mau laat lyk of hy op sy tone staan as hy regop staan.

Die Egiptiese mau is die vinnigste huiskat. Sy langer agterpote en ’n unieke flap (stuk vel) wat van die sy tot by die agterknie loop, maak hom ratser en laat hom langer treë gee. Daar is rekords van maus wat al vinniger as 58 km/h gehardloop het.

Maus se stemme is dikwels baie musikaal. Hulle kan tjirp en allerhande ander geluide maak as hulle gestimuleer word. Hulle het ook ’n unieke dansie wat lyk soos ’n kat wat sy gebied afmerk, maar sonder om te urineer. Die mau is lojaal en vriendelik. Hulle is sensitief vir temperatuur en hou van warm plekke. Hulle bly na bewering 73 dae lank dragtig teenoor ander katte se 65-67 dae.

Maus kan vyf kleure hê (van die mees tot die mins algemene): silwer, brons, rookkleur, swart en blou/piouter. Katte met laasgenoemde twee kleure kan nie geskou word nie, maar mag vir teeldoeleindes gebruik word. Maus moet groen oë hê, maar ’n amberkleurige skynsel is toelaatbaar in jong katte tot 18 maande oud.

Lys van katrasse



</doc>
<doc id="60625" url="https://af.wikipedia.org/wiki?curid=60625" title="Grootrivier (Tuinroete)">
Grootrivier (Tuinroete)

Die Grootrivier is 'n rivier in die Tuinroete in die Wes-Kaap, Suid-Afrika. Die rivier ontspring in die Tsitsikammaberge en vloei via 'n ravyn na die monding in die Indiese Oseaan naby Nature's Valley. Die N2 nasionale pad kruis die rivier met die bekende Grootrivierbrug. Die ou nasionale pad (tans die R 102 hoofpad) het die rivier en ravyn gekruis via die Grootrivierpas. 


</doc>
<doc id="60626" url="https://af.wikipedia.org/wiki?curid=60626" title="Burgerhuis">
Burgerhuis

Die Burgerhuis aan die Braak op Stellenbosch is ’n uitstaande voorbeeld van die Kaaps-Hollandse boustyl. Pierneef het dié huis se gewel beskryf as een van die mooistes in die Kaap. Gevolglik is die huis in 1961 tot nasionale gedenkwaardigheid verklaar.

Hierdie huis is in 1797 deur Antonie Fick as ’n woonhuis vir sy gesin gebou. Na die afsterwe van Fick in 1808 koop die destydse landdros van Stellenbosch, R.J. van der Riet, die huis as woonhuis vir sy skoonsuster. In 1839 word dit die eiendom van ds. P.D. Lückhoff van die Rynse Sendinggenootskap. By sy aftrede koop die genootskap die huis by hom om dit verder as pastorie te gebruik.

In 1952 word die huis staatseiendom en in 1959 maak die Staat die huis oor aan die Stadsraad van Stellenbosch. As ’n diens aan die publiek en omdat hulle hul steun toesê aan die beleid om klassieke voorbeelde van die Kaaps-Hollandse boustyl te restoureer en bewaar, het die Rembrandt Groep dit op hom geneem om die huis te huur teen ’n bedrag wat die restourasie, instandhouding en ander koste dek.

Die huis is volgens die H-vormige plan gebou gekenmerk deur die lang en onbelemmerde uitsig van die voordeur tot die agterdeur. Op die voorgewel is ’n driehoekige kap, maar die kurwe van die krulversierings aan weerskante is uniek. Die sygewels is van die konkaaf-konvekstipe. Die argitraaf om die voordeur is een van die vroegste voorbeelde bekend waar dit nie uit kiaathout, maar uit bakstene en bouklei vervaardig is. Nogtans het dit die pilaartjies bestaande uit drie panele elk so kenmerkend van die ou Kaapse barokstyl.

Die Burgerhuis huisves ’n VOC-museum en is gemeubileer op ’n wyse wat eie is aan die tipe huis in sy fleur. Ook word die huis gebruik as die hoofkantoor van Historiese Huise van Suid-Afrika.




</doc>
<doc id="60627" url="https://af.wikipedia.org/wiki?curid=60627" title="Devon-rex">
Devon-rex

Die Devon-rex is ’n intelligente, kortharige katras wat in die 1960's in Engeland verskyn het. Dit het ’n sagte, kort en krullerige pels soortgelyk aan dié van die Corniese rex.

Die eerste Devon-rex is in 1960 deur Beryl Cox in Buckfastleigh, Devon, Brittanje, ontdek in ’n werpsel katjies naby ’n ou myn. Eers is geglo die kat is verwant aan die Corniese rex, maar toetse het dit weerlê.

Die meeste ander katte het drie soorte hare: die boonste dekhare wat sowat 5 cm lank is by korthaarkatte en sowat 10 cm by langhaarkatte, ’n middelste laag en ’n onderste laag wat baie sag en donsig en sowat 1 cm lank is. Die Corniese rex het net die onderlaag, maar ’n Devon-rex het wel ’n bietjie dekhare.

Die krul in die Devon-rex word veroorsaak deur ’n ander mutasie en geen as by die Corniese en Duitse rex, en wanneer dié rasse gekruisteel word, word katjies gebore sonder krulhare. Devons is ligte, medium-groot katte. Hul besonder groot ore is laag aan die kant van hul breë koppe geleë, hul oë is groot en hulle het effense wipneuse. Anders as by ander katte is hul snorbaarde baie kort en dikwels so gekrul dat dit lyk of hulle nie snorbaarde het nie. Hul lang, stewige bene is geskik vir lang spronge en hul tone is buitengewoon groot. Hulle is in alle kleure te kry.

Die tipiese Devon-rex is aktief, ondeund, spelerig en baie mensgeoriënteerd. Hulle spring hoog en sal in enige ruimte inklim wat groot genoeg vir hul lyf is. Daarom sal ’n mens hulle dikwels in klein hoekies of ruimtes, in kaste, op ’n rak of in die wasgoedmandjie aantref. Hulle hou van hoë plekke. Hulle is maklik om te versorg en het gewoonlik een mens op wie hulle hul liefde uitstort.

Devons is intelligent en kan geleer word op aan 'n leiband te loop, goed te gaan haal en toertjies uithaal wat gewoonlik met ’n hond verbind word. Hulle hou daarvan om naby iemand te wees, veral die nek of kop. Hulle sal agter hul eienaar aanloop en wag vir ’n geleentheid om in sy arms of op sy skoot of skouers te spring.

Lys van katrasse



</doc>
<doc id="60628" url="https://af.wikipedia.org/wiki?curid=60628" title="Bieszczady">
Bieszczady

Die Bieszczady [bʲɛ'ʃtʃadɨ] is 'n afgeleë en yl bevolkte berglandskap in die suidooste van Pole en aangrensende gebiede in Slowakye en Oekraïne. In sy nouer betekenis verwys die naam na 'n deel van die Oostelike Beskiede-bergreeks in Pole en Slowakye (Pools: "Bieszczady", Slowaaks: "Bukovské vrchy").

Die Oostelike Beskiede word dikwels ook Poolse Woudkarpate genoem. Die hoogste bergpieke is die Tarnica in Pole (1 346 m bo seevlak) en Pikoei in Oekraïne (1 405 m).

Die Bieszczady-gebied het vanaf die 14de eeu deel uitgemaak van Pole, maar is vanweë sy afgeskeidenheid nouliks deur belangrike geskiedkundige gebeurtenisse geraak. Dit het sy besondere karakter deur die inheemse Roeteense bevolking (Oos-Slawiese Bojke en Lemke) gekry. Politieke en etniese geskille het tot die tragiese gebeure in die jare ná die Tweede Wêreldoorlog gelei toe 'n groot deel van die inwoners na ander gebiede verdryf is. 

Die Poolse Woudkarpate maak tans deel uit van die Woiwodskap Subkarpate (Pools: "Podkarpackie") met Rzeszów as administratiewe setel.

Die naam "Bieszczad" is verwant aan "běščad/beščad", 'n term wat in die vorm "Beščad(y)" nog in Oos-Slowakye (byvoorbeeld as naam van die bergpiek Beščad) en as "Bieszczady" in Suid-Pole gebruiklik is.

Die eerste historiese verwysing na die landskap as "Beschad Alpes Poloniae" dateer van 1269. In die 15de en 16de eeu is die streek "Beyszkod", "Byesczad", "Byeskad", "Byesczad" genoem en het in die 17de eeu as "Poloniae Alpe Biesczade" bekend gestaan. In geskiedkundige opsig is die terme "Bieszczady" en "Beskid" eeue lank gebruik om na die berge te verwys wat Pole van Roetenië en die Koninkryk Hongarye geskei het.

Die Bieszczady maak deel uit van die groter Karpate-bergreeks wat vanaf die westelike Beskiede in Silesië oor Slowakye en Oekraïne tot Roemenië en Bulgarye strek. Die Bieszczady of Poolse Woudkarpate kan dus in geografiese opsig as die mees westelike deel van die Oos-Karpate beskou word.

Die Poolse nasionale park "Bieszczadzki Park Narodowy" (Nasionale Bieszczady-park) vorm saam met die Slowaakse Nasionale Poloniny-park en die Nasionale Oezanski-park in Oekraïne 'n uitgestrekte natuurreservaat oor die internasionale grense van drie lande heen wat intussen ook deur Unesco gelys word. Die Bieszczady word steeds meer gewild by staptoeriste en kampeerders.

Die Bieszczady het 'n tipiese bergklimaat sodat die weerstoestande dikwels en skielik kan verander. Die gemiddelde jaarlikse temperatuur hang van die hoogte bo seevlak af en beweeg tussen 2 en 5°C. Februarie is die koudste maand van die jaar, maar op bergpieke daal die kwik al in laat September snags benede vriespunt. 

Koue weer kan tot in Mei voorkom, en die hoogste gebiede word jaarliks 150 dae lank deur 'n sneeulaag bedek, al word ook in Bieszczady eerste tekens van 'n globale klimaatsverandering waargeneem.

Meestal waai droë suidelike winde en word die weer deur Atlantiese laedrukgebiede oorheers wat sneeuval in die winter en baie reën in die somermaande na die Bieszczady bring. Die jaarlikse neerslae beloop tussen 1 100 en 1 200 liter. Julie is die natste, maar ook warmste maand en beste reistyd vir toeriste. Ook die herfs lok met sy kleure talle besoekers na die gebied.

Die naam Woudkarpate verwys reeds na die bosagtige karakter van die gebied wat soms ook as wildernis of oerwoud beskryf word. Aangesien menslike nedersettings lankal hier ontstaan het, is Bieszczady allesbehalwe 'n ongerepte wildernis. Maar dit is steeds 'n afgeleë en yl bevolkte streek met ongewone natuurskoon. Sowat sewentig persent van die Poolse Woudkarpategebied is met naald- en loofbosse bedek.

Anders as in die Hoë Tatra-gebergte met sy vyf plantegroeisones word Bieszczady se flora in drie sones verdeel. Tot by 'n hoogte van sowat 900 meter bo seevlak word digte bosse aangetref. In hoër geleë gebiede kom nog net dwergbeukebome voor, terwyl die hoogste sones bo 1 050 meter, net soos die bergpieke, deur sogenaamde "połoniny" oorheers word - uitgestrekte bergweivelde. Hierdie weivelde het op 'n natuurlike manier ontstaan, al is hulle vroeër deur skaapteelt kunsmatig uitgebrei.

Ook Bieszczady se fauna verskil duidelik van dié van ander berggebiede in Sentraal-Europa en het tot die streek se reputasie as ongerepte wildernis bygedra. Die streek is een van die natuurlike habitatte van die Eurasiese rooikat ("Lynx lynx") wat intussen ook as Bieszczady se wapendier fungeer. Sowat 'n honderdtal van die skuwe katte bewoon die berggebied, net soos sowat sestig tot negentig bere, honderd wolwe en troppe buffels. Die laasgenoemdes kom nie natuurlik in Bieszczady voor nie, maar is eers deur die mens ingevoer.

Bewers het eers onlangs na die berggebied, veral die Nasionale Bieszczady-park, teruggekeer. Hulle het oorspronklik natuurlik in Bieszczady voorgekom, maar is waarskynlik in vroeëre tydperke as gevolg van 'n groter bevolkingsdigtheid deur die mens verdryf.

Inheemse voëlspesies sluit skaars steenarende, lammervangers, valke en rawe in. Anders as in Wes-Europa word ooievare orals in Bieszczady aangetref, selfs die skaars swart ooievaar. Die Eurasiese adder "Vipera berus" is een van die natuurlike vyande van ooievare. Hierdie taamlik dik slang met 'n lengte van 70 sentimeter kan selfs vir mense gevaarlik word. Nie-giftige slange soos "Colubridae", wat tot twee meter lank word, kom veral langs die San-rivieroewers voor.

Die Bieszczady-streek is vanaf 1000 deur Slawiese stamme bewoon, maar het eers vanaf die middel van die 14de eeu onder Poolse bewind gekom. Destyds is die land vanuit die Krakause Wawel-kasteel geregeer, die hoofwoning van die Poolse Piaste-dinastie.

Koning Kazimierz Wielki (Kasimir die Grote), wat tussen 1333 en 1370 geregeer het, het die berglandskap rondom die San-rivier de facto beset. Eers onder koningin Jadwiga (Hedwig van Pole, 1384-1399) is Bieszczady ook formeel by die Poolse koninkryk ingesluit. In die volgende twee eeue het talle setlaars onder leiding van twee adellike families, die Kmite en Bale, hulle in die gebied gevestig. Die meeste plaaslike nedersettings dateer uit hierdie tydperk.

Teen die begin van die 17de eeu het koning Sigismund III Wasa ("Zygmunt III") sy regeringsetel van Krakau na Warskou verskuif - onder meer omdat dit nader by sy Sweedse geboorteland geleë was. Hierdie politieke besluit het groot veranderings vir Pole gebring, maar Bieszczady nouliks geraak. Eers toe Sweedse troepe in die middel van die 17de eeu Pole binnegeval en orals in die land verwoesting gesaai het, het Bieszczady die lot van ander landsdele gedeel. In 1657 het die Swede deur die San-vallei getrek en dorpe langs hulle pad aangeval.

In die 18de eeu is Pole as gevolg van politieke moeilikhede en die verswakte adel altesaam drie gekeer gedeel en Poolse gebiede by Pruise, Oostenryk-Hongarye en Rusland ingelyf totdat die land uiteindelik van die Europese kaart verdwyn het. Veral Rusland, wat as beskermheid van Ortodokse minderhede in Pole opgetree het, het met sy invloed tot hierdie ontwikkeling bygedra.

Die Habsburgse monargie het groot dele van Suid-Pole as nuwe provinsie Galisië by Oostenryk-Hongarye ingelyf. Terwyl Krakau aanvanklik nog Pools gebly het, het Bieszczady reeds in 1772 onder Oostenrykse bewind gekom. In hierdie tydperk het keiser Joseph II 'n kolonisasieprogram begin waarvolgens Duitssprekende setlaars vanaf 1781 rondom die huidige distrikhoofstad Ustrzyki Dolne gevestig is. Koloniste is tien jaar lank van belasting bevry en het gratis hout vir die bou van huise ontvang. So het immigrante uit Swabe en Rynland na die gebied gestroom. Om te verhoed dat hulle deur die inheemse bevolking geassimileer sou word, is voorregte slegs aan nedersettings toegeken waar 'n minimum van ses Duitssprekende gesinne hulle gevestig het.

Ná die derde en laaste deling van Pole was die hele Gasilië, wat van Krakau oor Lemberg (Lwif) verder ooswaarts gestrek het, onder Oostenrykse bewind. Bewoners van Sanok, 'n nedersetting in Bieszczady, het in 1846 by Poolse opstandelinge aangesluit, tog het plaaslike boere die besetters ondersteun en die rebellie neergeslaan.

Die boere van Bieszczady, wat van die plaaslike adel afhanklik was, is tien jaar later van die herediens bevry. Ondanks die onderdrukking deur die besetters is ook die Woudkarpate gedeeltelik geïndustrialiseer. Die gebied was 'n belangrike verskaffer van hout sodat in die 1870's en 1880's met die bou van spoorlyne vir die houtuitvoer begin is.

Op politieke en kulturele gebied het in Bieszczady - net soos in Oos-Galisië - twee denkrigtings begin ontwikkel. Die nasionale Oekraïense beweging het vir 'n onafhanklike Oekraïense staat gepleit, terwyl Oud-Rusynse groeperings hulself as deel van die Russie nasie beskou het. Die eersgenoemde was die invloedrykste van die twee bewegings, maar het in die 19de eeu nogtans nie daarin geslaag om 'n selfstandige staat te stig nie.

Toe in Augustus 1914 die Eerste Wêreldoorlog uitgebreek het, was ook Oostenryk-Hongarye een van die oorlogspartye. Russiese troepe het Bieszczady binnegeval en in die winter van 1914/1915 swaar gevegte met Oostenryks-Hongaarse eenhede begin waartydens tienduisende gesneuwel het. Geen van die oorlogspartye het 'n oorwinning behaal nie, en eers toe Rusland die gebied ontruim het om sy soldate na ander oorlogstonele te stuur, is die slag om Bieszczady beslis.

Ná die vredesluiting in Versailles het Pole saam met ander klein Europese state sy onafhanklikheid herwin, en Bieszczady is weer by Pole ingesluit, net soos Lemberg wat - ná 'n kortstondige episode as hoofstad van 'n Wes-Oekraïense Volksrepubliek - vanaf 1919 Pools was en by sy ou Poolse kulturele en wetenskaplike tradisies aangesluit het.

Die stigting van onafhanklike state soos Tsjeggo-Slowakye in die suide het nuwe grense geskep en ou handelsbande vir Bieszczady belemmer. In 1920 is die grenslyn tussen Pole en die Sowjet-Oekraïne amptelik vasgestel en een jaar later ook deur Sowjet-Rusland erken. Die politieke veranderinge het by talle bewoners van Bieszczady nasionalistiese gevoelens gewek. 'n Groot deel van die bevolking het hulself immers as etniese Oekraïners beskou. Plaaslike politici het in opstand teen die Poolse bewind gekom en in November 1918 in Komańca, 'n gebied in die weste van Bieszczady, 'n kortstondige onafhanklike republiek geproklameer.

Die jare ná die oorlog was egter deur 'n vreedsame naasbestaan van Poolse en Oekraïense bewoners gekenmerk, en selfs gemengde huwelike het algemeen voorgekom.

In September 1939 het Duitse en Sowjet-troepe Pole binnegeval en die hele land beset. Bieszczady is aanvanklik nog nie deur die Nazi-terreurbewind geraak nie. Eers in Junie 1941 het Duitse troepe ná die aanval op die Sowjetunie die Sanrivier oorgesteek en begin om die plaaslike Joodse bevolking, wat in sommige dorpe die helfte van die inwoners verteenwoordig het, na konsentrasiekampe te deporteer. Die meeste van hulle sou nooit terugkeer nie.

In Bieszczady het die oorlogshandelinge ook ná die Duitse kapitulasie in Mei 1945 voortgeduur. Die gebied, waar Pole, Oekraïners en Christene van verskillende denominasies - Rooms-Katolieke, Grieks-Katolieke, Ortodokse en Protestante - vreedsaam saamgeleef het, was nou die toneel van 'n bloedige nasionalistiese burgeroorlog.

Een sleutelfiguur in die konflik was Stepan Bandera, die seun van 'n Grieks-Katolieke priester wat in 1909 gebore en in 1959 in München deur die KGB vermoor is. In 1943 is onder sy leierskap 'n Oekraïense opstandsleër gevorm wat vir 'n onafhanklike Oekraïense staat geveg het. In Pole het die leër as "Ukraińska Powstańcza Armia", kort UPA, bekend gestaan.

Voor die stigting van die UPA het enkele van sy latere lede met die Nazi's gekollaboreer om voordeel uit Hitler se anti-Sowjet-Russiese beleid te trek. Maar in 1941 was dit duidelik dat die Duitsers die stigting van 'n onafhanklike Oekraïense staat met geweld sou verhinder.

Reeds in Augustus 1944, toe die Duitsers die gebied ontruim en die Rooi Leër genader het, het die UPA 'n bloedbad onder Poolse burgerlikes veroorsaak waarin in Baligród wes van die Solina-dam 42 mense dood is. Die UPA-vegters kon aanvanklik voordeel trek uit die onstabiele situasie in Pole kort ná die oorlog en het daarop vertrou dat 'n oorlog tussen die westelike geallieerdes en die Sowjetunie sou uitbreek wat die stigting van 'n Oekraïense staat moontlik sou maak. In 1946 het hulle steeds meer misdade teen Poolssprekende bewoners van Bieszczady gepleeg. In Maart 1947 is die Poolse vise-minister van verdediging, Karol Świerczewski, tussen Baligród en Cisna deur UPA-vegters doodgeskiet.

Eers nadat Poolse vasbeslote teen die rebelle begin optree het en dit duidelik geword het dat die weste nie teen die Sowjetunie oorlog sou voer nie, het hulle besef dat hul stryd vergeefs was en die wapens neergelê. Die oorlogshandelinge is gestaak, maar die Poolse owerheid het met drastiese maatreëls op die rebellie gereageer. In die sogenaamde "Operasie Wisła" in April 1947 het duisende Poolse soldate altesaam 35 000 mense - oorwegend etniese Bojke en Lemke - na ander gebiede in Pole gedeporteer, onder meer na die voormalige Duitse gebiede in die weste, alhoewel die oorgrote meerderheid van hulle hoegenaamd nie by die UPA-aktiwiteite betrokke was nie. So is ook bewoners uit die mees westelike gebiede verdryf waar partisane nooit aktief was nie. Nog voor 1946 is bewoners van Bieszczady ook in die Sowjet-Oekraïne hervestig. Bieszczady was sodoende in die laat 1940's byna heeltemaal ontvolk. Net 20 000 Lemke en 'n baie klein groep Bojke is verdrywing gespaar.

Pole en die Sowjetunie het ná die oorlog gebiede geruil waarvolgens enkele nedersettings - Ustrzyki Dolne, Lutowiska, Czarna en Polana - weer Pools geword het. Net soos in ander landsdele is ook in Bieszczady grond onteien en herverdeel. Maar die gebied het enkele dekades lank op 'n byna onbewoonde wildernis gelyk.

Eers in die 1960's het die Poolse regering eerste programme van stapel gestuur waarvolgens boere, wat bereid was om hulle in Bieszczady te vestig, lenings ontvang het. Enkele nuwe setlaars het na die Woudkarpate gekom, maar die gebied het vanweë sy afgeleë ligging ook 'n gewilde bestemming vir mense geword wat ontevrede was met die kommunistiese bewind in Pole en 'n nuwe lewe in die ongerepte natuur begin het, waaronder hippies en kunstenaars. Die infrastruktuur is in die 1960's en 1970's met die bou van nuwe paaie in en na die gebied verbeter.

Ander infrastruktuurprojekte soos die bou van die Solina-dam in die 1960's het die landskap van Bieszczady ingrypend verander. Die kommunistiese bewind het daarnaas onsinnige ekonomiese besluite geneem soos die stigting van groot veeboerderye in die dorp Tarnawa Niżna enkele honderd meter van die grens met Oekraïne af - en sodoende sonder toegang tot paaie en spoorweë.

Die politieke onluste en omwenteling van die 1970's en 1980's het Bieszczady nouliks geraak - die gebied was nie belangrik genoeg nie en te yl bevolk om hierby enige rol te speel. Die drastiese ekonomiese veranderinge soos die omskakeling na 'n markekonomie het in die 1990's tot grootskaalse werkloosheid en migrasie van jongmense na ander Poolse gebiede gelei.

Intussen het Bieszczady sy ongerepte natuurskoon en afgeleë ligging tot 'n trekpleister vir toeriste begin ontwikkel. Nuwe hotelle en gashuise is opgerig en lok naas inheemse ook Duitse en Nederlandse toeriste met relatief lae pryse. Nogtans is Bieszczady steeds een van die armste streke in Pole.

Die Bieszczady is net soos die Beskid Niski- en Beskid Sądecki-bergreekse verder weswaarts vanaf die 13de eeu deur nomadiese stamme bewoon wat vanuit die suide en weste na die gebied gemigreer het. Die belangrikste etniese groepe was die Wolosi, wat van die Balkanskiereiland afkomstig was, en die Rusini, 'n stam wat sy wortels in Roetenië gehad het. Eers geleidelik het twee etniese groepe begin vorm wat later in Pools as Bojkowie en Łemkowie bekend sou staan. Die Poolse en Slowaakse Woudkarpate word vandag nog steeds met hierdie etniese minderhede vereenselwig, alhoewel hulle nog nouliks bestaan.

Die Bojkowie of Bojke het die oostelike dele van die Bieszczady-streek bewoon, terwyl die Łemkowie of Lemke in die berggebiede gekonsentreer was wat van die westelike Bieszczady tot by die Beskid Sądecki-reeks strek. Die Solinka-rivier en die Wyzoki Dzial-bergmassief het as natuurlike grens tussen die twee stamgebiede gedien. 

Die verskille tussen die twee volksgroepe is relatief onbeduidend, in kulturele opsig is daar selfs groot ooreenkomste. Albei word by die Rusynse bergbewoners gereken en maak gebruik van die Cyrilliese alfabet. Alhoewel daar sekere verskille tussen die twee streektale bestaan, besig sowel Bojke asook Lemke Oekraïense dialekte as moedertaal. 'n Tipiese kenmerk is die gebrek aan 'n vaste woordaksent soos in Pools waar die klemtoon steeds op die voorlaaste lettergreep val.

Groter verskille bestaan ten opsigte van tradisionele kleredrag, boukuns en godsdiens. Ná die Unie van Brest in 1596 het Bojke en Lemke merendeels by die Grieks-Katolieke Kerk aangesluit wat die gesag van die pous in Rome erken het, maar sy ou tradisionele Oosterse ritus en geloofspraktyke bybehou het. Teen die einde van die 19de eeu het die Rooms-Katolieke kerkhiërargie geleidelik begin om die Latynse ritus af te dwing - 'n optrede wat baie inheemse Christene na die Oosters-Ortodokse Kerk laat terugkeer het. tot in die tyd van die Tweede Wêreldoorlog het albei denominasies vreedsaam naas mekaar bestaan, terwyl die Rooms-Katolieke geloof nog nouliks aanhangers in die streek gehad het. Die Bojke- en Lemke-bevolking is destyds op tussen 200 000 en 300 000 beraam.

Maar ook voor-christelike heidense gelowe het voortgeleef. So was Bojke en Lemke vroeër daarvan oortuig dat elke mens sowel 'n Christelike asook 'n demoonse gees sou hê.

Kenmerkend vir Bieszczady is die plaaslike Grieks-Katolieke en Ortodokse houtkerke wat in Pools "cerkiew" genoem word. Vir kunsliefhebbers en toeriste is twee sogenaamde Ikoneroetes ingerig wat belangrike houtkerke met mekaar verbind.

Omdat Bojke en Lemke Oekraïense dialekte praat, is hulle ná die Tweede Wêreldoorlog van kollaborasie met die UPA beskuldig en merendeels uit hul tuisland verdryf. Huise en kerke is aan die brand gesteek, begraafplase verwoes. Eers jare later kon enkele verdrewenes na Bieszczady terugkeer. Tans word die aantal Bojke en Lemke in Pole op sowat 100 000 beraam, alhoewel baie jongmense min belang in hul etniese identiteit stel. Hul taal word in skole onderwys, tog bly die toekoms van die twee etniese minderhede onseker.

Een van die bekendste Lemke is die pop art-kunstenaar Andy Warhol, die seun van twee Slowaakse Lemke wat na die Verenigde State geëmigreer het. Sy broer John het in 1991 in die geboortestad van sy ouers, Medzilaborce in Slowakye, die "Andy Warhol-museum van moderne kuns" geopen.

Die tradisionele leefwyse van Bojke en Lemke word in Pole in die opelugmuseum te Sanok verduidelik.




</doc>
<doc id="60630" url="https://af.wikipedia.org/wiki?curid=60630" title="Odontaspididae">
Odontaspididae

Die Skeurtandhaaie (Odontaspididae) is 'n kraakbeenvis-familie wat hoort tot die orde Lamniformes. Daar is twee genera met drie spesies wat hoort tot dié familie en twee van die spesies kom aan die Suid-Afrikaanse kus voor.

Die familie kom voor van die kus tot in dieptes van 1 600 m. Die boonste stertvin lob is langer as die onderste lob en die anale vin is naby die stertvin. Die familie het vyf paar kieu-splete en die grootte wissel van 3.1 - 4.3 m.

Die volgende genus en gepaardgaande spesies kom aan die Suid-Afrikaanse kus voor:






</doc>
<doc id="60631" url="https://af.wikipedia.org/wiki?curid=60631" title="Lwandle">
Lwandle

Lwandle is 'n lokasie geleë aan die N2 nasionale hoofweg in die Helderberg kom, in die Wes-Kaapprovinsie van Suid-Afrika, naby aan Somerset Wes en Gordonsbaai. Inwoners word hoofsaaklik in die Helderberg omgewing in diens gestel, vele in die boubedryf. Daar heers egter 'n hoë werkloosheidskoers.

Die nedersetting is in 1958 gestig om trekarbeiders vanaf die Oos-Kaap te huisves. Baie inwoners lewe nog steeds in plakkershutte terwyl die regering behuisingsprojekte van stapel stuur.

Die "Lwandle Trekarbeid museum" is die eerste van sy soort in Suid-Afrika en vertel die verhaal van "hostel"-lewe en die trekarbeidsisteem.




</doc>
<doc id="60632" url="https://af.wikipedia.org/wiki?curid=60632" title="The Warsaw Voice">
The Warsaw Voice

The Warsaw Voice: Polish and Central European Review is 'n Engelstalige nuusblad wat in Pole verskyn. Die koerant, wat sedert 23 Oktober 1988 weekliks deur "Warsaw Voice SA" in Warskou uitgegee word, spits hom op nuus oor die politieke, kulturele, ekonomiese, juridiese en sosiale lewe in Pole en sy buurlande toe. Belangrike sosio-politieke en ekonomiese onderwerpe word in spesiale verslae behandel.

Die gedrukte uitgawe het 'n sirkulasiesyfer van 10 500. Lesers in die buiteland mag op die aanlyn-uitgawe inteken wat gratis aangebied en daagliks opgedateer word.



</doc>
<doc id="60635" url="https://af.wikipedia.org/wiki?curid=60635" title="Evangelie volgens Johannes">
Evangelie volgens Johannes

Die Evangelie volgens Johannes is die vierde boek van die Bybel se Nuwe Testament en een van die vier kanonieke evangelies. Dit vorm saam met die drie sinoptiese evangelies 'n sentrale grondslag van die Christelike geloof, maar verskil nogtans ten opsigte van sy selfstandige narratiewe en teologiese karakter duidelik van die drie ander evangelies.

Die evangelie beskryf Jesus van Nasaret se reise na en sendingwerk in beduidende sentrums van die Jodedom, waaronder Jerusalem. Die skrywer begin sy verslag met Johannes die Doper en eindig met Jesus se dood aan die kruis, sy begrafnis, sy heropstanding en daaropvolgende verskynings.

Die outeurskap is onbekend. Volgens vroeë Christelike tradisies word die teks aan Johannes, een van Jesus se apostels, toegeskryf. Wat sy styl en inhoud betref, is dit nou verwant aan die drie briewe van Johannes, maar moderne geleerdes betwyfel dat die vier tekste deur dieselfde persoon geskryf is. Die evangelie het vermoedelik eers in die laat eerste of vroeë tweede eeu ontstaan en is later deur 'n bewerker uitgebrei.

Die outeur van die evangelie begin sy vertelling met die "logos" en verduidelik sodoende dat hy vertroud was met hellenistiese denke en filosofie. Hy beskryf dan ook geen geskiedkundige gebeurtenisse nie, maar eerder mistiese gewaarwordings wat nie vir menslike ervaring toeganklik is nie. Die skrywer is moontlik afkomstig van 'n Griekssprekende Joods-Christelike omgewing.

Die selfopenbaring van Jesus van Nasaret staan sentraal in die teks, net soos sy goddelikheid en die spirituele betekenis van sy heropstanding. Dikwels word na hierdie teks ook as 'n pneumatiese of spirituele evangelie verwys. Die skrywer het moontlik in aanraking gekom met mistiese en gnostiese tradisies.


</doc>
<doc id="60636" url="https://af.wikipedia.org/wiki?curid=60636" title="Macassar">
Macassar

Macassar is 'n dorp op die Kaapse Vlakte van die Wes-Kaapprovinsie, Suid-Afrika. Dit is geleë naby aan die Strand en Somerset-Wes, en het 'n geskatte bevolking van 38 136.

Macassar het 'n hoofsaaklik bruin gemeenskap en is na aan die Macassarduine geleë. Die inwoners werk oorspronklik in die visvang- en bootboubedryf.

Die kramat (heilige graf) van sjeik Yusuf van Gowa in Makassar, Indonesië, is een van die Suid-Afrikaanse Moslem-gemeenskap se heiligste plekke. Die sjeik, wat in 1694 deur die Nederlanders in ballingskap geplaas is, het van Macassar sy finale rusplek gemaak.

Die Eersterivier mond by Macassarstrand uit in Valsbaai.



</doc>
<doc id="60637" url="https://af.wikipedia.org/wiki?curid=60637" title="Siamese kat">
Siamese kat

Die Siamese kat is ’n kortharige katras en een van die mees bekende Oosterse katte. Die oorsprong is onseker, maar daar word geglo dat hulle van Thailand (voorheen Siam) af kom. In dié land is hulle een van verskeie inheemse katsoorte en word hulle "witsjian mat" (วิเชียรมาศ, "maandiamant" ) genoem. Die Siamese kat het in die 20ste eeu een van die gewildste rasse in Europa en Noord-Amerika geword.

Die kleurpunt-korthaarkat wat in die Weste as die "Siamees" bekend is, is een van verskeie katrasse van Siam wat beskryf en geïllustreer is in manuskripte met die naam "Tamra Maew" ("Katgedigte"), wat volgens skatting van die 14de tot 18de eeu geskryf is.

Daar word dikwels gesê die eerste keer dat die kat buite Asië gesien is, was in 1884 in Brittanje toe twee katte genaamd Pho en Mia daar aangekom het, hoewel die Amerikaanse president Rutherford B. Hayes reeds ses jaar vroeër – in 1878 – ’n Siamese kat present gekry het. In 1885 het Pho en Mia drie Siamese katjies gehad. Hulle en hul ouers is in dieselfde jaar in Londen ten toon gestel. Ongelukkig is al drie katjies kort daarna dood.

Teen 1886 is nog ’n paar na Brittanje ingevoer. Hulle was langer en leniger as die vorige twee, hul koppe minder rond en hul ore was groter. Die katte het gou baie aanhangers gekry en in die volgende paar jaar is verskeie van hulle ingevoer en hulle het die teelbasis gevorm vir die ras in Brittanje. In hul vroeë jare in Brittanje is hulle die "koninklike katte van Siam" genoem, wat verslae weerspieël dat hulle voorheen net deur Siamese koninklikes aangehou is.

Ná geslagte van selektiewe teling het die lywe al hoe langer en fyner geword en die koppe al hoe nouer. Die gevolg is dat die moderne skoukat besonder lank en lenig is met lang, lenige bene en ’n lang, dun stert wat al hoe dunner word na die punt. Hulle het lang, wigvormige koppe met groot ore. Verder is hulle goed gespierd en die oë is amandelvormig. Die punt van die neus en punte van die ore moet ’n perfekte driehoek vorm. Die pels is kort, blink, sag, ferm en het geen onderlaag nie. Dit het die kenmerkende kleurpuntpatroon.

Siamese katte is gewoonlik sosiaal, liefdevol en intelligent. Hulle vorm dikwels ’n goeie band met een mens. Sommige katte miaau hard en baie, en dring aan op aandag. Hulle is aktief en spelerig, selfs wanneer hulle volwasse is.





</doc>
<doc id="60638" url="https://af.wikipedia.org/wiki?curid=60638" title="Witham">
Witham

Witham (uitgespreek /ˈwɪtəm/) is 'n dorp met sowat 22 duisend inwoners, in die Engelse graafskap Essex. Die dorp is sowat 8 km noordoos van Chelmsford af.


</doc>
<doc id="60639" url="https://af.wikipedia.org/wiki?curid=60639" title="Bysin">
Bysin

'n Bysin is in die grammatikale ontleding 'n sin wat deel uitmaak van 'n saamgestelde sin, maar nie die hoofsin is nie. 'n Bysin kan soms self weer in kleinere bysinne opgedeel word, en dit word dikwels deur 'n voegwoord ingelei.

In Afrikaans, Nederlands en Duits staan in 'n bysin die onderwerp meestal vooraan en die persoonsvorm agteraan. Dit is in hierdie tale die belangrikste verskil tussen 'n bysin en 'n hoofsin, waar die Subjek-Werkwoord-Object (SVO) volgorde as standaardnorm geld.

Vergelyk ons dit met Engels, dan val dit op dat die SVO-woordvolgorde ook in bysinne die standaardnorm is:

Plaas 'n komma ná 'n betreklike bysin wat betrekking het op 'n selfstandige naamwoord en met wat, waarop, vir wie, ens. begin). So 'n bysin word egter nie noodwendig deur 'n komma voorafgegaan nie. Wanneer 'n bysin bykomende inligting verskaf waarsonder die res sinvol selfstandig kan staan, kom daar 'n komma vooraf en agterna. Bv. Haar tannie, wat nou oorlede is, sou daarvan gehou het. 

As die stelling nie sin sou maak sonder die inligting wat die bysin verstrek nie, word dit nie deur 'n komma voorafgegaan nie. Bv. Die wêreld wat hy beskryf, bestaan nie. 

Müller, D. & Pistor, S. 2011. "Skryf Afrikaans van A tot Z". Kaapstad: Pharos


</doc>
<doc id="60640" url="https://af.wikipedia.org/wiki?curid=60640" title="Balinese kat">
Balinese kat

Die Balinese kat (Engels: "Balinese") is ’n langharige katras met kleurpunte soos ’n Siamese kat. Dit is hoofsaaklik ’n Siamees, maar met mediumlang hare en ’n pluimstert.

Die Balinese kat is nie van Bali of enige ander deel van Indonesië nie. Dit is nie ’n natuurlike ras nie, maar die gevolg van ’n menslike teelprogram.

Die kat is oorspronklik geregistreer as ’n "langhaar-Siamees" en is bekend sedert die vroeë 1920's. Die langhaarkatjies wat per geleentheid in ’n Siamese werpsel voorkom, was aanvanklik nie skoudiere nie, maar is as troeteldiere verkoop omdat hulle so besonders was. Dit het in die middel 1950's verander toe twee telers, Marion Dorsey van die Rai-Mar Cattery in Kalifornië en Helen Smith van die MerryMews Cattery in New York ’n teelprogram met dié langhaarkatte begin het.

Die naam is gekies omdat Smith gevoel het hulle het die grasie en skoonheid van Balinese dansers en omdat "langhaar-Siamees" ’n redelike lang naam was. Hulle het hierna gewild geword en verskeie telers het daaraan gewerk om die ras te "vervolmaak". Dit het gelei tot twee verskillende voorkomste: dié met ’n tradisionele of "appelvormige" kop en die meer moderne voorkoms wat deur telers en beoordelaars verkies word.

Die Balinese kat word beskou as die intelligentse langhaar-ras (9–10). In vergelyking is Persiese katte 6 en kleurpunt-langhaarkatte 7. Hulle word 18-21 jaar oud. Die tradisionele soort se pels is sowat 5 cm lank oor sy hele liggaam en hy is ’n stewige kat met ’n halfronde snoet en ore. Die moderne kat het ’n veel korter pels. Dit is feitlik identies aan ’n Siamees buiten die stert wat ’n syagtige pluim vorm. Die kop is wigvormig en die oë helderblou.




</doc>
<doc id="60652" url="https://af.wikipedia.org/wiki?curid=60652" title="Chartreux">
Chartreux

Die Chartreux is ’n kortharige katras van Frankryk wat deur verskeie verenigings wêreldwyd erken word. Dit word egter nie deur die Governing Council of the Cat Fancy in Brittanje erken nie omdat dit te na aan die Britse korthaarkat is. Een van dié kat se kleure is blou-grys.

Daar is ’n legende dat die Chartreux afstam van katte wat na Frankryk gebring is deur Kartuiser-monnike om in die orde se hoofklooster, die Grande Chartreuse in die Chartreuse-berge, te gaan woon. Maar in 1972 het die kloostervoog van die Grande Chartreuse ontken dat die klooster se argiewe enige rekords het van ’n katras wat soos die Chartreux lyk. ’n Ander legende lui dat die Chartreux afstammelinge is van wilde katte in die hedendaagse Sirië en dat hulle in die 13de eeu na Frankryk gebring is deur Kruisvaarders, van wie baie by die Kartuiser-monnike-orde aangesluit het.

Die eerste aangetekende vermelding van die ras was in die 18de eeu deur ’n Franse naturalis. Ná die Tweede Wêreldoorlog was min van hulle oor en het telers ’n gesamentlike poging aangewend om te keer dat hulle uitsterf. Die eerste Chartreux is in 1971 na die VSA gebring en in 1987 het dié land se Cat Fanciers' Association kampioenskapstatus aan die ras verleen.

Die Chartreux is groot en gespierd met relatief kort ledemate. Hulle is bekend vir hul blou-grys waterbestande dubbelpelse, wat dikwels ’n wollerige tekstuur het, en hul oranje- of koperkleurige oë. Vanweë die bou van hul kop en snoet lyk dit dikwels asof hulle glimlag. Hulle is goeie jagters en word hoog aangeskryf deur boere.

Die eerste letter van ’n Chartreux se amptelike naam dui op die jaar van sy geboorte. Alle katte wat in dieselfde jaar gebore is, se name begin met die dieselfde letter. ’n Chartreux wat in 2011 gebore is, se naam sal byvoorbeeld met die letter "G" begin.

Die Chartreux is gewoonlik stil, maak selde ’n geluid en sommige is stom. Hulle is oplettend en intelligent. Hulle is spelerig en kom goed oor die weg met kinders en ander diere. Hulle is liefdevol, goeie reisigers en gewoonlik baie gesond. Hulle smee dikwels hegte bande met een mens in ’n huishouding en hou daarvan om naby hulle te wees.

Lys van katrasse



</doc>
<doc id="60653" url="https://af.wikipedia.org/wiki?curid=60653" title="Skotse vouoorkat">
Skotse vouoorkat

Die Skotse vouoorkat (Engels: "Scottish Fold") is ’n katras met ’n dominante-geen-mutasie wat veroorsaak dat die ore gevou is na die voorkant van hul gesig.

Die oorspronklike Skotse vouoorkat was ’n plaaskat met die naam Susie, wat in 1961 op ’n plaas in Skotland gevind is. Haar ore het ’n buitengewone vou ingehad en toe sy kleintjies kry, het twee van hulle ook die vou in die ore gehad. ’n Buurman, William Ross, wat ’n katliefhebber was, het een aangeneem. Hy het die ras in 1966 by Brittanje se Governing Council of the Cat Fancy (GCCF) geregistreer en begin om met die katte te teel met die hulp van die genetikus Pat Turner. In die teelprogram is gevind dat as een ouer die geen verskaf vir gewone ore en die ander ouer ’n geen vir gevoude ore, is die kans 50 persent dat die kleintjies gevoude ore sou hê.

Die kat is nie in Europa as ’n skoukat aanvaar nie en die GCCF het die registrasie van die katte in 1971 teruggetrek weens gebreke en kommer oor genetiese afwykings in die ore soos doofheid en infeksie. Die ras is egter na Amerika uitgevoer en daar is voortgegaan met die teling van die katte deur hulle te kruisteel met Britse en Amerikaanse korthaarkatte. Sedertdien het die katte nie die oorprobleme nie, hoewel meer was daarin kan opbou as by ander katte.

Alle Skotse vouoorkatte word gebore sonder die vou. Dié wat die geen dra, se ore sal gewoonlik binne 21 dae ’n vou begin toon. Die oorspronklike katte het net een vou in elke oor gehad, maar deur selektiewe teling is dit vermeerder tot ’n dubbele of driedubbele vou wat meebring dat die ore heeltemal plat teen die kop lê.

Hulle is medium-groot katte en die hele bou, veral die kop en gesig, is rond. Die oë is groot en rond. Die neus is kort met ’n effense wip. Die bene is middelmatig tot kort. Die pels kan kort of lank wees en hulle kan feitlik enige kleur of kombinasie van kleure hê, insluitend wit, maar nie kleurpunte nie.

Al die katte, dié met gevoude en normale ore, is rustig en pas maklik by ander diere aan. Hulle is gewoonlik baie liefdevol en spelerig.




</doc>
<doc id="60654" url="https://af.wikipedia.org/wiki?curid=60654" title="Siberiese kat">
Siberiese kat

Die Siberiese kat (Russies: Сиби́рская ко́шка; Engels: "Siberian") is ’n katras met halflang hare wat al eeue lank in Rusland voorkom. Die kat se volle naam is die Siberiese boskat, maar word meestal net die Siberiese kat genoem. Dit is ’n antieke ras wat nou beskou word as die voorouer van alle moderne langhaarkatte. Die kat toon ooreenkomste met die Noorse boskat, waaraan dit waarskynlik nou verwant is. Dit is ’n natuurlike ras en die nasionale kat van Siberië.

Die kat is die eerste keer genoem in ’n boek deur Harrison Wier. Dit het inligting ingesluit oor die vroegste katskoue in 1871 in Engeland. Die kat is in 1987 deur die Kotofei-katklub in Sint Petersburg geregistreer en in 1990 die eerste keer na die VSA uitgevoer. Die Russiese oudpresident Dmitri Medwedef en die voormalige Sowjetpresident Michail Gorbatsjof besit albei Siberiese katte.

Die Siberiese kat is ’n ratse springer, hy is sterk gebou en het sterk agterbene. Hulle het medium-groot ore, breë voorkoppe en ’n stewiger bou as ander katte.

Daar word reeds jare lank oor die hipo-allergeniese eienskappe van die Siberiese kat geskryf en hoewel daar min wetenskaplike bewyse daarvoor is, beweer telers en eienaars dat die katte, veral die wyfies, veilig is vir mense wat aan allergieë ly. Die pels koek nie maklik nie en bestaan uit ’n bo-, middel- en onderlaag wat hom teen die uiterste Siberiese koue beskerm. Soos by ander katte, verskil die kleure en alle kleure is aanvaarbaar, ook strepe, skilpaddop en kleurpunte. Daar is geen spesifieke kleur of patroon nie. Die meeste telers en verenigings aanvaar dat kleurpunte natuurlik by die Siberiese kat voorkom. Dié met kleurpunte is ook bekend as "Newa-maskeradekatte": Newa vir die rivier waar hulle na bewering hul oorsprong het, en maskerade vanweë hul maskeragtige kleure.

Siberiese katte verhaar een of twee keer per jaar. Die eerste keer is aan die einde van die winter – dit word nie deur die weer veroorsaak nie, maar deur die verskil in die lengte van die dag. Aan die einde van die somer sal baie katte ook verhaar, maar minder.

Siberiese katte is baie goeie ouers en die pa's sal help om die kleintjies te versorg. Sommige wyfies sal ook net met een mannetjie paar. Anders as ander katte, sal jong katjies mekaar ook lek en versorg.




</doc>
<doc id="60656" url="https://af.wikipedia.org/wiki?curid=60656" title="Knopstert-skeurtandhaai">
Knopstert-skeurtandhaai

Die knopstert-skeurtandhaai ("Odontaspis ferox") is 'n haai wat wêreldwyd en aan die ooskus van Suid-Afrika voorkom. Dit word 4,2 m lank en kom tot op dieptes van 420 m voor. Die tweede dorsale vin is kleiner as die voorste dorsale vin. Die haai word deur die IUBN geklassifiseer as 'n kwesbare spesie. In Engels staan die haai bekend as die "Bumpytail ragged-tooth".




</doc>
<doc id="60657" url="https://af.wikipedia.org/wiki?curid=60657" title="Silwer sillago">
Silwer sillago

Die Silwer sillago ("Sillago sihama") is 'n vis wat voorkom in die Indiese-Pasifiese area, die Rooisee, die Persiese Golf, die Comore, Madagaskar en aan die ooskus van Suid-Afrika suidwaarts tot by Knysna. In Engels staan die vis bekend as die "Silver sillago".

Die vis se kop en lyf is silwerig met 'n goue tint en die vinne is deurskynend. Die vis word tot 35 cm groot.

Die vis verkies beskermde water met sanderige bodems om in te leef. Hulle eet wurms en skaaldiere. Die vis kom in skole voor.





</doc>
<doc id="60658" url="https://af.wikipedia.org/wiki?curid=60658" title="Sillaginidae">
Sillaginidae

Die Sillagos (Sillaginidae) is 'n vis-familie wat hoort tot die orde Perciformes. Daar is drie genera met een en dertig spesies wat hoort tot dié familie en drie van die spesies kom aan die Suid-Afrikaanse kus voor.

Die liggaam is lank en bedek met klein skubbe en het twee dorsale vinne. Die familie se grootte wissel van 15 – 36 cm.

Die volgende genus en spesies kom aan die Suid-Afrikaanse kus voor:





</doc>
<doc id="60659" url="https://af.wikipedia.org/wiki?curid=60659" title="Maanvis">
Maanvis

Die Maanvis ("Mene maculata") is 'n vis wat voorkom in die Indiese-Pasifiese area, die Rooisee en aan die ooskus van Afrika vanaf Oman tot by Durban. In Engels staan die vis bekend as die "Moonfish".

Die kop en lyf is silwer en die rugkant van die vis is blou-groen gekleur met drie rye donker kolle op. Die vis word 25 cm groot.

Die onvolwasse vissies eet soöplankton en die volwasse visse eet skaaldiere. Die vis kom in skole voor en is gewilde voedsel in Indië en Asië.





</doc>
<doc id="60660" url="https://af.wikipedia.org/wiki?curid=60660" title="Menidae">
Menidae

Die Maanvis (Menidae) is 'n vis-familie wat hoort tot die orde Perciformes. Daar is slegs een genus met een spesie wat hoort tot dié familie en die spesie kom aan die Suid-Afrikaanse kus voor.

Die familie se lyf is plat en lyk soos 'n skyf. Die visse kom voor in beskermde water soos riviermondings.

Die volgende genus en spesie kom aan die Suid-Afrikaanse kus voor:





</doc>
<doc id="60662" url="https://af.wikipedia.org/wiki?curid=60662" title="Barbapapa">
Barbapapa

Barbapapa is die titelkarakter en naam van die "spesie" van die genoemde karakter, van 'n reeks kinderboeke wat in die 1970's geskryf is deur die Franse argitektuurstudent Anette Tison en die Amerikaanse biologieleraar Talus Taylor, woonagtig in Parys, Frankryk. Die eerste boek het in 1970 in Frans verskyn ("barbe à papa" is Frans vir spookasem of kan letterlik vertaal word as "papa se baard") en is later in meer as 30 tale vertaal.



Titels vir Barbapapa in ander tale:



</doc>
<doc id="60666" url="https://af.wikipedia.org/wiki?curid=60666" title="Getande glipvis">
Getande glipvis

Die Getande glipvis ("Gazza minuta") is 'n vis wat voorkom in die Indiese-Pasifiese area en aan die ooskus van Afrika vanaf die Rooisee tot by Port Alfred. In Engels staan die vis bekend as "Toothed soapy".

Die kop en lyf van die vis is silwer en die vis is blou gelerig aan die bokant met donker oranje geel vlekke op. Die rand van die dorsale vinne is swarterig en dié van die anale en stertvinne is gelerig. Die vis word tot 18 cm groot.

Die vis verkies die vlak kuswater om in te woon tot op dieptes van 40 m en eet bodem skaaldiere, wurms en vis. Hulle skiet kuit in dieper waters.





</doc>
<doc id="60667" url="https://af.wikipedia.org/wiki?curid=60667" title="Slymvis">
Slymvis

Die Slymvis ("Leiognathus equulus") is 'n vis wat in die Indiese-Pasifiese area en aan die ooskus van Afrika voorkom vanaf die Rooisee tot by die Groot-Visrivier. In Engels word die vis "Slimy" genoem.

Die vis se kop en lyf is silwer met dowwe lyne aan die bokant van die sylyn. Die anale, pektorale en bekken vinne is almal dofgeel. Die vis word tot 25 cm lank.

Die vis verkies sagte bodems van tot 40 m diep om in te leef en eet bodem skaaldiere. Die onvolwasse visse leef in riviermondings en eet planktoniese skaaldiere. Die vis skiet kuit gedurende Oktober tot Maart langs die kus van KwaZulu-Natal. Die vis word hoofsaaklik gebruik as aas.





</doc>
<doc id="60668" url="https://af.wikipedia.org/wiki?curid=60668" title="Leiognathidae">
Leiognathidae

Die Glip- en Slymvisse (Leiognathidae) is 'n vis-familie van die orde Perciformes. Daar is drie genera met minstens 25 spesies in die familie. Ses van die spesies kom aan die Suid-Afrikaanse kus voor.

Die visse van die familie het plat lywe en is bedek met klein skubbe. Hulle het al die vinne met die dorsale en anale vinne wat lank is; hulle strek oor die helfte van die familie se liggaam. Die bekke is klein en kan vorentoe uitgestoot word. Hulle word tussen 10 – 25 cm groot. Die familie is bedek met slym wanneer hulle gevang word en is dan glad en glibberig.

Die volgende genera en gepaardgaande spesies kom aan die Suid-Afrikaanse kus voor:







</doc>
<doc id="60669" url="https://af.wikipedia.org/wiki?curid=60669" title="Oplegnathidae">
Oplegnathidae

Die Kraaibekke (Oplegnathidae) is 'n vis-familie van die orde Perciformes. Daar is een genus met minstens sewe spesies in die familie. Drie van die spesies kom aan die Suid-Afrikaanse kus voor.

Die familie se liggaam is lank en bedek met skubbe. Die vis se mond lyk soos die van 'n kraai. Die grootte wissel van 60 – 90 cm en word gevind in water wat tot 100 m diep is. Die familie vreet alge en bodem skaaldiere.

Die volgende genus en gepaardgaande spesies kom aan die Suid-Afrikaanse kus voor:





</doc>
<doc id="60670" url="https://af.wikipedia.org/wiki?curid=60670" title="Zanclidae">
Zanclidae

Die Moorse afgod (Zanclidae) is 'n vis-familie van die orde Perciformes. Daar is een genus met slegs een spesie in die familie wat aan die Suid-Afrikaanse kus voorkom.

Die familie se lyf is skyfvormig. Die volwassene het breë, swart strepe op 'n wit lyf met geel sye. Dit het 'n gepunte bek met 'n verlengde rugvin. Die volwassenes leef in koraal- en rotsriwwe tot op dieptes van 182 m.

Die volgende genus en gepaardgaande spesies kom aan die Suid-Afrikaanse kus voor:





</doc>
<doc id="60673" url="https://af.wikipedia.org/wiki?curid=60673" title="August II van Pole">
August II van Pole

Friedrich August I van Sakse, dikwels August die Sterke genoem (* 12 Mei 1670 in Dresden; † 1 Februarie 1733 in Warskou), was keurvors van Sakse (as Friedrich August I) asook vanaf 1697 koning van Pole en grootvors van Litaue (as August II) in 'n personele unie.

August II word as een van die skitterendste vorste van die laat 17de en vroeë 18de eeu beskou, veral wat sy hoofse pragvertoon en sy liefdeslewe met altesaam twintig maitresses betref, maar ook as prototipe van absolutistiese selfvertoning wat sy ambisieuse bouprojekte en versamelpassie betref. Hy het van Dresden 'n eersterangse metropool van die barokboukuns gemaak, terwyl die Keurvorstedom Sakse tydens sy heerskappy 'n ongekende ekonomiese, infrastrukturele en kulturele bloeitydperk beleef het. 

Tegelykertyd het hy in die Groot Nordiese Oorlog verwikkel geraak waartydens hy die Poolse kroon vir goed gewen het. Nogtans het hy met sy onvermoë om ware hervormings te weeg te bring die pad vir nuwe oorloë en groeiende Russiese invloed in Pole berei. Na die regentskap van August II en sy seun August III word in Pole derhalwe ook as die "Saksiese Nag" verwys.


</doc>
<doc id="60674" url="https://af.wikipedia.org/wiki?curid=60674" title="Schwa">
Schwa

Met schwa of sjwa word die uitspraak van die sogenaamde 'stomme e' (byvoorbeeld in die woord 'vader') aangedui. Die schwa is 'n vokaal. By die uitspreek van 'n schwa rus die spiere in die mond. 

In Afrikaans, Nederlands en die meeste ander Europese tale is lettergrepe met schwa's altyd onbeklemtoon. Albanees en Bulgaars vorm hierop uitsonderings.

In die Internasionale Fonetiese Alfabet word die schwa met 'n 'omgekeerde e' as [ə] geskryf. In die Afrikaanse ortografie word die schwa geskryf as 'e' ("vader") of 'i' ("moeilik"). 


</doc>
<doc id="60675" url="https://af.wikipedia.org/wiki?curid=60675" title="Gespikkelde valkvis">
Gespikkelde valkvis

Die Gespikkelde valkvis ("Cirrhitichthys oxycephalus") is 'n vis wat voorkom in die Indiese-Pasifiese area, die Rooisee en aan die ooskus van Afrika vanaf Oman tot Oos-Londen. In Engels staan die vis bekend as die "Spotted hawkfish".

Die vis se lyf is bedek met bruin of rooi vlekke in rye en kolomme terwyl daar kleiner kolle is op die kop en onderste gedeelte van die lyf. Die vis word tot 9 cm groot.

Die vis verkies koraal- en rots riwwe om in te leef in dieptes van 2 – 40 m. Die vis pas maklik in akwariums aan.





</doc>
<doc id="60676" url="https://af.wikipedia.org/wiki?curid=60676" title="Lucas Malan">
Lucas Malan

Lucas Cornelis Malan (1946–2010) was 'n Afrikaanse digter. Hy word beskou as een van die belangrikste Afrikaanse digters wat in die jare tagtig gedebuteer het.

Lucas Cornelis Malan is op 19 Julie 1946 op Nylstroom gebore as die tweede jongste van ses kinders, vier seuns en twee dogters. Sy pa is ’n meubelmaker op die dorp. Hy gaan aanvanklik skool op Nylstroom en matrikuleer dan in 1963 aan die Pietersburg Hoërskool. Lucas skryf in 1964 by die Normaalkollege Pretoria in, waar hy in 1966 'n B.A.-graad behaal met Afrikaans-Nederlands en Kunsgeskiedenis as hoofvakke en 'n Transvaalse Hoër Onderwysdiploma in 1967. In 1968 word hy onderwyser in Afrikaans by die Hoër Seunskool Helpmekaar in Johannesburg, waar hy in die koshuis inwoon. In 1973 neem hy studieverlof en begin met sy B.A. Honneursgraad in Afrikaans en Nederlands aan die Randse Afrikaanse Universiteit, wat hy in 1974 verwerf. In dieselfde jaar word hy aangestel as Departementshoof vir Afrikaans (Tweede Taal) aan Jeppe Boys High School in Johannesburg. In 1975 begin hy met sy M.A. aan die Universiteit van die Witwatersrand onder leiding van Ernst van Heerden, en in 1978 word hy die graad met lof toegeken, met ’n proefskrif getiteld “"Barnard Gilliland se bydrae tot die Afrikaanse letterkunde"”. Teen die einde van 1977 en begin 1978 bring hy ’n paar maande by die skryfster Eleanor Baker en haar man in Teheran in Iran deur en reis daarna vir ’n tyd deur Europa. By sy terugkeer gee hy weer vir ’n jaar skool by Jeppe Boys High waarna hy vanaf April 1979 aangestel word as lektor in Afrikaans by die Witwatersrand Technikon. Vanaf Januarie 1983 word hy dosent en in 1987 hoof van die Departement Afrikaans aan die Johannesburg College of Education. In 1984 behaal hy 'n tweede B.A. Honneursgraad, in Toegepaste Linguistiek, aan RAU en in 1989 sy D.Litt. aan die Universiteit van Pretoria met ’n proefskrif getiteld “"Paradoks en parabool: ’n studie oor Ernst van Heerden se latere poësie"”. 

Hy is aktief as literêre kritikus wat gereeld boeke resenseer vir koerante en tydskrifte en vanaf 1986 tot 1992 behartig hy ’n gereelde rubriek in "De Kat" oor die Afrikaanse poësie. Vir die Transvaalse Raad vir Uitvoerende Kunste (TRUK) vertaal hy ook ’n aantal verhoogtekste. Hy gee voordragte by verskeie geleenthede, soos in 1991 by die Grahamstadse Kunstefees oor eietydse taal- en kultuurvraagstukke, in 1993 by die Nasionale Leeskringseminaar in Welkom en verskeie kere by die Versindaba op Stellenbosch. Met die afsterf van Ernst van Heerden word hy aangestel as die literêre eksekuteur en word Van Heerden se private biblioteek aan hom bemaak, wat hy op sy beurt aan die Poëziecentrum in Gent, Vlaandere skenk. Hierdie skenking het ten doel om vergelykende letterkundestudies aan te moedig. Na sy dood word sy eie versameling ook aan die Poëziecentrum geskenk. Lucas was vir amper 30 jaar by die onderwys betrokke. Lucas was ’n gereelde bydraer tot koerante en tydskrifte en sy resensies (toneel en letterkundig) en artikels verskyn in Rapport, Vrye Weekblad, Kalender, Karring, Die Transvaler en Beeld. Vanaf 1986 tot 1992 skryf hy ’n gereelde rubriek in De Kat oor die Afrikaanse poësie. Hy het ook verskeie tydskrifverhale in Die Huisgenoot, Sarie en Rooi Rose laat publiseer. Een van die verhale word vir radio verwerk. 

In 1997 tree hy af en vestig hom op Darling in die Wes-Kaap. Hier gaan hy voort met die skryf van twee digbundels, skoolboeke, resensies en artikels vir Afrikaanse koerante en tydskrifte. Hy neem ook deel aan Sanlam-LitNet se aanlyn skryfskole, waardeur ontwikkelende skrywers wat nog nie ’n eie debuut gemaak het nie, deur gevestigde skrywers in die skryfproses gelei word. Lucas was ook gedurende 1999 en 2000 ’n gereelde skrywer van die daaglikse rubriek in Volksblad, "Stop van myne", wat later "Goeiemôre" word. Hy is op 15 April 2010 in ’n hospitaal in Kaapstad oorlede weens komplikasies na ’n hartklepoperasie.

Hy het as kind relatief min blootstelling aan literatuur en intellektuele stimulasie ontvang, en van sy kinderboeke onthou hy die Trompie-boeke op laerskool en "’n grootliks onverteerde "King Lear" in ons matriekjaar". ""Dit was eers in 1971, toe ek Hubert Selby jr se verbluffende (en verbode) roman oor menslike leed en verval, "Last exit to Brooklyn" (1966), gelees het, dat ek besef het hoe skamel my mooi opvoeding was.""

Hy begin om gedigte en enkele kortverhale in die sewentigerjare te publiseer in "Tydskrif vir Letterkunde" en "Contrast" en later publiseer hy ook in "The bloody horse", "Ensovoort" en "Standpunte". Sy digkuns word getipeer deur bedrewe vakmanskap in vormvaste verse oor die natuur, liefde, verlies, die aktualiteit van Suid-Afrika en die dood. Sy taalgebruik is standaard-Afrikaans, maar dit doen nie outyds of gedateer aan nie. Hy is verstegnies en tematies ’n klassieke digter, met uitstaande gebruik van metafore en beelding. 

In 1981 verskyn sy debuutbundel,“"’n Bark vir die ontheemdes"”. Die titel verwys na ’n vaartuig waarin die vervreemdes en verlatenes ’n reis na die beskutte wêreld van die poësie kan onderneem. Die soeke na geborgenheid en ’n woning of vaste staanplek word nie net in hierdie bundel ondersoek nie, maar is ’n deurlopende tema in Malan se digkuns. Verskeie verse in die bundel ondersoek menswees en ontleed die mens en menslikheid, veral in terme van die lewensreis en die ellendigheid van bestaan. Die bundel word in twee genommerde afdelings verdeel, met die eerste afdeling wat hoofsaaklik liefdesverse bevat, met persoonlike ontheemding en hunkering na geborgenheid voorop. “"Anatomieles"” beskryf die simmetrie van die liggaam, met klem op die kwesbaarheid en broosheid daarvan, in teenstelling met die sentrale plasing van die “wilde soetvrug” van die geslag. Die seksuele word verken in gedigte soos “"Verwagting"” (met bevrugtingsbeelde uit die mensgemaakte tuin), “"Astronomie"” (met kosmiese vergelykings as suggestie van masturbasie) en “"Metamorfose"” (waar die beeld van ’n dolfyn sentraal staan). “"Spraakverbruik"” skets die verwarrende taalspel tussen geliefdes, wat later aanleiding gee tot verwarring in die verhouding. In “"Op ’n wederkoms"” is die tema van die skip of vaartuig wat die ontheemde na die geliefde moet vervoer sentraal, met die geliefde wat altyd ontwykend blyk te wees en die laaste twee versreëls wat suggereer dat ook hierdie reis in teleurstelling sal eindig. Die ontroue minnaar is die tema van “"Jakkalsdraai"” en “"Ewige minnaar"”. Die tweede afdeling se gedigte is meer bespiegelend van aard met gedigte oor die aard en sin van lewe, hunkering na die verlede, bedreiging van oorlogsgeweld en die apokalips. In die proses word die fases van die lewensreis weergegee. “"Stamboom"” skets die wesenstrekke van die erfenis wat die spreker van sy voorgeslagte ontvang, waar die saamgestelde skuld afkomstig van die konsentrasie van konserwatiewe geloof vergroei tot bitsigheid en venyn. “"Fetus-foto"” is aanduidend van die voorgeboortelike belofte, terwyl “"Betoog"” die jeug uitbeeld. In “"Herinneringe"” word die ouderdom beskryf, met die verlange na die  jeug. “"Afgetrede paar"” is ’n gevoelige uitbeelding van die twee oumense wat in die verassing in die kaggelvuur hulle eie onafwendbare dood sien. “"Storm oor Johannesburg"” beeld die donderstorm uit met verwysing na die mitologie, terwyl “"Skudding in Johannesburg"” die aardskudding uitbeeld as die orgasme van ’n ou vrou.

Die debuut word gevolg deur “"Tydspoor"” waarin die titel die verbygaan van tyd en reise impliseer, terwyl tyd ook ’n spoor of merk agterlaat. Hierdie spore is ook simbolies van vooruitgang en die gedigte bevat dan ook deurgaans ’n suggestie van lewenskragtigheid en groei. In die bundel word verbande gelê tussen generasies en tydperke, met die impak wat die verlede steeds op die hede het as kern. Die verskille tussen toe en nou word verken met telkens verrassende insigte. Die bundel word in drie afdelings verdeel. “"Spoke en verwante"” bevat gedigte met ’n terugkerende motief van eenheid wat uit brokke en skerwe te voorskyn kom en die teenoorgestelde is van eenheid wat versplinter. Sommige van hierdie gedigte is jeugherinneringe. In “"Wintergroei"” is die oopskop van ’n ou fles in ’n tuin die katalisator vir die onthou van ’n hele rits simbole van die gelukkige verlede, met die seisoen wat saam met die herinneringe verander na die somer wat gepaardgaan met daardie herinneringe. “"Gesinsportret"” herroep ’n Sondagmaal en die atmosfeer daarvan. “"Versoening"” is ’n poging van die spreker om met die gestorwe vader vrede te maak deur ook bome in sy tuin te plant wat gebruik kan word om meubels te maak, iets wat die vader se passie was. Die afdeling “"Galery"” se gedigte gaan oor beelde en figure. Hier word soms na skilderye verwys, soos in “"Tête d’arlequin II"” na aanleiding van die bekende Picasso-skildery van ’n harlekyn wat deur die Johannesburgse Kunsmuseum aangekoop is. “"Sprokie"” verwys na Sheila Cussons en is ’n toespeling op haar gedig “"Kleindorpse fragment"”, met die laaste strofe wat doeltreffend die titels van haar digbundels “"Verf en vlam"” en “"Knetterende woord"” saamvat. “"Retoriese vraag"” is daarenteen ’n toespeling op Elisabeth Eybers se gedig “"Twee kleuters in die Vondelpark"”. In die derde afdeling (“"Ander kante"”), word die relatiewe aard van die aarde bewoord, met ’n grootse visie op goddelike skepping en skeppingskrag. “"Terra minora"” is ’n uitbeelding van God se skeppingsaksie, terwyl “"Antropologie"” die mens se evolusie as tema het. “"Vader Tyd"” is ’n geestige verslag van tyd se onverbiddelike voortgang, terwyl “"Pagters"” hierby aansluit in sy weergawe van die tydelikheid van verblyf en die wisselende seisoene. “"Taksonomie II"” sluit tematies aan by sy debuutbundel, waar skepe in watter vorm ook al slegs gesien word as ’n vaartuig op soek na ’n ankerplek.

“"Edenboom"” is in 1987 op die kortlys vir die C.N.A.-prys en is eindelik die naaswenner. Die titel verwys na die boom wat in die middel van die paradys staan, as’t ware in die sentrum van die mens se wete, wat dien as simbool van die gevalle mens se verlore paradys. Die mens het dan ’n ontheemde in die paradys geword. In die bundel word gedig oor die lewensloop, die verlede en die toekoms, lewe en dood en die mens se verbintenis met die natuur, veral bome en tuine. Begin en einde, lewe en dood vloei in mekaar in (soos water, wat ook ’n belangrike beeld in die bundel is) sodat selfs die dood dan gevier kan word as nuwe begin. Die bundel is ’n herinnering aan die dinge en mense wat verby is, en ’n verwondering oor die heiligheid en waardigheid van lewe, mens en natuur selfs te midde van die dood. Daar is drie afdelings. “"Chronieke"” se titel verwys na “chronos” of tyd op sy mees omvattende wyse, waarin gedigte van herinnering, meermale uit die kind se perspektief, opgeneem word. Die belewenisse (kronieke) en die chroniese kwellings van die mens word hier bewoord. “"Kroniek I"” en “"Kroniek II"” is gedigte oor familie wat die afdeling open en afsluit. Die titels verbind hierdie gedigte reeds en beide staan in die teken van die sloping wat tyd meebring en die sterfte van geliefdes, met hulle lewens vervleg met die tuin en die natuur. “"Lugtig"” beskryf die doodgaan van ’n mens, met die dubbelpunt aan die einde wat ’n treffende suggestie van die ewigdurende sikliese aard van die gebeurtenis is. In “"Plakboek"” word die herinneringe as storieboek van die verlede afgemaak. In die afdeling “"Spitsberaad"” verwys die beraad na oorleg of ernstige oorweging en nadenke, met spits wat na sy veelvuldige betekenisse kan verwys, insluitende skerp of punt, asook na die uitdrukkings “ore spits” en “op die spits dryf”. Hierin word die gebrek aan kommunikasie en die onvoltooidheid van alle gespreksvoering ondersoek. “"Reisplan"” skets die lewensreis se volgehoue verkenning wat nooit die verlangde bestemming bereik nie. “"Die leer van bome"” skets sekere hoofmomente uit die lewe van Christus wat in verband staan met bome, met die slotstrofe wat die legende verwerk dat Christus se trane die nag voor sy teregstelling in die olyfbome in die tuin van Getsemane opgevang is, vandaar die vrank smaak van olywe. Indrukwekkend in hierdie gedig is hoe daarin geslaag word om eksplisiete didaktiek te vermy en die boodskap deur middel van beelding oor te dra. “"8 April 1986"” beeld die koms van die winter en die doodgaan van die bome in die natuur uit, wat ’n sterk ooreenkoms toon met die gemoedstoestand van die mense in hierdie tyd. Die afdeling “"Aquaria"” se titel verwys na water, wat die onmisbaarheid hiervan vir mens, dier en plant aksentueer. “"Klag van die sterre"” stel die sterre aan die woord wat kla oor die feit dat die mense hulle ontluister en gereduseer het tot wiskundige berekenings en bewegings in kosmiese bane, met die mens wat as indringer in hulle grense in beweeg. “"Drieluik: die besoek"” beskryf die naderende dood in ’n boeiende toespeling op die Middeleeuse “"Elckerlijc"”.

“"Kaartehuis"” se titel verwys na die broosheid van ons lewe op aarde, ’n huis wat ’n verbeelde ruimte van veiligheid is, maar wat dikwels intuimel. Kaartspel is ook ’n belangrike motief en die afdelings se titels is na aanleiding van die vier kaartsoorte “"Klawer"”, “"Hartens"”, “"Ruitens"” en “"Skoppensboer"”, met agtereenvolgens assosiasies met die natuur en huis, liefde, rykdom soos vervat in edelgesteentes, klip en kunstenaarskap en laastens die dood, veral afgestorwe geliefdes en die noodlot. Die oorwegende toonaard is dié van melancholie, met gevoelens van vrees, verlies, ontoereikendheid, eensaamheid en verganklikheid wat voorop gestel word. Die bundel kulmineer met die genesende engel van Betesda wat teenoor die engel van die dood gestel word. Weer eens beïndruk die verweefdheid van die bundelmotiewe en die inspeel van die gedigte op mekaar om só ’n indrukwekkende geheel te vorm. Die bundeleenheid word verder versterk deur die “"In camera"”-gedigte waarmee elke afdeling afsluit. Hierdie gedigte het die brose mens en sy huis as kern. “"Klawer"” se gedigte het die natuur en huis en algaande leegheid en die dood as tema, met “"Bestek"” wat die vreugde van die ordening van die tuin, die terugkeer van die voëls en die blommeprag beskryf. “"Boodskap"” kondig die aankoms van die winter se dorheid aan, terwyl die drie “"Skildwag"” gedigte toenemend oor dood en vrees handel. Die drie “"Huis"” gedigte gee inhoud aan die bundeltitel, waar “"Huis 1"” ’n versaakte huis is en dus sonder vreugde en leweloos; “"Huis 2"” se sierlikheid mis die kindervreugde en die speelgoed staan ongebruik, asof verstar; terwyl “"Huis 3"” slegs yl beskutting van bome het, met die sipresse in die laaste strofe wat die dood suggereer. Die afdeling “"Hartens"” se oorheersende tema is liefde, maar dan veral die onbevredigde soeke daarna. “"Vrug"” se toespeling is op die sondeval, maar met ’n drang na die liggaamlike bevrediging. Daar is egter ’n bewussyn dat liggaamlike bevrediging sonder die kans van voortplanting slegs tot skuldgevoel lei (“"Parket"”) en in “"Naastelik"”, wat in Hillbrow afspeel, word die liggaamlike bevrediging slegs ’n lyfkontrak waar mense mekaar slegs gebruik. “"Nawoord"” beskryf die afgelope verhouding as bruikleen. Die afdeling “"Ruitens"” se tema is veral rykdom soos vervat in edelgesteentes, klip en kunstenaarskap. “"Verwante"” skets op ligte wyse die verwantskap tussen edelgesteentes. Die drie “"Klipskrif"” gedigte hanteer die verbintenis tussen taal en klip, met “"Klipskrif 3"” wat verwys na die geskrif op die graniet van die grafsteen. “"Skoppens"” se oorheersende tema is die dood. Met gedigtitels soos “"Hulle"”, “"Jy"”, “"Ons"”, “"Hy"” en “"Julle"” word naamlose dooies bespreek. “"Ukhozi"” beskryf die selfdoodsprong van ’n swart man van die sewende verdieping van ’n gebou, waar die saaklike koerantberig en foto gekontrasteer word met die gedagtes en gevoelens van die slagoffer. Die bundel sluit af met die boeiende “"In camera 4"”, waarin die Uilhuis in Nieu-Bethesda beskryf word (ook die onderwerp van Athol Fugard se drama “"The road to Mecca"”), met die gerusstellende slot versreëls dat heling plaasvind deur loutering. Hierdie bundel word in 1990 genomineer vir die Rapportprys.

Die opset van “"Hongergrond"” is baie ambisieus, aangesien Malan hier ’n epiese gedigtereeks skryf, beginnende met die Oerknal en met insluiting van die besettingsgeskiedenis aan die suidpunt van Afrika. In die gedigtereeks word die mens uitgebeeld as gierigaard wat nooit moeg word om nog meer te gryp nie. Hierdie hebsug is die sentrale verbindingsmiddel waardeur die digter die beskrywing van en besinning oor die geskiedenis koppel. Sonder om streng chronologies te werk te gaan of van sentrale karakters gebruik te maak, word grepe uit die geskiedenis uitgebeeld. Die eerste afdeling (“"Oorsprong"”) behandel die oerknal en die ontstaan van die heelal en later die mens. Met die beskrywing van die mens as ’n wese wat onmiddellik weet “dat hy kan vat”, word die motief van hebsug in die gedig ingelei. Die aanduiding van begraafplase soos Delvillebos, Vegterskop en Arlington suggereer dan dat die mens telkens ook die prooi word van sy eie hebsug en die geweld wat daaruit voortspruit, hoewel uit die bloed wat gestort word altyd weer nuwe lewe voortspruit. Die eerste deel van hierdie gedig word afgesluit met ’n dubbelpunt, wat daarop dui dat die tweede deel voorbeelde gee van die mens se voortdurende smagting na dit wat hy nie het nie. Hierdie voorbeelde is Caligula, die seun van Germanicus en latere keiser van die Romeinse Ryk, veral bekend om sy wreedheid en magsug, wat niks en niemand ontsien het om te kry wat hy wil hê nie maar eindelik slagoffer word van sy ambisie; Salomé, dogter van koning Herodes wat Johannes die Doper se kop op ’n skinkbord geëis het omdat Johannes nie voor haar sjarme wou swig nie; en koningin Elizabeth I wat in haar drang om alleenheerser van Brittanje te wees vir Maria Stuart ter dood veroordeel. “"Aantog I"” is die tweede afdeling, waarin Afrika en die Britse koloniale magshonger uitgebeeld word. Die mens fokus op ruilhandel en oorheersing, met opeenvolgende ryke wat vergaan en eindelik is dit slegs die vernietiging en dood wat oorbly. “"Aantog II"” bou voort hierop, met die mens wat deur sy hebsug na grond en mag gedryf word. Die Afrikaner geskiedenis kom hier aan die bod, vanaf die Here XVII tot met die Voortrekkers en Cecil John Rhodes. In die afdeling “"Altaar"” is dit die hedendaagse Suid-Afrika wat die onderwerp is, met die spanning en lyding wat gesien word as afkomstig van Adamastor, die gees van die Stormkaap wat op veelvuldige maniere sy slagoffers eis. Die bundel sluit af met die vernuftige slotreëls, waarin die vleesgeworde Christus (Johannes 1: 14) en die ANC se Vryheidsmanifes intertekstueel betrek word in die pleidooi dat die mens nie altyd net sal wil gryp nie, maar ook sal gee. Hierdie gedigtereeks is ’n interessante toevoeging tot die Afrikaanse digkuns, wat die leser dwing tot besinning oor die geskiedenis en toekoms van die suidpunt van Afrika.

“"Afstande"” bevestig Malan se prominente plek as belangrike digter en toon volgehoue groei in sy oeuvre. Hy skryf nou ’n effens vryer vers en balanseer die gedigte fyn tussen waarneming, beelding en meditasie. Die verse toon ’n sterk onderlinge samehang en verkry maksimum impak eers nadat dit in samehang gelees is binne die oorkoepelende tematiese geheel. Die bundel ondersoek veral verlies, afstand doen en oud word. Hierdie afstande geskied op verskeie maniere, soos ’n bewussyn van fisiese verwydering van geliefdes, verwydering tussen dooies en lewendes, verlies aan samesyn met vriende, afstand tussen hede en verlede. Dit word ook ’n beskrywing van die vervlietende, waar die oomblik vasgevang word in skerp waarneming. Die bundel is in vier genommerde afdelings verdeel. Die eerste afdeling bevat verse oor selfportrette en outobiografiese verse. “"Selfportret"” gee aan die hand van Rembrandt se talle skilderye van homself oor die jare die swier en hoop van die jeug en die aftakeling en verdriet van die ouderdom, wat dan op die self van toepassing gemaak word. Die somber ondertoon van die bundel word in ’n gedig soos die geestige “"Stella – ‘for star’"” ietwat opgelig, met die paring van twee honde en die gewaande verdriet van die teef wanneer sy daarna verlaat word as tema. “"Huis Herfsblaar"” verwys na die oord waar Ernst van Heerden sy laaste dae geslyt het. In “"Genepoel"” betrag die spreker homself en sien hoe hy nes die voorgeslagte besig is om liggaamlik te verval, met die troos dat die lyf se verval slegs verduur kan word, maar dat inbors ’n meer standhoudende  keuse is. Die tweede afdeling behandel gestorwe vriende en geliefdes, met “"Die swart skip kom"” wat ’n elegie is aan Ernst van Heerden en “"Kambro-kind"” wat geskryf is na aanleiding van F.A. Venter se dood. Die drie “"Telkom-gesprek met my ma"” gedigte is denkbeeldige gesprekke met die oorlede moeder en hekel die verknogtheid wat die mens aan die aardse lewe het en die dinge wat hier vir ons belangrik is. In “"8 April 2001"” word die onafwendbaarheid van die naderende dood beskryf, met die wete dat vele dinge wat beplan maar onuitgevoer is, nou versaak sal moet word. Dit lei egter tot groter aanvaarding en berusting en die besef dat verlies die grootste sekerheid in die lewe is.  Plante en diere is die oorheersende temas in die derde afdeling, met “"Phaseolus vulgaris"”, “"Luctuca sativa"” en “"Cucurbita maxima"”, die Latynse plantname vir onderskeidelik die boontjie, slaaikoppie en pampoen, wat telkemale die onderwerp vermenslik. Ook die vlieg, die vark, die by, die kweper, die skilpad, voëls, die bobbejane en paddas word in bekoorlike verse beskryf. In die laaste afdeling is gedigte met die spanning of afstand tussen mens en natuur as deurlopende tema.

“"Vermaning"” se deurlopende tema is die tyd wat ’n dinamiese proses is van volloop en leegloop, wat deur die maan se voortdurende siklusse gesimboliseer word. Die maan kom ook op, styg en gaan onder. Hierdie siklusse ondersteun die sentrale gedagte van siklisiteit, verganklikheid en die groter omvattende plan van dinge. Die mens word binne hierdie groter plan gemaan om te besin oor eie posisie in die heelal en eie nietigheid, waar alles binne die tekens van aankoms en vertrek staan. In hierdie breë konteks word, soos in die titel, vernuftige woordspel gebruik rondom “maan” om te waarsku (“vermaan”) en om die aardse teenoor die geestelike en die ruimer heelal te stel (“ondermaanse”). Die bundel bevat drie ongetitelde afdelings. Die eerste afdeling beklemtoon die menslike kondisie en die konsep van tydsverloop, die tweede die vertrek of dood van bekendes, troeteldiere en verhoudings en die derde besin oor die aanbreek van ’n nuwe seisoen. Waar die digter steeds sy kenmerkende tegniese vakmanskap ten toon stel, is die gedigte in die bundel nietemin effens vryer van vorm, wat ’n groter intimiteit in die hand werk. Van sy gedigte word in verskeie versamelbundels opgeneem, insluitende “"Groot verseboek"”, “"Die Afrikaanse poësie in ’n duisend en enkele gedigte"”, “"Digters en digkuns"”, “"Die dye trek die dye aan"”, “"Goudaar"”, “"Kraaines"”, “"Majesteit, die kat"”, “"Die goue vreugde"”, “"Voorspraak"” en “"Die mooiste Afrikaanse liefdesgedigte"”.

Hy lewer ook werk as letterkundige. Sy proefskrif vir sy doktorsgraad oor Ernst van Heerden se latere poësie word as “"Paradoks en parabool"” gepubliseer. Hierdie boek word in 1993 genomineer vir die Rapportprys vir nie-fiksie. Verskeie handboeke vir die studie van taal en letterkunde verskyn uit sy pen, waaronder “"Afrikaans vir andertaliges"”, “"Bladsak"” (’n keuse en handleidings oor die poësie), “"Afrikaans is piekfyn"” (’n gids by die bestudering van kortprosa en poësie na aanleiding van die b"loemlesings “Skakering"” "en “Kinders van die aarde"”), en “"Versjoernaal"” (literêre kritiek oor ’n nuwe benadering tot poësie). By geleentheid van Ernst van Heerden se 75e verjaarsdag stel hy saam met Gerrit Olivier in 1991 die bundel “"Verse vir Ernst"” saam en met Hennie Aucamp se sewentigste verjaarsdag versorg hy saam met Lina Spies die huldigingsbundel “"’n Skrywer by sonsopkoms"”.

Sy eerste gepubliseerde werk is die jeugverhaal “"Die skat in die kelder"”. Reeds as student verskyn enkele kort prosastukke van hom in "Tydskrif vir Letterkunde". Terwyl hy onderwys gee skryf hy verskeie tydskrifverhale, wat in "Die Huisgenoot", "Rooi Rose", "Sarie Marais", "Die Transvaler" en ook "Tydskrif vir Letterkunde" verskyn. Sy kortverhaal “"Onderstroom"”, oorspronklik gepubliseer in "Tydskrif vir Letterkunde" van November 1977, word deur Hennie Aucamp in “"Blommetjie gedenk aan my"” opgeneem en “"Die geskenk"”, oorspronklik in "Die Transvaler" van 29 September 1979, word opgeneem in “"Vuurslag"”. Die skets “"Katkisasie"” word deur Lina Spies opgeneem in die versamelbundel “"Majesteit, die kat"”.

Hy skryf ook radiodramas en “"Die jaar van die yskaste"” verower in 1986 ’n derde plek in Radio Suid-Afrika se landswye kompetisie. Hierdie drama is geskryf vir die eeufeesjaar van Johannesburg en bied ’n nostalgiese terugblik op die lewe in Hillbrow soos dit was in die later jare van die apartheidsera. Een van sy tydskrifverhale, “"Die vennootskap"”, word vir die radio verwerk en op Kleinteater in die Afrikaanse diens van die SAUK uitgesaai.






</doc>
<doc id="60677" url="https://af.wikipedia.org/wiki?curid=60677" title="Czesław Miłosz">
Czesław Miłosz

Czesław Miłosz [ˈt​͡ʂɛswaf ˈmiwɔʂ] (* 30 Junie 1911 in Šeteniai, destyds Russiese Ryk, tans Litaue; † 14 Augustus 2004 in Kraków, Pole) was 'n Poolse skrywer, digter, essayis en vertaler. Hy was die wenner van die Nobelprys vir Letterkunde in 1980.

Miłosz het aan die Universiteit van Vilnius in die regte gestudeer. In Vilnius – destyds as Wilno 'n merendeels Poolssprekende stad – het hy ook sy eerste gedigte gepubliseer. In die 1930's het hy reise deur Wes-Europa onderneem en later danksy 'n stipendiaat een jaar in Parys gebly.

Tydens die Duitse besetting van Pole in die Tweede Wêreldoorlog het hy in Warskou gebly. Ná die oorlog het hy 'n pos in die Poolse diplomatieke diens in Parys en die Verenigde State beklee. In 1951 is hy politieke asiel in Frankryk toegestaan.

Vanaf 1960 was Miłosz meer as twintig jaar lank as professor vir Slawiese tale en literatuur aan die Universiteit van Kalifornië in Berkeley werksaam. In 1970 het hy Amerikaanse burgerskap aanvaar.

Vir sy literêre werk is in 1978 die Internasionale Neustadt-prys vir letterkunde aan hom toegeken. In Israel is hy met die "Yad Vashem"-medalje vir sy verset teen Nazi-Duitsland vereer en het ook talle ander toekennings ontvang soos die "U.S. National Medal of Arts", 'n Guggenberg-stipendiaat en 'n eredoktorsgraad van die Harvard-universiteit.

In Pole was sy werke voor 1989 verbode sodat baie van sy boeke eers in Frankryk, die Verenigde State of deur ondergrondse uitgewerye in Pole gepubliseer is. Ná die val van die Ystergordyn het hy aanvanklik tussen Berkeley en Kraków gependel en hom in 2000 uiteindelik in dié Suid-Poolse stad gevestig. Hier is Miłosz in 2004 oorlede.

Die poësie van Czesław Miłosz word deur 'n groot rykdom aan simbole en metafore gekenmerk. Sy romans het daarenteen dikwels outobiografiese trekke. Sy bekendste werke sluit "Zniewolony umysł" ("Verleide denke", 1953) oor die gedrag van intellektueles in 'n totalitêre bedeling; "Dolina Issy" ("Die Issa-vallei", 1955), 'n poëtiese verhaal oor die mitiese Pools-Litause landskap; en "Rodzinna Europa" (1958), 'n outobiografiese werk waarin Miłosz oor die Europese mentaliteit en 20ste eeuse geskiedenis reflekteer, in.

Miłosz het sy werke byna uitsluitlik in Pools gepubliseer, ook tydens sy ballingskap in die weste. 'n Groot deel daarvan is na Engels en 'n tiental ander tale vertaal. Miłosz het sy latere gedigte in samewerking met Robert Hass self na Engels vertaal.


</doc>
<doc id="60679" url="https://af.wikipedia.org/wiki?curid=60679" title="Swaelstert-valkvis">
Swaelstert-valkvis

Die Swaelstert-valkvis ("Cyprinocirrhites polyactis") is 'n vis wat voorkom in die Indiese-Pasifiese area en aan die ooskus van Afrika vanaf Kenia tot by Algoabaai. In Engels staan die vis bekend as "Swallowtail hawkfish".

Die lyf en vinne is 'n dowwe geel tot oranje-bruin van kleur. Die vis word tot 10 cm groot.

Die vis leef bokant koraalriwwe in water wat 10 – 50 m diep is en eet soöplankton.





</doc>
<doc id="60680" url="https://af.wikipedia.org/wiki?curid=60680" title="Cirrhitidae">
Cirrhitidae

Die Valkvisse ("Cirrhitidae") is 'n vis-familie van die orde Perciformes. Daar is nege genera met minstens vyf en dertig spesies in die familie. Tien van die spesies kom aan die Suid-Afrikaanse kus voor.

Die familie word 8 – 28 cm groot en beskik oor geen swemblaas nie. Hulle kom voor by koraalriwwe en eet skaaldiere, vis en plankton.

Die volgende genera en gepaardgaande spesies kom aan die Suid-Afrikaanse kus voor:











</doc>
<doc id="60681" url="https://af.wikipedia.org/wiki?curid=60681" title="Rooivingers">
Rooivingers

Die rooivingers ("Cheilodactylus fasciatus") is 'n endemiese vis aan die Suider-Afrikaanse kus en kom voor van die Kunenerivier tot by KwaZulu-Natal. In Engels staan die vis bekend as "Redfingers".

Die vis se lyf en kop is bedek met onreëlmatige donker kolle terwyl die liggaam bedek is met vertikale donker strepe. Die strepe gaan nie reg oor die vis se lyf nie, maar wissel mekaar af bo en onder die sylyn. Die stertvin is bedek met donker kolle en strepe en die pektorale vinne het ook swart strepe op. Die vis word 30 cm lank.

Die vis leef in rotsagtige areas en riwwe tot op dieptes van 25 m en hulle eet ander bodembewoners soos skaaldiere en wurms. Die vis oorleef in kouewater akwariums.





</doc>
<doc id="60682" url="https://af.wikipedia.org/wiki?curid=60682" title="Cheilodactylidae">
Cheilodactylidae

Die vingervinne en banksteenbrasse ("Cheilodactylidae") is 'n visfamilie van die orde Perciformes. Daar is ses genera met minstens vyftien spesies in die familie. Vyf van die spesies kom aan die Suid-Afrikaanse kus voor.

Die familie word 18 cm - 1 m groot. Al die lede van die familie het gevurkte sterte en die volwasse visse het dik lippe. Die meeste spesies sit op die bodem in vlak poele, ondersteun deur hulle dik bekkenvinne op soek na prooi - bodembewoners soos skaaldiere, wurms en vis. Die groter spesies is gewilde eetvis.

Die volgende genera en gepaardgaande spesies kom aan die Suid-Afrikaanse kus voor:






</doc>
<doc id="60683" url="https://af.wikipedia.org/wiki?curid=60683" title="Zola Budd">
Zola Budd

Zola Pieterse, beter bekend onder haar nooiensvan as Zola Budd (gebore 26 Mei 1966 in Bloemfontein, Vrystaat, Suid-Afrika), is 'n Olimpiese naelloper wat aan pad-, veld- en baanwedlope deelgeneem het. Budd se loopbaan was ongewoon omdat sy hoofsaaklik kaalvoet geoefen en gehardloop het. Gedurende die 1980’s stel sy verskeie nieamptelike langafstandwêreldrekords op. Sy het in minder as twee jaar twee keer die wêreldrekord in die 5 000 m vir vroue verbeter, en twee keer die Wêreldveldloopkampioenskap gewen. Haar prestasies op die baan is dikwels deur politieke omstredenheid tydens haar kort verblyf in die Verenigde Koninkryk oorskadu.

In 1984, op die ouderdom van 17, verwerf Budd roem toe sy die 5 000 m-wêreldrekord vir vroue met 'n tyd van 15:01.83 verbeter. Aangesien sy die prestasie in Suid-Afrika behaal het, wat in daardie stadium weens die apartheidsbeleid van internasionale deelname uitgesluit was, het die Internasionale Vereniging van Atletiekfederasies geweier om haar tyd as 'n amptelike wêreldrekord te erken.

In 1985 verbeter sy die rekord amptelik terwyl sy Brittanje in 'n wedloop verteenwoordig, met 'n tyd van 14:48.07.

Budd veroorsaak groot omstredenheid as Britse atleet in 1984 by die Olimpiese Spele in Los Angeles, waar sy aan die 3 000 m-wedloop deelgeneem het. Aan die voorpunt kom sy en Mary Decker, die Amerikaanse gunsteling vir die goue medalje, te na aan mekaar. Decker struikel, val en kon nie die wedren voltooi nie, en Budd sak ook uit.

Tydens die Olimpiese Spele van 1992 in Barcelona het sy vir Suid-Afrika gehardloop (ook die 3 000 m-wedloop).

Sy het groot ondersteuning en bewondering, ook van swart Suid-Afrikaners, geniet. In die 1980's het baie taxi-eienaars ’n tekkieplakker op hul agterruit geplak en hulle minibusse "Zola Budds" gedoop. Die naam sinspeel op die spoed waarmee hulle tussen aflaaipunte beweeg.

Die ontslape sanger Brenda Fassie (waarna Time in 2001 as die "die Madonna van die townships" verwys het) het in die 1980's 'n trefferenkelspeler gehad met haar liedjie "Zola Budd".


</doc>
<doc id="60684" url="https://af.wikipedia.org/wiki?curid=60684" title="Lande van die Verenigde Koninkryk">
Lande van die Verenigde Koninkryk

Die Verenigde Koninkryk bestaan uit die vier lande (in Engels "nations" genoem) Engeland, Skotland, Wallis en Noord-Ierland.

Binne die Verenigde Koninkryk - 'n unitêre soewereine staat - het Noord-Ierland, Skotland en Wallis deur die proses van devolusie (die afwenteling van politieke besluitnemingsbevoegdheid) 'n mate van selfregering verwerf. Devolusie word gedefinieer as 'n regeringstelsel waarin sekere politieke besluite, waardeur die bevolkings van die betrokke lande of nasies regstreeks geraak word, op plaaslike vlak geneem word. Alhoewel die Britse Parlement in Westminster steeds die bevoegdheid het om wette oor enige saak in die hele Verenigde Koninkryk af te kondig, het dit nogtans sedert 1998 deur middel van wetgewing sekere bevoegdhede aan die Skotse Parlement, die Walliese Vergadering ("Welsh Assembly") en die Noord-Ierse Vergadering ("Northern Ireland Assembly") oorgedra. 

Devolusie in Noord-Ierland val nie uitsluitlik binne die bevoegdheid van die Britse Parlement en regering nie, maar berus op die samewerking tussen die Noord-Ierse Vergadering en die Regering van Ierland (die sogenaamde Noord/Suid-Ministerraad of "North/South Ministerial Council"), terwyl die Britse regering ten opsigte van sake, wat nie aan die Noord-Ierse Vergadering of regering oorgedra is nie, onderhandelinge met die Ierse regering in Dublin voer (die sogenaamde Brits-Ierse Interregeringskonferensie) om ooreenkomste te bereik. 

Engeland, wat die oorgrote meerderheid van die bevolking van die Verenigde Koninkryk en die grootste deel van sy oppervlakte verteenwoordig, val tans nog regstreeks onder die gesag van die Britse Parlement te Londen.

Die hele eiland Ierland was, vanaf 1801 volgens die Uniewette of "Acts of Union" tot 1921, 'n land binne die Verenigde Koninkryk. Die eiland is in 1921 in twee afsonderlike jurisdiksies opgesplits: Suid- en Noord-Ierland. Suid-Ierland het die Verenigde Koninkryk volgens die Wet oor die Grondwet van die Ierse Vrystaat ("Irish Free State Constitution Act") in 1922 verlaat.


</doc>
<doc id="60685" url="https://af.wikipedia.org/wiki?curid=60685" title="Britse oorsese gebiede">
Britse oorsese gebiede

Die Britse oorsese gebiede (Engels: "British Overseas Territories") is 14 gebiede, wat geen deel van die kerngebied van die Verenigde Koninkryk van Groot-Brittanje en Noord-Ierland uitmaak nie, maar wel deur die Verenigde Koninkryk beheer word. Die gebiede lê oorwegend buite Europa, en is met die uitsondering van Gibraltar nie deel van die Europese Unie nie.

Die Britse oorsese gebiede was tot die "British Overseas Territories Act 2002" "Britse afhanklike gebiede" genoem, wat met die "British Nationality Act 1981" van 1981 ingevoer is. Tot 1981 het die gebiede as "Britse kolonies" of "Britse kroonkolonies" bekend gestaan.

Die eilande Guernsey, Jersey en Man word deur die Britse kroon beheer en het 'n ander status as die Verenigde Koninkryk self, en staan bekend as Britse Kroongebiede.

In die historiese konteks bestaan daar verskille tussen kolonies en protektorate wat onder Britse beheer was, maar wat amptelik onafhanklike state was.





</doc>
<doc id="60687" url="https://af.wikipedia.org/wiki?curid=60687" title="Banksteenbras">
Banksteenbras

Die Banksteenbras ("Chirodactylus grandis") is 'n vis wat endemies aan die Suider-Afrikaanse kus is en kom voor vanaf Walvisbaai tot by Port St. Johns. In Engels staan die vis ook bekend as die "Bank steenbras".

Die vis se lyf is liggrys en die kop en vinne is donkerder. Daar is gewoonlik 'n rooi strepie voor die oë. Die vis kan tot 1 m lank word.

Die vis verkies rots riwwe van 20 – 150 m diep om in te leef en eet onder andere skaaldiere. Die vis is gesog as 'n eetvis.





</doc>
<doc id="60688" url="https://af.wikipedia.org/wiki?curid=60688" title="Natalse vingervin">
Natalse vingervin

Die Natalse vingervin ("Chirodactylus jessicalenorum") is 'n vis wat endemies aan die Suid-Afrikaanse kus is en kom voor vanaf Algoabaai tot by Sodwanabaai. In Engels staan die vis bekend as die "Natal fingerfin".

Die vis kan tot 75 cm lank en 11 kg swaar word.

Die vis verkies rots riwwe van 3 – 38 m diep om in te leef en eet onder andere skaaldiere, slakke en wurms. Die vis is gesog as 'n eetvis.





</doc>
<doc id="60689" url="https://af.wikipedia.org/wiki?curid=60689" title="Swartstreep-veër">
Swartstreep-veër

Die Swartstreep-veër ("Pempheris schwenkii") is 'n vis wat voorkom in die Indiese-Pasifiese area en aan die ooskus van Afrika vanaf die Rooisee tot by die Oos-Kaap. In Engels staan die vis bekend as die "Blackstripe sweeper".

Die vis se kop en lyf is koper bruin met silwerige, brons skynsels in. Daar is 'n swart streep langs die basis van die anale vin. Die vis word tot 17 cm lank.

Die vis verkies rots- en koraalriwwe om in te leef tussen dieptes van 5 – 32 m.





</doc>
<doc id="60690" url="https://af.wikipedia.org/wiki?curid=60690" title="Britse Kroongebiede">
Britse Kroongebiede

Die Britse Kroongebiede (Engels: "Crown Dependencies") van die Britse Kroon is geen deel van die Verenigde Koninkryk en die Europese Unie nie. Die gebiede bestaan uit die Eiland Man in die Ierse See en die Kanaaleilande Guernsey en Jersey.



</doc>
<doc id="60693" url="https://af.wikipedia.org/wiki?curid=60693" title="Sobhuza II">
Sobhuza II

Sobhuza II was 'n koning van die Swazi's. Hy is in 1898 gebore as seen van Bhunu, wie hy in 1899 opgevolg het, met sy ouma, Nabotsibeni, as regent.

Hy het sy skoolopleiding by Lovedale ontvang en word in 1922 tot Koning van die Swazi's uitgeroep. Hy lê 'n besoek aan Engeland af, waar hy vir koning George V ontmoet. In 1923 misluk sy appél na die Geheime Raad in verband met 'n belangrike grondsaak, wat gehandel het oor die geldigheid van konsessies wat sy oupa, Umbandine, vroeër aan blanke nedersetters toegestaan het.

Hy het hom voortdurend beywer vir die ontwikkeling van sy land.



</doc>
<doc id="60695" url="https://af.wikipedia.org/wiki?curid=60695" title="Keurvorstedom Sakse">
Keurvorstedom Sakse

Die Keurvorstedom Sakse, ook Keur-Sakse genoem, was 'n gebied van die Heilige Romeinse Ryk wat in 1356 ontstaan het toe keiser Karel IV die hertogdom Sakse-Wittenberg in die Goue Bul tot keurvorstedom verhef het. Die Keurvorstedom Sakse het in 1806 in die nuut geskepte Koninkryk Sakse opgegaan.


</doc>
<doc id="60696" url="https://af.wikipedia.org/wiki?curid=60696" title="Nastergal">
Nastergal

Nastergal of Sobosobo ("Solanum nigrum"), is 'n wilde vrug wat in Suid-Afrika aangetref word en wat bessies dra wat baie soos die oorsese braambessie lyk. Dit word soms gebruik om konfyt te kook.

Die spesie kom voor in Suid-Afrika, maar dit is 'n ingeburgerde indringerplant.

Die Nastergalagtiges is een van die grootste groepe bedeksadige plante. Kenmerkend vir die meeste lede van hierdie orde is die buisvormige blomme waarvan die kroonblare vergroei is, asook die afwisselende blare. Die blomvorm wissel van reëlmatig tot sigomorf. 

Heelwat nastergalagtiges, veral die egte Nastergalagtiges (familie "Solanaceae") bevat alkaloïede soos nikotien en atropien wat dikwels deur die mens gebruik word, maar ook veroorsaak dat baie nastergalagtiges giftig is. Heelparty lede van hierdie plantgroep is vir die mens van nut en word as landbougewasse aangeplant. Die bekendstes is die aartappel, die tamatie, die groen en rooipepersoorte en die tabakplant.

Baie spesies word as sierplante gekweek. Die orde word in ongeveer 15 families onderverdeel. Nastergalagtiges (orde "Solanales" of "Tubiflorae") bestaan hoofsaaklik uit kruidagtige plante met relatief groot blare wat afwisselend gerangskik is en geen steunblare het nie. Die blomkranse het meestal 5 dele en is tweeslagtig (dit wil sê hulle het meeldrade sowel as stampers). 

Die kroonblare is meestal tot 'n buis vergroei (vandaar die naam "Tubiflorae"), en die meeldrade is dikwels aan die kroon vergroei. Dikwels is daar slegs 4 of selfs net 2 meeldrade. Die vrug is meestal bostandig en bestaan uit 2 vrugblare. Die blomme van die "Tubiflorae" wissel van reëlmatig met vyfledige kranse tot sigomorf met ŉ verminderde aanta1 (4 of 2) meeldrade. 

Die familie egte Nastergalagtiges ("Solanaceae") bestaan uit ongeveer 85 genera en 2000 spesies, waarvan heelparty uiters giftig is en ander belangrike landbougewasse is. Die meeste landbougewasse behoort tot die genus "Solanum", waartoe ook die nastergal ("Solanum nigrum") behoort. Die lede van hierdie familie het almal doosvrugte of bessies. Die aartappel ("Solanum tuberosum") kom oorspronklik uit Suid-Amerika en dit is die styselryke ondergrondse stingelknolle wat as voedsel gebruik word. 

Die wit tot pers lyk baie soos die van ander "Solanum"-spesies soos tamaties en nastergal. Veral in Europa is aartappels 'n belangrike stapelvoedsel, en Ierland is bekend vir die geweldige hongersnood wat daar geheers het toe die aartappeloes in 1845/46 misluk het. Deur middel van kruising met onder meer "Solanum andigenum" is aartappelvariëteite gekweek wat 'n hoe weerstand teen aartappelsiekte het. 

Ook die tamatie ("Solanum lyeopersicum") is oorspronklik van Suid-Amerika afkomstig. In die geval is dit die rooi besvrugte wat geëet word. Verskeie onkruidspesies behoort tot die genus Solanum, en hulle het almal kenmerkende blomme, soortgelyk aan die van aartappels. Die nastergal of nagskade met sy wit blommetjies en donkerpers bessies is een van hulle en word dikwels op ou landerye aangetref. 

Die onryp bessies bevat 'n giftige alkaloïed, bekend as solanien, maar die stof word afgebreek sodra die bessies ryp word, sodat die ryp bessies eetbaar is. Die tabakplant ("Nicotiana tabacum") behoort ook tot die "Solanaceae". Die plant kom oorspronklik uit Amerika, maar word hedendaags op groot skaal in al die tropiese wêrelddele gekweek. Die blare bevat die alkaloïed nikotien en dit is juis daarom dat hulle vir tabak gebruik word, hoewel die gevaar van nikotien vandag terdeë besef word. 'n Verskeidenheid van sierplante behoort ook tot die genus "Nicotiana". 

'n Groot aantal variëteite van die Spaanse peper ("Capsicum annuum") is bekend en word as groente geplant. Die met groot vrugte staan meestal as paprika bekend, terwyl die met kleiner vrugte as groen- of rooipeper bekend is. Die bekende en gewilde petunia ("Petunia hybrida") behoort ook tot die "Solanaceae" en talle kleurvariëteite daarvan is bekend. Ook hierdie plant kom oorspronklik uit Amerika. Behalwe sy gebruik as sierplant leen die plant hom ook goed tot navorsing op die gebied van die genetika. 

Die "Polemoniaceae" is 'n familie van 12 genera en ongeveer 280 spesies, waarvan die meeste in die VSA voorkom. Die blomme is reëlmatig of soms effens sigomorf en pentameer (die kranse bestaan uit 5 dele). Die jakobsleer ("Polemonium coeruleum") en verskeie "Phlox"-spesies word soms in tuine aangetref, maar verder is die familie betreklik onbekend in Suid-Afrika, aangesien daar geen inheemse spesies is nie. 

Die "Boraginaceae" is 'n groot familie met ongeveer 100 genera en 2 000 spesies wat wêreldwyd versprei is. Heelparty van die spesies kom ook in Suid-Afrika voor. Die meeste van hulle is kruide, maar 'n paar, soos die bekende deurmekaarbos ("Ehretia rigida") en die pieringbessies (genus "Cordia") van Suid-Afrika, is bome of struike. Die genus "Lobostemon" is met sy ongeveer 30 spesies die grootste in Suid-Afrika en die meeste van hierdie spesies groei in Suid-Kaap. 

Die blomme van spesies van die "Boraginaceae" is reëlmatig of soms effens sigomorf en al die kranse, behalwe die vrugbeginsel, bestaan uit 5 dele. Die "Scrophulariaceae" of leeubekkiefamilie het baie bekende spesies in Suid-Afrika en elders en word dikwels in tuine geplant. Ongeveer 205 genera en 2600 spesies van hierdie familie is wêreldwyd versprei, waarvan die meeste kruide is. Die blomme is sigomorf en meestal pentameer, maar die aantal meeldrade is soms gereduseer. 

Bekende Suid-Afrikaanse genera, waarvan baie in tuine aangeplant word, is "Nemesia", "Diascia", "Phygelius", "Sutera" en "Zaluzianskya". Die skulpblombos ("Bowkeria cymosa") en die notsung ("Halleria lucida") is twee struike of bome wat in en om Suid-Afrikaanse woude groei. Die bekende leeubekkies behoort ook tot hierdie familie.  Die familie "Selaginaceae" word dikwels onder die "Scrophulariaceae" geklassifiseer, maar sommige deskundiges beskou dit as 'n afsonderlike familie. 

Dit is 'n klein familie wat in Suid-Afrika hoofsaaklik in Suidwes- Kaap aangetref word. Die bekendste genus is "Selago". Die familie "Orobanchaceae" is ŉ familie van parasitiese kruide, waarvan die blomme baie met die van die "Scrophulariaceae" ooreenkom. Hulle word ook dikwels onder laasgenoemde familie geklassifiseer. Die plant het geen of min chlorofil omdat hulle hul voedingstowwe uit die wortels van hul gashere kry. Die blomme het slegs 4 meeldrade. Die bekendste verteenwoordigers van die familie "Gesneriaceae" is spesies van die genus "Streptocarpus", waarvan daar ongeveer 45 in Suid-Afrika is. Die meeste van die spesies groei in die vogtige woude in die oostelike dele van die land. 

Die plante het geen stingels nie en baie van hulle het slegs 1 groot blaar, wat eintlik ŉ oorontwikkelde saadlob is. Die blomme het 5, 4 of 2 meeldrade (in die geval van "Streptocarpus" meestal 2 vrugbare en 3 onvrugbare meeldrade). Die vrugte van "Streptocarpus"-spesies is kenmerkende lang, dun kapsules waarvan die 2 kleppe spiraalsgewys draai wanneer hulle oopbars. Die saadjies is uiters klein. Die "Pedaliaceae" is 'n klein familie met 16 genera en ongeveer 60 spesies, waarvan die meeste kus of woestynplante in Afrika, Asië en Australië is. 

"Sesamum" is die grootste genus van die familie, en 11 spesies van die genus word in die droër dele van Suider-Afrika aangetref. Sesamspesies se sade is ryk aan olie en is eetbaar - die van "Sesamum indicum" is die bekende sesamsaad wat dikwels oor brode gestrooi word. Ander bekende Suid-Afrikaanse spesies is die beesdubbeltjie ("Dicerocaryum zanguebarium") en die vingerhoedblom ("Ceratotheca triloba"). Die "Bignoniaceae" is die enigste familie van die orde wat slegs houtagtige verteenwoordigers - bome, struike of klimplante - het. 

Die sentrum van die verspreiding van die ongeveer 110 genera en 550 spesies van die familie is die tropiese woude van Suid-Amerika, maar hulle kom ook in ander tropiese en subtropiese wêrelddele voor. Bekende Suid-Afrikaanse voorbeelde is die trompettersblom ("Tecomaria capensis"), wat baie in tuine aangeplant word, en die worsboom ("Kigelia africana") van die Laeveld. Die driedorings (genus "Rhigozum") van die Karoo behoort ook tot die familie. Die "Lentibulariaceae" bestaan uit 5 genera en ongeveer 250 spesies, en ongeveer 200 van die spesies behoort tot die genus "Utricularia". Vyftien daarvan kom in Suid-Afrika voor en hulle groei almal soos die ander lede van die familie in of naby water. 

Die kroon, en dikwels ook die kelk, van die blomme is tweelippig en die onderste lip van die kroon is sakvormig of in die vorm van ŉ spoor. Baie van die "Lentibulariaceae" is insekte-etende plante. Die familie "Acanthaceae" bestaan uit ongeveer 220 genera en meer as 2000 spesies wat meestal in die warmer wêrelddele voorkom. Hulle is kruide, struike of bome wat veral in woude groei. In Suid-Afrikaanse woude bestaan die ondergroei dikwels grotendeels uit lede van hierdie familie. 

Die kroon van die blomme is tweelippig en daar is 2 of 4 meeldrade aanwesig. Die families "Verbenaceae" en "Lamiaceae" word dikwels onder die orde "Tubiflorae" geklassifiseer, maar kan ook as 'n aparte orde, die "Lamiales", beskou word. Die families "Convolvulaceae" en "Cuscutaceae" word ook deur sommige deskundiges onder die orde "Tubiflorae" geklassifiseer, terwyl ander dit as 'n aparte orde, die "Convolvulales", beskou. Soms word die "Cuscutaceae" ook as deel van die "Convolvulaceae" geklassifiseer. 

Die "Convolvulaceae" bestaan grotendeels uit rank plante en die verteenwoordigers daarvan het meestal kenmerkende tregtervormige blomme. Die familie word verteenwoordig deur ongeveer 55 genera en 1 600 spesies regoor die wêreld, behalwe in bale koue dele. Die grootste en bekendste genus is "Ipomoea", waarvan daar ongeveer 50 spesies in Suid-Afrika voorkom. "Ipomoea pes-capra"e het groot, amper ronde blare en is een van die pionierplante op die sandduine langs die Ooskus van Suider-Afrika. 

Die familie "Cuscutaceae" het slegs 1 genus ("Cuscuta") met ongeveer 80 spesies wat oor die warmer dele van die wêreld versprei is. AI die spesies het lang, dun, slingerende stingels met slegs rudimentêre blare. Hulle is parasities en het geen chlorofil nie. Die meeste van die 15 Suid-Afrikaanse spesies staan in die volksmond as dodder bekend. Die ander families wat algemeen onder die nastergalagtiges geklassifiseer word, is die "Hydrophyllaceae" (170 spesies), die "Nolanaceae" (40 spesies) en die "Plantaginaceae" (270 spesies).



</doc>
<doc id="60697" url="https://af.wikipedia.org/wiki?curid=60697" title="Goue Bul">
Goue Bul

Die Goue Bul van 1356 was die belangrikste voorreg en grondwetlike dokument van die middeleeuse Heilige Romeinse Ryk waarin die prosedures vir die verkiesing en bekroning van die Romeins-Duitse konings deur 'n kollegium van keurvorste tot die einde van die Ou Ryk in 1806 vasgestel is.

Die benaming verwys na die oorkonde se goue seël, maar het eers in die 15de eeu gebruiklik geword. Karel IV het die wet, wat tydens sy regentskap afgekondig is, "unser keiserliches rechtbuch" ("ons keiserlike wetboek") genoem.

Die eerste 23 hoofstukke ("Neurenbergse Wetboek") is in Neurenberg saamgestel en op 10 Januarie 1356 tydens die Neurenbergse Hofdag afgekondig, die hoofstukke 24 tot 31 ("Wetboek van Metz") op 25 Desember 1356 in Metz. 


</doc>
<doc id="60698" url="https://af.wikipedia.org/wiki?curid=60698" title="Slankveër">
Slankveër

Die Slankveër ("Parapriacanthus ransonneti") is 'n vis wat voorkom in die Indies-Pasifiese area en aan die ooskus van Afrika vanaf Oman tot by Koffiebaai. Dit kom nie in die Rooisee voor nie. In Engels staan die vis bekend as die "Slender sweeper".

Die vis se lyf is 'n dowwe pienk of geelgroen en die pens en kante van die kop is silwergeel. Daar is 'n nou, donker ring rondom die stertvin se basis terwyl die stertvin se punte bruinerig is. Die vis word 10 cm lank.

Die vis kom voor in koraal- en rotsriwwe in water wat 4 – 50 m diep is. Die vis vorm groot skole wat in grotte of by rotsrifwande voorkom.





</doc>
<doc id="60699" url="https://af.wikipedia.org/wiki?curid=60699" title="Pempheridae">
Pempheridae

Die Veërs ("Pempheridae") is 'n vis-familie van die orde Perciformes. Daar is twee genera met minstens sewe en twintig spesies in die familie. Vier van die spesies kom aan die Suid-Afrikaanus voor.

Die familie word 8 – 17 cm groot. Die uitstaande kenmerke van die familie is die groot oë en die kort dorsale vin. Die familie het geen kommersiële waarde nie behalwe as akwarium vis. Gedurende die dag skuil die vis in grotte en onder rots hange maar gedurende die nag swem hulle bo die rif om te eet. Hulle eet soöplankton. Die familie se klassifikasie word tans ondersoek.

Die volgende genera en gepaardgaande spesies kom aan die Suid-Afrikaanse kus voor:






</doc>
<doc id="60700" url="https://af.wikipedia.org/wiki?curid=60700" title="Japannese stompstertkat">
Japannese stompstertkat

Die Japannese stompstertkat (Japannees: ジャパニーズ・ボブテイル; Engels: "Japanese Bobtail") is ’n katras met ’n stomp stert wat meer soos dié van ’n konyn lyk. Die ongewone stert is die gevolg van ’n mutasie wat veroorsaak word deur ’n resessiewe geen. Die katte kom oorspronklik van Japan en Suidoos-Asië, maar word nou wêreldwyd aangetref. Hulle is al eeue lank in Japan bekend en kom dikwels voor in tradisionele folklore en kuns.

Een teorie oor die voorkoms van die katte in Japan is dat hulle minstens 1 000 jaar gelede van die Asiatiese kontinent gekom het. In 1602 het Japannese owerhede gelas dat alle katte vrygelaat word om om te help met ’n knaagdierplaag wat ’n bedreiging vir die sywurm ingehou het. Daarna was die koop en verkoop van katte onwettig en het die stompstertkat algemeen in die strate voorgekom.

In 1968 het Elizabeth Freret die eerste mens sover bekend geword wat die katte na die Weste uitgevoer het en in 1976 het die Amerikaanse Cat Fanciers' Association die ras erken. Dit word nou deur die meeste katverenigings erken, behalwe die Britse Governing Council of the Cat Fancy.

Daar is tans ’n paar telers in Amerika en Europa en minstens een in Japan, maar dit bly ’n skaars ras.

Soos in die meeste ander rasse kan ’n Japannese stompstertkat feitlik enige kleur of patroon hê. Oorheersend wit katte met ’n skilpaddoppatroon op enkele plekke is veral gewild by Japannese en katliefhebbers. Die kop (sonder die ore) moet ’n gelyksydige driehoek vorm. Die oë is groot en ovaal en die ore groot en regop. Die lyf is lank, lenig en van medium-grootte. Die stert is uniek en wissel van kat tot kat. Dit moet egter sigbaar wees (4 tot 8 cm lank) en minstens een draai of kinkel inhê. Die pels kan lank of kort wees.

Lys van katrasse



</doc>
<doc id="60701" url="https://af.wikipedia.org/wiki?curid=60701" title="Neusstreep-anemoonvis">
Neusstreep-anemoonvis

Die Neusstreep-anemoonvis ("Amphiprion akallopisos") is 'n vis wat voorkom aan die ooskus van Afrika vanaf Kenia tot by die Aliwal-bank. In Engels staan die vis bekend as die "Nosestripe anemonefish".

Die vis se kop en lyf is oranje. Daar is 'n wit streep wat vanaf die snoet oor die kop en dorsale vin strek tot by die stertvin. Die dorsale en stertvinne is wit terwyl die anale en pektorale vinne gelerig is. Die vis word tot 10 cm groot.

Die vis verkies om te leef aan die buite rante van koraalriwwe in water wat 3 – 25 m diep is. Hulle eet soöplankton en alge. Die visse is ook hermafrodiete. Die visse kom in kleiner skole voor waarin daar 'n dominante wyfie en een volwasse en 'n klomp onvolwasse mannetjies is. Indien die wyfie iets sou oorkom verander die volwasse mannetjie van geslag en neem die wyfie se plek in. Een van die groter onvolwasse visse neem weer die mannetjie se plek in. Die anemoonvisse word immuun teen seeanemone se gif.





</doc>
<doc id="60703" url="https://af.wikipedia.org/wiki?curid=60703" title="Amerikaanse draadhaarkat">
Amerikaanse draadhaarkat

Die Amerikaanse draadhaarkat (Engels: "American wirehair") is ’n katras wat in die noorde van die Amerikaanse staat New York ontstaan het. Hoewel dit baie bekend is, is dit die seldsaamste van die Amerikaanse Cat Fanciers' Association (CFA) se 41 rasse.

Die Amerikaanse draadhaarkat is ’n spontane mutasie van die Amerikaanse korthaarkat. Die eerste een wat sover bekend gebore is, was in 1966 in Vernon, New York. Dit was die enigste kat in ’n werpsel van vyf Amerikaanse korthaarkatjies wat draadagtige hare gehad het. Die eienaar het ’n plaaslike teler van rex-katte, Joan O'Shea, gevra om na die mannetjieskat te gaan kyk. Sy het die kat en een van die wyfies met normale hare gekoop om ’n teelprogram te begin. Die mannetjie is Adam gedoop en die wyfie Tip-Top.

Die twee katte se kleintjies was draadhaarkatte en van hulle is aan ander telers verkoop. Van die katte is later na Kanada uitgevoer, asook na Duitsland, waar hulle baie gewild was. In 1967 het die CFA hulle erken.

Amerikaanse draadhaarkatte lyk nes Amerikaanse korthaarkatte buiten die draadagtige pels. Die hare is soortgelyk aan die hare van sekere hondrasse, soos terriërs. Hulle kan al die kleure wees wat gewoonlik by katte aangetref word, hoewel kleurpunte, sjokoladebruin en lila nie vir kompetisies aanvaar word nie. Die draadhaar-eienskap is dominant en enige kleintjies van ’n draadhaar- en ’n ander kat sal draadhaarkatte wees. Draadhaarkatte het goue oë, behalwe sommige wittes wat blou of amber oë het.

Die gedragspatroon van die katte stem ook ooreen met dié van Amerikaanse korthaarkatte. Die meeste verkies om binnenshuis te bly.





</doc>
<doc id="60704" url="https://af.wikipedia.org/wiki?curid=60704" title="Amerikaanse korthaarkat">
Amerikaanse korthaarkat

Die Amerikaanse korthaarkat (Engels: "American Shorthair") is ’n katras wat waarskynlik deur vroeë setlaars van Europa na die VSA gebring is.

Toe die vroeë setlaars van Europa na Amerika gekom het, het hulle katte aan boord van die skepe gehad om die vrag teen muise te beskerm. In Amerika het hulle spesifieke eienskappe ontwikkel om by die nuwe lewe en klimaat aan te pas. Vroeg in die 20ste eeu is ’n selektiewe teelprogram begin om die beste eienskappe na vore te bring.

Die Amerikaanse korthaarkat is ’n baie atletiese kat met ’n groter, skraler liggaamsbou as die Britse korthaarkat. Hulle was aanvanklik bekend as "kortharige huiskatte", maar is in 1966 hernoem om dit te onderskei van ander korthaarrasse.

Die katte is gesond, liefdevol en sosiaal. Mannetjies is heelwat groter as wyfies. Daar is meer as 80 verskillende kleure en patrone wat wissel van skilpaddop tot wit en van rookkleurig tot kamee. Die bekendste kleur is deesdae die silwer gestreepte kat – met digte swart strepe op ’n silwer agtergrond.

Lys van katrasse



</doc>
<doc id="60706" url="https://af.wikipedia.org/wiki?curid=60706" title="Amerikaanse langhaarkat">
Amerikaanse langhaarkat

Die Amerikaanse langhaarkat (Engels: "American Longhair") is ’n katras wat in die VSA ontstaan het ná ’n teelprogram.

Die Amerikaanse langhaarkat is die gevolg van ’n teelprogram om ’n Amerikaanse korthaarkat te teel met die blink pels en groen oë van ’n silwergetinte Persiese kat. Die resultaat was egter ’n Persiese kat met ’n korter pels en skraler lyf. Aanvanklik is beplan om die katte "silwer langhaarkatte" te noem, maar mettertyd is nog kleure ontwikkel en so is die Amerikaanse langhaarkat gebore.

Daar was aanvanklik teenkanting van die telers van Persiese katte, maar die katte word nou deur sekere verenigings aanvaar. Omdat die korthaar-eienskap resessief is, produseer die langhaarkatte steeds katte met kort hare ook.

Die Amerikaanse langhaarkat het ’n sagte stem en hoewel hulle gewoonlik aktiewer as Persiese katte is, is hulle maklike katte om aan te hou.

Lys van katrasse



</doc>
<doc id="60707" url="https://af.wikipedia.org/wiki?curid=60707" title="Bengaalse kat">
Bengaalse kat

Die Bengaalse kat (Engels: "Bengal") is ’n relatief nuwe hibridiese katras wat ’n kruising is tussen ’n huiskat en ’n Asiatiese luiperdkat ("Prionailurus bengalensis"). Hulle het die kleurpatroon en lyf van ’n wilde kat, maar die sagte geaardheid van ’n huiskat, mits hulle minstens drie geslagte verwyder is van die oorspronklike luiperdkat.

Die naam is afgelei van die wetenskaplike naam van die Asiatiese luiperdkat, "P. bengalensis", en nie van die Bengaalse tier s’n nie.

Die eerste vermelding van ’n kruising tussen ’n huis- en ’n Asiatiese luiperdkat was in 1889, toe Harrison Weir in "Our Cats and All About Them" daaroor geskryf het. Jean Mill (gebore Sugden), wat later ’n groot invloed gehad het op die teling van die moderne Bengaalse kat, het in 1946 oor die kruisteling van die katte geskryf in ’n semesterskripsie vir haar genetikaklas aan die Universiteit van Kalifornië, Davis, Amerika.

In die 1960's het verskeie bekende telers, onder andere Jean Sugden, sulke hibrides geteel, maar daar was nie enige noemenswaardige pogings om ’n spesifieke ras te skep nie. Later is ’n paar katklubs gestig wat gefokus het op hibrides. Van hulle het spesifiek gefokus op ’n dier wat William Engler, lid van die Long Island-panterklub en ’n teler, die Bengaalse kat genoem het. In die 1970's is verder met die katte geteel en hulle is in 1977 by die Amerikaanse Cat Fanciers' Association as eksperimenteel geregistreer.

Omstreeks dié tyd het Jean Mill ook weer die katte begin teel, onder andere met kruisings tussen hibrides en ’n Indiese mau. Greg en Elizabeth Kent was ook van die vroeë telers en hulle het hul eie lyn Bengaalse katte geskep deur Asiatiese luiperdkatte en Egiptiese maus te kruisteel. Jean Mill en die Kents het hard gewerk om die ras bekend te stel en gewild te maak en toe telers meer word, is die Bengaalse teelafdeling van The International Cat Association (TICA) gestig. Die vereniging het die eerste geskrewe standaard in 1986 aanvaar.

Hoewel dit ’n gewilde ras geword het, erken sommige katverenigings, soos die Amerikaanse Cat Fanciers' Association, nie die katte nie. Laasgenoemde erken geen hibrides nie.

Die katte het die lyf van ’n luiperdkat en ’n "wilde" patroon van kolle en strepe. Die kolle kom net op die sye en rug voor en die strepe elders. Hulle het ook swart omlyning soos maskara om die oë.

Die Britse Governing Council of the Cat Fancy (GCCF) erken net bruingevlekte en sneeugevlekte Bengaalse katte, hoewel TICA meer kleure erken, asook ’n kol- en marmerpatroon. In die Nuwe Eienskappe-klas kan nog kleure sowel as langhaarkatte geskou word.

Ná drie geslagte van die oorspronklike kruising af (F3), het die katte gewoonlik die sagte geaardheid van huiskatte. Vir die tipiese kateienaar moet ’n kat verkieslik vier geslagte verwyder wees (F4). Katte van F1 tot F3 word gewoonlik gebruik vir teeldoeleindes.
Verskeie soorte huiskatte word op die oomblik ontwikkel uit die Bengaalse kat:




</doc>
<doc id="60708" url="https://af.wikipedia.org/wiki?curid=60708" title="Neumark">
Neumark

Die Neumark (Pools: "Nowa Marchia") is 'n historiese landskap wes van die Oderrivier in Pole. Dit het tot 1945 deel uitgemaak van die Pruisiese provinsie Brandenburg.

Die Neumark is in die weste en suide deur die Oder begrens, terwyl dit in die noorde aan die provinsie Pommere en in die ooste aan respektiewelik Pole en (vanaf 1815 tot in 1920) aan die Pruisiese provinsie Posen gegrens het.

Sy landskap is naas die Oder deur die Warthe- en Netze-riviere met hul uitgestrekte moeraslande oorheers.


</doc>
<doc id="60711" url="https://af.wikipedia.org/wiki?curid=60711" title="Serengeti-kat">
Serengeti-kat

Die Serengeti-kat is ’n kortharige katras wat aanvanklik geskep is deur die kruising van ’n Bengaalse en ’n Oosterse korthaarkat.

Die kat is in 1994 deur Karen Sausman van Kalifornië geskep en is nog in die ontwikkelingstadium, maar die eindelike doel is ’n kat wat soos die tierboskat lyk, maar nie enige onlangse wildekat-bloed het nie. (Bengaalse katte stam af van die Asiatiese luiperdkat.) Die meeste Bengaalse katte wat in die Serengeti-teelprogram gebruik word, is ’n paar geslagte verwyder van hul wilde voorsate en het min eieskappe van hulle oor buiten die pels se kleurpatroon.

Omdat die Bengaalse kat as ’n hibride (’n kruising tussen twee afsonderlike spesies) geklassifiseer word, word die Serengeti ook as ’n hibride beskou.

Serengeti-katte het kolle, lang bene en baie groot ore. Die mannetjies is gewoonlik effens groter as die wyfies. The International Cat Association (TICA) erken katte met strepe en in effekleurige swart, ebbehoutswart-silwer en ebbehoutswart-rookkleur.




</doc>
<doc id="60717" url="https://af.wikipedia.org/wiki?curid=60717" title="Savannekat">
Savannekat

Die Savannekat is ’n hibridiese katras wat ’n kruising is tussen ’n huiskat en ’n tierboskat.

Judee Frank, die teler van Bengaalse katte, het ’n mannetjie-tierboskat met ’n Siamese kat gekruis. Hul eerste katjie is op 7 April 1986 gebore. Die kat het die belangstelling gewek van Patrick Kelley, wat een van die latere katjies in 1989 gekoop het. Kelley was een van die eerste telers wat ’n nuwe katras wou skep wat op dié kruising gebaseer is. Hy en ’n ander teler, Joyce Sroufe, het saamgewerk om die kat erken te kry. Hulle het ook ’n teelstandaard opgestel. In 2001 het TICA die nuwe ras erken.

Die kat is ook in Brittanje goed ontvang en het veral sedert 2006 geweldig toegeneem in gewildheid. In 2010 is die eerste Savannekat in Brittanje geteel.

Savannekatte is een van die grootste huiskatrasse. Hul hoë, lenige bou laat hulle swaarder lyk as wat hulle is. Latere geslagte wat verder verwyder is van die tierboskat, is gewoonlik kleiner. Die Savanne se pels hang af van die huiskatras wat vir die oorspronklike kruisteling gebruik is. Vroeë geslagte het die een of ander vorm van donker kolle op ’n ligter agtergrond en baie van die eerste telers het katte met ’n "wilde" voorkoms soos Bengaalse katte en Egiptiese maus gebruik om die kolle te behou. TICA erken net bruin katte met swart of donkerbruin kolle, silwer met swart of donkergrys kolle, swart met swart kolle en silwer met swart haarpunte en swart kolle. Daarbenewens is nie-standaardkleure ook te kry. Baie telers probeer dié kleure uitskakel, terwyl ander met dié katte teel om nuwe eienskappe te skep.

Die Savanne se kolle, groot ore en lang bene laat hulle baie soos die tierboskat lyk. Die klein kop is hoër as wat dit breed is, en die nek is dun. Die merke aan die agterkant van die ore lyk soos vals oë. Die kort stert het swart ringe en ’n effekleurige swart punt. Swart merke loop van die hoek van die oë teen die neus af na die snorbaard, baie soos by ’n jagluiperd.

Savannekatte se geaardhede wissel van sosiaal met mense en ander diere tot bang vir vreemdelinge. Hulle moet verkieslik van kleins af aan mense blootgestel word. Hulle is intelligent en nuuskierig en leer dikwels hoe om kasdeure oop te maak. Baie katte is nie bang vir water nie in sal in die water speel. Nog eienaardighede is ’n vermoë om die hare op die punt van die stert te laat rys as ’n manier van groet en ’n vreemde sisgeluid wat meer soos dié van ’n slang as van ’n kat klink.




</doc>
<doc id="60719" url="https://af.wikipedia.org/wiki?curid=60719" title="Britse korthaarkat">
Britse korthaarkat

Die Britse korthaarkat (Engels: "British Shorthair") is ’n katras. Dit is sedert 2001 die gewildste ras wat deur Brittanje se Governing Council of the Cat Fancy (GCCF) geregistreer is toe dit die Persiese kat verbygesteek het.

Britse korthaarkatte is afstammelinge van katte wat deur die Romeine na Brittanje gebring is en daar met wilde katte gemeng het. Hulle is later met Persiese katte gekruisteel om die pels digter te maak. Die katte is in 1871 reeds geskou. Teen die 1940's het die katte se gewildheid afgeneem, maar ná die Tweede Wêreldoorlog het teelprogramme toegeneem en die katte is nou weer baie gewild.

Die Britse korthaarkat het ’n digte pels en groot, ronde oë wat verskillende kleure kan hê. Hul koppe is rond en die lywe sterk en stewig. Hulle het ’n breë bors, skouers en heupe en kort bene. Die sterte eindig in ’n stomp punt en moenie te wollerig wees nie. Die mannetjies is merkbaar groter as die wyfies. Hulle weeg sowat 5-10 kg, terwyl ’n wyfie sowat 5–7 kg weeg. Soos by baie rasse kan die mannetjie ’n breë kakebeen hê wat hom van ’n wyfie onderskei.

Hul pels kan baie kleure en patrone hê. Jare lank was die blou-grys pels baie gewild en het dié katte selfs hul eie teelnaam, die Britse bloukat, gehad. Daar is egter nou ’n wye verskeidenheid kleure, van swart tot wit, van room tot sjokoladebruin, van lila tot kaneel. Daar is ook kleurpunt-, gestreepte, getinte en tweekleurige katte. Al die kleure en patrone kan ook ’n skilpaddop-patroon hê: ’n kombinasie van rooi, room en ander kleure.

Britse korthaarkatte is verdraagsaam en stabiel en kan maklik binnenshuis aangehou word. Hulle soek nie baie aandag nie en is nie hiperaktief nie. Hulle is geneig om hul eienaars in die huis rond te volg en sal eerder naby jou sit as op jou skoot. Hulle sal ook eerder op die grond gevryf as opgetel word.

Lys van katrasse



</doc>
<doc id="60720" url="https://af.wikipedia.org/wiki?curid=60720" title="Don-sfinks">
Don-sfinks

Die Don-sfinks (Russies: Донской сфинкс; Engels: "Donskoy, Don Sphynx") is ’n haarlose katras van Russiese oorsprong. Dit is nie verwant aan die beter bekende Kanadese sfinkskat nie. Dié se gebrek aan hare word veroorsaak deur ’n resessiewe geen, terwyl die Don s’n veroorsaak word deur ’n dominante geen.

Die ras se geskiedenis begin in 1987 toe die katteler Jelena Kowalewa ’n haarlose wyfiekatjie in die Russiese stad Rostof aan die Don ontdek het. Haar kleintjies was almal haarloos en sy word dus beskou as die stammoeder van die ras. Die Don-sfinks is in 1997 deur die World Cat Federation (WCF) en in 2005 deur The International Cat Association (TICA) erken.

Die Peterbald is aanvanklik geskep deur die Don-sfinks met die Siamese kat en Oosterse korthaarkat te kruis om ’n Oosterse haarlose kat te kry. Kruisings tussen die Don-sfinks en Peterbald word nie meer toegelaat nie.

Die kat is van gemiddelde grootte en sterk gebou met groot ore, amandelvormige oë en lang, gewebde tone. Hulle moet gereeld versorg word al het hulle nie hare nie. As hy te veel gebad word, kan sy vel egter vetterig word.

Lys van katrasse



</doc>
<doc id="60723" url="https://af.wikipedia.org/wiki?curid=60723" title="Peterbald">
Peterbald

Die Peterbald (Russies: Петерболд, петербургский сфинкс) is ’n haarlose katras van Russiese oorsprong.

Die Peterbald is in die laaste helfte van 1994 in Sint Petersburg, Rusland, geskep in ’n eksperimentele paring van ’n Don-sfinks en ’n Oosterse korthaarkat deur die teler Olga S. Mironowa. Die eerste twee werpsels het vier Peterbald-katjies opgelewer en hulle word beskou as die stamouers van die ras.

In 1996 is die kat deur die Russiese Katvereniging aanvaar, die volgende jaar deur The International Cat Association (TICA) en in 2003 deur die World Cat Federation (WCF). Die Amerikaanse Cat Fanciers Association (CFA) het dit in 2009 aanvaar vir kampioenskap-mededinging.

Deesdae word die kat ontwikkel in die rigting van moderne Oosterse en Siamese tipes – dus met lang snoete, groot ore wat ver uitmekaar sit, plat wangbene en ’n elegante lyf op lang bene. Alle standaarde vir die ras moedig dus paring met Oosterse en Siamese katte aan, asook tot in 2005 met halflanghaar-weergawes van hulle soos die Balinese kat en Javanese kat.

Peterbalds het ’n elegante en sterk bou. Hulle het lang, nou koppe, amandelvormige oë, ’n wigvormige snoet en groot oë wat ver uitmekaar sit. Hulle het ’n lang stert, gewebde tone en ovaal pote. Hulle lyk nogal soos Oosterse korthaarkatte. Hulle kan sonder of met hare gebore word, maar laasgenoemde katte kan hul hare mettertyd verloor. Hulle kan enige kleur of patroon hê.

Hulle is liefdevol, sagmoedig, nuuskierig en energiek. Hulle volg hul eienaars rond en kom goed oor die weg met kinders en ander katte en troeteldiere.




</doc>
<doc id="60725" url="https://af.wikipedia.org/wiki?curid=60725" title="Koerile-stompstertkat">
Koerile-stompstertkat

Die Koerile-stompstertkat (Russies: Курильский бобтейл; Japannees: クリル・アイランド・ボブテイル; Engels: "Kurilian Bobtail") is ’n katras of teelgroep (afhangend van die vereniging) van die Koerile, waarop beide Rusland en Japan aanspraak maak, asook Sachalin-eiland en die Kamtsjatka-skiereiland van Rusland.

Die oorspronklike korthaarweergawe is ’n natuurlike ras wat meer as 200 jaar op die eiland bekend is. As selektief geteelde katte was hulle sedert die middel van die 20ste eeu gewild in Rusland en in ’n sekere mate in ander dele van Europa, veral aangesien hulle goeie jagters van knaagdiere is, maar hulle is steeds skaars in die VSA.

The International Cat Association (TICA) erken die Koerile-stompstertkat as ’n teelgroep met kort en halflang hare wat sedert November 2011 beskou word as "gevorderde nuwe rasse" wat nie geskik is vir kampioenskapstatus nie. Ook die Fédération Internationale Féline (FIFe) beskou hulle as ’n teelgroep. Die World Cat Federation (WCF) erken hulle as een ras. Sedert November 2011 beskou die Amerikaanse Cat Fanciers Association (CFA) hulle glad nie as ’n ras nie.

Die Koerile-stompstertkat is moontlik verwant aan die Japannese stompstertkat, maar nie aan die Kareliese stompstertkat van Wes-Rusland en Finland nie.

Die kort- en halflanghaar-weergawes is albei van gemiddelde grootte en het halfstewige lywe en ’n kenmerkende, wollerige kwassiestert met een of meer kinkels. Die rug is effens krom en die agterpote langer as die voorstes, nes by die Manx. Hulle het nie ’n spesifieke kleur pels of oë nie.




</doc>
<doc id="60727" url="https://af.wikipedia.org/wiki?curid=60727" title="The Gods Must Be Crazy">
The Gods Must Be Crazy

The Gods Must Be Crazy is 'n hoofsaaklik Engelse rolprent wat in 1980 uitgereik is. Dit was die eerste in 'n reeks van films wat in Suid-Afrika en Botswana verfilm is en wêreldwyd opslae gemaak het. Dit is die mees kommersieel suksesvolle vrystelling in die geskiedenis van Suid-Afrika se filmbedryf. Die regisseur en skrywer was Jamie Uys. Dit het ongeveer R4 683 649 by die loket verdien. Die film is opgevolg met "The Gods Must Be Crazy II" in 1989.

Die rolprent is 'n komedie en is goeie gesinsvermaak.


en andere.

In Botswana volg dit die verhaal van 'n San van die Kalahari-woestyn, gespeel deur die Namibiese San boer "N!xau", 'n Kalahari-Boesman wat niks van die Westerse beskawing weet nie. Andrew Steyn (Marius Weyers), 'n bioloog wat bemestingsmonsters vir sy doktorale proefskrif ontleed, en Kate Thompson (Sandra Prinsloo), 'n nuut aangestelde dorpskoolonderwyser.

'n Raserige voël (vliegtuig) laat 'n besonder nuttige voorwerp ('n leë Coke-bottel) uit die lug val, en 'n boesmankind tel dit van die grond af op. Hy neem dit huis toe waar almal in die gesin skielik 'n nut vir die bottel vind. Hulle is egter ongelukkig omdat die "gode" net een gestuur het.

Die bottel se gebruike ontketen emosies soos selfsug, haat, woede en jaloesie by hulle. N!xau probeer die voorwerp teruggee aan die gode, maar kan op geen manier daarvan ontslae raak nie; dit val elke keer terug in sy skoot. Hy vertrek toe op 'n interessante reis na die "einde van die wêreld" om dit daar te gaan afgooi, aangesien die voorwerp tuis soveel onmin veroorsaak het.

Ondertussen word die wildbewaarder, Andrew Steyn, gevra om die verfynde nuwe onderwyseres, Kate, met sy ou Land Rover sonder remme te gaan oplaai. Hy is egter nie so gemaklik met die skoner geslag nie, en Kate is glad nie beïndruk as hy telkens uit die bewegende voertuig spring om die hekke oop en toe te maak nie.

'n Rebellegroep onder leiding van Sam Bocha voer daarna 'n mislukte staatsgreep uit. Hulle neem Kate en 'n groep skoolkinders gyselaar en probeer om met hulle oor die grens te vlug.

Die boesman, N!xau, word deur die polisie gearresteer nadat hy honger geword en vir homself 'n mak bok geskiet het. Hy sou nie in aanhouding kon oorleef nie en word toe maar deur die plaaslike landdros onder Andrew se toesig op die plaas geplaas.

Die rolprent bereik 'n hoogtepunt toe Xi sy jagvernuf inspan en vir Andrew help om die gyselaars te bevry.

Ten spyte daarvan dat die rolprent wêreldwyd meer as VS$100 miljoen gemaak het, het N!xau na bewering minder as VS$2,000 verdien vir sy hoofrol. Voor sy dood het Uys dit aangevul met 'n bykomende VS$20,000 sowel as 'n maandelikse toelae.



</doc>
<doc id="60729" url="https://af.wikipedia.org/wiki?curid=60729" title="N!xau">
N!xau

Nǃxau ǂToma (afgekort: Nǃxau , alternatiewe spelling Gcao Tekene Coma, ca. 1944 – 5 Julie 2003) was 'n boesman-bosbouer en akteur van Namibië. Hy het bekendheid verwerf vir sy rol in die 1980-rolprent "The Gods Must Be Crazy", asook die opvolgfilms wat daarna vervaardig is, waarin hy die rol van die Kalahari-Boesman gespeel het. "The Namibian" het na hom verwys as "Namibië se bekendste akteur".

Nǃxau was 'n lid van die San, ook bekend as Boesmans known as Bushmen. Hy het Ungwatsi, Herero en Tswana vlot gepraat, asook 'n bietjie Afrikaans. Hy het nie geweet presies hou oud hy was nie, en voor sy rolle in films het hy net drie wit mense gesien.

Op 5 Julie 2003, is hy oorlede van middelweerstandige tuberkulose terwyl hy tarentale gejag het. Hulle raai hy was 58 of 59 ouderdom toe hy oorlede was. Hy was begrawe op 12 Julie in 'n semi-tradisionele begrafnis by Tsumkwe, langs die graf van sy tweede vrou. Hy het ses kinders gehad.




</doc>
<doc id="60732" url="https://af.wikipedia.org/wiki?curid=60732" title="Australiese sluierkat">
Australiese sluierkat

Die Australiese sluierkat (Engels: "Australian Mist") is ’n kortharige katras wat in Australië geskep is.

Die ras is van 1976 af deur dr. Truda Straede ontwikkel. Die Birmaanse kat, Abessiniese kat en kortharige huiskatte is gekruisteel om ’n kortharige kat met kolle te skep. Die Engelse naam was eers "Spotted Mist", maar is in 1998 verander toe katte met ’n marmerpatroon ook aanvaar is as deel van die ras.

Omdat dit ’n relatief nuwe ras is, is die meeste telers in Australië, maar sedert 2007 word die katte ook in Brittanje geteel. Daar is ook reeds twee telers in Noorweë. Die katte het in 1986 kampioenskapstatus in Australië gekry. Die World Cat Federation (WCF) erken hulle ook en die Governing Council of the Cat Fancy (GCCF) erken hulle voorlopig.

Die katte is van gemiddelde grootte en het ’n ronde kop en groot, gevoelvolle oë. Die pels se patroon het drie vlakke van definisie:

Die Australiese sluierkat is as klein katjies lewendig en word later rustiger. Hulle is liefdevol en hou daarvan om binnenshuis te wees. Hulle gee nie om om gehanteer te word nie en krap nie maklik nie, wat hulle die ideale troeteldier maak, selfs vir klein kinders. Hierdie eienskappe is verbeter deur selektiewe teling.

Lys van katrasse



</doc>
<doc id="60734" url="https://af.wikipedia.org/wiki?curid=60734" title="Turkse angora">
Turkse angora

Die Turkse angora (Turks: "Ankara Kedisi") is een van die antieke natuurlike katrasse. Dit het in Sentraal-Turkye ontstaan – in die Ankara-streek (voorheen bekend as Angora). Die katte word ook soms die ankarakat of angorakat genoem en in sekere verouderde geskrifte die angolakat.

Soos alle huiskatte stam die Turkse angora van Afrika se vaalboskat ("Felis silvestris lybica") af. Individuele katte is deur handelaars van Egipte en die bergagtige oostelike streke van Anatolië na Turkye gebring en deur inteling en natuurlike seleksie het hulle in langharige rasse soos die Turkse van en Turkse angora ontwikkel.

Langhaarkatte is reeds in die laat 16de eeu van Klein-Asië, Persië en Rusland na Brittanje en Frankryk ingevoer, hoewel daar aanduidings is dat hulle reeds in die 14de eeu in Europa beland het vanweë die Kruistogte. Die Turkse angora is gebruik om die Persiese kat se pels te verbeter en is in die proses amper uitgewis. Hulle is teen die 17de eeu in Europa as ’n aparte ras erken.

In die vroeë 20ste eeu het die Turkse regering in samewerking met die Ankara-dieretuin ’n teelprogram begin om te beskerm wat hulle as ’n nasionale skat beskou: die wit Turkse angora met ’n onpaar oë (een blou en een amberkleurige oog). Die program duur vandag steeds voort.

Turkse angoras het ’n halflang pels sonder ’n onderlaag, ’n syagtige stert en ’n fyn beenstruktuur. Hulle is veraf verwant aan die Persiese kat en Turkse van. Daar is tans meer as 20 kleure, onder meer swart, blou, rooierig en rookkleurig. Hulle kan gestreep wees en enige kleur behalwe kleurpunte, laventel en kaneel.

Die kop is groot, die ore groot en gepunt en die oë amandelvormig. Oë kan blou, groen of amberkleurig wees of ’n onpaar (een blou en een amberkleurig). Die geen wat verantwoordelik is vir die wit pels is betrokke by doofheid, wat kan beteken dat katte met ’n onpaar oë doof is aan die kant met die blou oog. Baie katte met onpaar oë kan egter normaal hoor en selfs dowe katte kan binnenshuis ’n normale lewe lei.




</doc>
<doc id="60737" url="https://af.wikipedia.org/wiki?curid=60737" title="Turkse van">
Turkse van

Die Turkse van (Turks: "Van kedisi") is ’n katras met halflang hare wat, anders as ander huiskatte, lief is vir water en swem.

Die ras is buite Turkye ontwikkel uit ’n hoofsaaklik wit natuurlike ras, die vankat wat voorkom in die Vanmeer-gebied in Suidoos-Turkye (voorheen deel van Armenië). Dit is aanvanklik in die Weste die Turkse kat genoem, maar die naam is verander om dit te onderskei van die Turkse angora, wat sy oorsprong in die Ankara-streek (voorheen Angora) het. Dit word ook soms die Armeense kat genoem. Sommige verenigings, soos The International Cat Association (TICA), beskou die Turkse van en Turkse angora as een ras.

Die kat het tradisioneel ’n krytwit lyf met rooi aan die stert en kop – die "van-patroon" – met blou, amberkleurige of ’n onpaar oë (een blou en een amberkleurig). Ander pelskleure wat deesdae erken word, is room, swart, blou, gestreep, skilpaddop en verskeie kombinasies daarvan. Die kleur mag net aan die stert en kop voorkom. Lukrake vlekke mag aan die lyf voorkom, maar die hele kleurgedeelte mag nie meer as 20% van die lyf wees nie en geen merke mag aan die bene voorkom nie. Die res van die lyf is krytwit.

In Turkye word tans net die effekleurige wit kat met kort of lang hare erken.

Die pels is baie besonders. Die groot verskille in die winter- en somertemperatuur in die bergagtige Oos-Anatolië het waarskynlik die eienskappe daarvan beïnvloed. Die Vanmeer-gebied is 1 600 m bo seespieël en het uiterste temperature. Die kat se halflang, waterbestande pels is dik en sag in die winter. In die lente en somer verhaar die kat en bly ’n korter, ewe sagte pels agter. Die hare aan die stert bly dwarsdeur die jaar lank en wollerig. Hul hare is minder allergenies as die meeste ander katte s’n.

Die kat is groot, die skouers breed en die lyf taamlik lank, en die agterpote is effens langer as die voorpote. Die agterlyf moenie breër as die skouers wees nie. Die Turkse van is intelligent, spelerig en liefdevol. Anders as ander katte is hulle lief vir water en om te swem.




</doc>
<doc id="60740" url="https://af.wikipedia.org/wiki?curid=60740" title="Blouspikkel-chromis">
Blouspikkel-chromis

Die Blouspikkel-chromis ("Chromis dasygenys") is 'n vis wat endemies is aan Suider-Afrika en kom voor van Inhaca tot by Park Rynie. In Engels staan die vis bekend as die "Bluespotted chromis".

Die vis se kleur kan baie verskil, die mees algemeenste kleur is dat die kop en lyf blou-grys en geel aan die bokant is en dat elke skub aan die sye en agterkant 'n blou kol op het. Daar is soms 'n donker blou kol agter die kop bokant die pektorale vin se basis en 'n wit kol is ook te sien aan die bokant van die stertvin se basis.

Die vis kom voor in vlak riwwe, grasbeddings en by rots strande in water wat 25 m diep is. Hulle word ook dikwels gesien by die monding van Durban se hawe.





</doc>
<doc id="60741" url="https://af.wikipedia.org/wiki?curid=60741" title="Korat">
Korat

Die Korat (Thai: โคราช, มาเลศ, สีสวาด; "Khorat", "Malet", "Si-Sawat") is ’n blou-grys, kortharige katras wat sy oorsprong in Thailand het.

Die korat is een van die oudste natuurlike katrasse en is genoem na die Nakhon Ratchasima-provinsie, wat deur die mense van Thailand "Korat" genoem word. Die kat is in Thailand bekend as "Si-Sawat", wat beteken "kleur van die sawat-saad". Die eerste vermelding van die katte is in "Die Katboek-gedigte", wat tussen 1350 en 1767 in Thailand geskryf is. Die illustrasie van die korat is egter nie duidelik genoeg om dit definitief te eien nie.

Korats het tussen 1889 en 1896 die eerste keer in Brittanje beland as die "blou Siamees", maar omdat hulle nie voldoen het aan die Siamese kat se standaarde nie, het hulle teen 1901 van die toneel verdwyn. Hulle het in die 1950's in die VSA beland en in 1972 van daar weer in Brittanje.

Die Britse Governing Council of the Cat Fancy erken korat-tipe katte wat anders lyk as die tradisionele katte van effekleurige blou-grys: die Thaise lila wat ’n effekleurige lilakleur het, en die Thaise kleurpuntkat wat ’n kleurpuntpatroon soos ’n Siamees het. Die gene wat vir laasgenoemde katte verantwoordelik is, het in die korat se bloedlyn beland toe nuwe katte met die resessiewe geen van Thailand ingevoer is. Die eerste Thaise lila is in 1989 in Brittanje gebore. Van 1990 af is nog van hulle geteel.

Die korat is ’n kat van klein of gemiddelde grootte en ’n klein persentasie liggaamsvet. Hul lywe is halfstewig en hulle is verbasend swaar vir hul grootte. Hulle het hartvormige koppe en groot oë, en is een van die min katrasse wat net een oogkleur het – in dié geval groen. Jong katte se oë is amberkleurig en word eers ná twee tot vier jaar heeltemal groen. Hoewel dit selde voorkom, kan korats dowwe merke of strepe hê. Soms word die merke groter namate die kat ouer word. Dit word as ’n fout beskou en sulke katte mag nie geskou word nie.

Die katte is intelligent, spelerig en aktief en vorm sterk bande met mense.




</doc>
<doc id="60742" url="https://af.wikipedia.org/wiki?curid=60742" title="Koning Shaka Internasionale Lughawe">
Koning Shaka Internasionale Lughawe

Die Koning Shaka Internasionale Lughawe (IATA: DUR, ICAO: FALE, kort KSIA) is 'n nuwe lughawe wat op 30 April 2010 geopen is, sowat 40 km noord van Durban langs die N2 naby La Mercy. Die lughawe het die ou Durban Internasionale Lughawe (IATA: DUR, ICAO: FADN) vervang, wat suid van die stad geleë was en te klein geword het om meer passasiers te kon hanteer. Die eerste geskeduleerde vlugte het op 1 Mei 2010 plaasgevind, net meer as 'n maand voor die afskop van die 2010 FIFA Wêreldbekertoernooi, 'n sporthoogtepunt in Suid-Afrika.

Die lughawe is na die Zoeloekoning Shaka genoem en is die derde besigste lughawe in Suid-Afrika na die O.R. Tambo Internasionale Lughawe in Johannesburg en die Kaapstad Internasionale Lughawe.

Die lughawe is ontwerp deur Osmond Lange Argitekte en Beplanners en het sowat R 8 miljard gekos om te bou (ongeveer VS$900 miljoen).

Hoewel die groter lughawe gebou is om die gebied se groeiende internasionale dienste te bedien, is dit ook 'n belangrike lughawe vir binnelandse dienste in Suid-Afrika, wat die "Goue Driehoek" tussen Kaapstad Internasionale Lughawe, O.R. Tambo Internasionale Lughawe in Johannesburg en Koning Shaka deur 7 rederye verbind. Koning Shaka was die 9de besigste lughawe in Afrika volgens statistieke vir 2010, ten spyte van die feit dat dit vir die eerste vier maande nog nie oop was nie.

Die grootste vliegtuig wat tans geskeduleerde dienste na KSIL onderneem is die Boeing 777-300ER, met Emirates wat die Doebai—Durbanroete bedryf. Dit ten spyte van die feit dat KSIL se aanloopbaanlengte en terminale ontwerp is om teoreties gereeld groot vliegtuie te hanteer. Die grootste vliegtuie wat KSIL in 2010 aangedoen het, was die Airbus A340s van die Suid-Afrikaanse Lugdiens, vir 'n kort tydperk rondom die 2010 FIFA Wêreldbeker.

Op 27 Januarie 2014 het die wêreld se grootste vliegtuig, 'n Airbus A380-800 van British Airways op KSIL geland, die eerste A380 wat hier sou aandoen. Die vliegtuig is gebruik vir opleiding en het tot 4 Februarie 2014 heelwat vlugte na en van die lughawe onderneem.

In 2013, 2015 en 2016 het Skytrax aangekondig dat Koning Shaka Internasionale Lughawe die beste lughawe in die wêreld was van dié wat onder 5 miljoen passasiers per jaar hanteer het.


</doc>
<doc id="60744" url="https://af.wikipedia.org/wiki?curid=60744" title="Sjokoladedoop">
Sjokoladedoop

Die Sjokoladedoop ("Chromis dimidiata") is 'n vis wat voorkom in die Indiese Oseaan, die Rooisee en aan die ooskus van Afrika vanaf Oman tot by Algoabaai. In Engels staan die vis bekend as die "Chocolate dip".

Die vis se kop en voorste helfte van die lyf, die pektorale- en bekkenvinne en die eerste gedeelte van die dorsale vinne is bruin en die res (stertvin, analevin en lyf) is wit. Daar is 'n donker kol op die basis van die pektorale vinne. Die vis word 9 cm groot.

Die vis verkies tropiese en subtropiese koraal- en rotsriwwe om in te leef tot op dieptes van 40 m. Hulle eet soöplankton en ook klein skaaldiere.





</doc>
<doc id="60746" url="https://af.wikipedia.org/wiki?curid=60746" title="Donkerbalk-chromis">
Donkerbalk-chromis

Die Donkerbalk-chromis ("Chromis weberi") is 'n vis wat voorkom in die Indiese-Pasifiese area, die Rooisee en aan die ooskus van Afrika van Oman tot by die Protea-bank in die suide van KwaZulu-Natal.

Die vis is bruin of groengrys van kleur en die rante van die operkulums is swart. Die rante van al die skubbe is ook donkerder en die stertvin se punte is swart. Die vis word tot 14 cm lank.

Die vis verkies koraal- en rots riwwe om in te leef in water wat 3 – 30 m diep is en hulle eet soöplankton.





</doc>
<doc id="60747" url="https://af.wikipedia.org/wiki?curid=60747" title="Woiwodskap Subkarpate">
Woiwodskap Subkarpate

Die Woiwodskap Subkarpate (Pools: "województwo podkarpackie") is een van 16 woiwodskappe in die Republiek van Pole. Dit is met die administratiewe hervorming van 1999 deur die samesmelting van die vroeëre woiwodskappe Rzeszów, Przemyśl en Krosno geskep. Die administratiewe hoofstad en grootste stedelike nedersetting is Rzeszów.

Die Woiwodskap Subkarpate is in die uiterste suid-ooste van Pole geleë en grens aan Oekraïne en Slowakye. Die suide van die woiwodskap word deur die berglandskap van die Karpate oorheers. 'n Groot deel van die gebied word deur die Oostelike Beskiede-bergreeks met die Bieszczady, die Lae Beskiede en die Beskiede-voetheuwels ("Pogórze Beskidzkie") beslaan. 

Behalwe vir swawel- en gasontginning en enkele swaar nywerhede (in Tarnobrzeg is in die 1930's wapenfabrieke en in 1960 'n swaelsuur-kombinat opgerig) word die Subkarpate deur 'n lae vlak van industrialisering gekenmerk wat van die streek een van die armstes in die land maak.

Die streek is derhalwe nie deur besoedeling geraak nie. Danksy sy ongerepte natuurskoon het die Bieszczady-bergreeks met sy stap- en fietsroetes en wintersportgeriewe tot 'n gesogte trekpleister vir natuurtoeriste en skigeesdriftiges uit Pole en die buiteland ontwikkel, alhoewel toeristegeriewe en openbare vervoer nog nie ontwikkeld genoeg is vir massa-toerisme nie. 

Die Nasionale Bieszczady-park met 'n oppervlak van 27 800 hektaar is in 1973 gestig.



</doc>
<doc id="60749" url="https://af.wikipedia.org/wiki?curid=60749" title="Domino">
Domino

Die Domino ("Dascyllus trimaculatus") is 'n vis wat voorkom in die Indiese-Pasifiese area, die Rooisee en aan die ooskus van Afrika vanaf Oman tot by die Groot-Visrivier. In Engels staan die vis ook bekend as die "Domino".

Die onvolwasse vissies is swart van kleur met 'n wit kol op die voorkop en een op elke sy, net onder die dorsale vin. Die volwasse vis is donker van kleur met die rante van die skubbe wat heeltemal swart is. Die wit kolle mag nog aanwesig wees en die vis word 13 cm groot.

Die vis verkies koraal- en rotsriwwe om in te leef in water wat tot 55 m diep is. Die vis eet soöplankton. Die klein vissies word geassosieer met seeanemone; hulle leef saam met die anemone sonder om deur hulle gesteek te word. Die volwasse visse leef alleen.





</doc>
<doc id="60750" url="https://af.wikipedia.org/wiki?curid=60750" title="Gordel-nooientjie">
Gordel-nooientjie

Die Gordel-nooientjie ("Plectroglyphidodon leucozonus") is 'n vis wat voorkom in die Indiese-Pasifiese area, die Rooisee en aan die ooskus van Afrika van Oman tot by Oos-Londen. Enkelinge is ook al by Knysna gevind. In Engels staan die vis bekend as die "Sash damsel".

Die vis se kop en lyf is geel bruin en die skubbe se rante is donkerder. Daar is 'n wit vertikale baan oor die vis se sye wat mag verdwyn soos die vis ouer word. Daar is 'n swart kol by die basis van die pektorale vinne. Die boonste punt van die stert is meestal wit. Die onvolwasse visse het swart kolle agter, onder die dorsale vin. Die vis word tot 12 cm groot.

Die vis verkies om in rots strande en riwwe te leef in water wat tot 4 m diep is. Die onvolwasse vissies bly in getypoele. Die visse is territoriaal van aard.





</doc>
