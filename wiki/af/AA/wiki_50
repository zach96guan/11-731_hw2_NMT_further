<doc id="60751" url="https://af.wikipedia.org/wiki?curid=60751" title="Maine Coon">
Maine Coon

Die Maine Coon is ’n langharige katras met ’n kenmerkende voorkoms en ’n goeie jagvermoë.

Die Maine Coon is een van die oudste natuurlike katrasse in Noord-Amerika en is oorspronklik veral in Maine aangetref waar dit dié staat se amptelik kat is.

Dit is nie seker wanneer die kat in Amerika beland het nie, maar daar is verskeie teorieë. Die algemeen aanvaarde teorie is dat die Maine Coon ontstaan het ná kruisings tussen plaaslike korthaarkatte en langhaarkatte wat deur Engelse seevaarders (moontlik deur kapt. Charles Coon) of 11de-eeuse Wikings na Amerika gebring is. Die verbinding met die Wikings is vanweë die kat se ooreenkoms met die Noorse boskat.

Die kat was in die laat 19de eeu gewild op katskoue, maar sy bestaan is bedreig toe ander langhaarkatte in die 20ste eeu van oorsee na Amerika gebring is.

Dit is een van die grootste huiskatte en mannetjies kan tot 11 kg weeg. Die lyf is sterk en die bors breed. Die kat het ’n reghoekige lyf en lang pels. Die hare is korter op die kop en skouers en langer op die maag en sye, terwyl sommige katte ’n maanhaaragtige kraag het. Die pels het min versorging nodig. Die harige stert kan tot 36 cm lank wees en loop dunner na die punt.

Maine Coons kan enige kleur hê, maar kleure wat op hibrides dui, soos sjokolade, laventel, kleurpunte en fyn strepies word nie vir skoue aanvaar nie. Die algemeenste kleur is bruin met strepe. Alle oogkleure word aanvaar, behalwe blou en ’n onpaar kleur by katte wat nie wit is nie.

Maine Coons is bekend vir hul intelligensie en sagmoedigheid. Hulle bereik eers volle volwassenheid op drie tot vyf jaar, terwyl ander katte sowat ’n jaar neem.




</doc>
<doc id="60752" url="https://af.wikipedia.org/wiki?curid=60752" title="Pomacentridae">
Pomacentridae

Die Nooientjievisse ("Pomacentridae") is 'n visfamilie wat hoort tot die orde Perciformes. Daar is nege-en-twintig genera met driehonderd-en-vyftig spesies wat hoort tot dié familie en vyftig van die spesies kom aan die Suid-Afrikaanse kus voor.

Die familie se lywe is bedek met klein skubbe en die grootte wissel van 7 – 30 cm. Die meeste van die genera verkies om in koraal- en rotsriwwe te leef. Die familie kan in drie groepe verdeel word volgens vreetgewoontes:


By die familie lê die wyfie haar eiers op 'n oop rif, wat dan deur die mannetjie bevrug en opgepas word.

Baie van die visse kan oorleef in akwariums.

Die volgende genera en gepaardgaande spesies kom aan die Suid-Afrikaanse kus voor:














</doc>
<doc id="60755" url="https://af.wikipedia.org/wiki?curid=60755" title="Kroonkiewiet">
Kroonkiewiet

Die Kroonkiewiet of Gewone kiewiet ("Vanellus coronatus") is 'n middelgroot langbeenwaadvoël wat goed by die Suid-Afrikaanse voorstedelike lewe aangepas het. Hulle broei dikwels op besproeide sportvelde en ander uitgestrekte, oop grasgebiede. Die plaaslike naam "kiewiet" is 'n goeie weergawe van sy roep, wat dikwels in die nag gehoor kan word.

Die Kroonkiewiet het 'n swart kroon wat met 'n smal wit streep omsoom is. Die lang, rooi bene onderskei dié spesie van ander kiewiete. Onder die vlerke is groot, wit vere, wat tydens sy vlug waargeneem kan word.

Die volwasse voëls is baie beskermend teenoor hul kuikens en eiers en sal rondom 'n indringer neerduik terwyl hulle hul misnoeë luidrugtig en hard met hul 'kiewiet'-skree te kenne gee.

Kroonkiewiete maak omtrent geen nes nie, en die eiers word in 'n vlak holtetjie in die grond gelê. Daar word op hul gespikkelde kamoeflering vir beskerming staatgemaak.



</doc>
<doc id="60768" url="https://af.wikipedia.org/wiki?curid=60768" title="Noorse boskat">
Noorse boskat

Die Noorse boskat (Noors: "Norsk skogkatt"; Engels: "Norwegian Forest Cat") is ’n langharige katras inheems aan Noord-Europa.

Die Noorse boskat is aangepas om te oorleef in die koue weer van Noorweë. Hy kan moontlik afstam van swart en wit korthaarkatte wat ná 1 000 nC deur Wikings van Brittanje gebring is en langhaarkatte wat deur die Kruisvaarders gebring is. Hierdie katte kon met plaas- en wilde katte gepaar het en moontlik so in die moderne Noorse boskat ontwikkel het.

Die Siberiese kat en Turkse angora, langhaarkatte van onderskeidelik Rusland en Turkye, kan ook voorvaders van die ras wees. Noorse legendes verwys na die ""Skogkatt"" as ’n sprokiekat wat in die berge woon en hoë kranse kan uitklim. Aangesien die Noorse boskat ’n baie goeie klimmer is, glo die skrywer Claire Bessant dat die "Skogkatt" die Noorse boskat kan wees. Omdat hulle goeie jagters is, is hulle later op Noorse plase gebruik.

In 1938 is die eerste klub vir die Noorse boskat gestig. Hul beweging om die ras te bewaar is in die Tweede Wêreldoorlog onderbreek en amper in die wiele gery toe die kat byna uitgewis is weens teling met ander langhaarkatte. Aangesien die kat eers in die 1970's van Noorweë na ander dele van Europa versprei het, is dit toe eers deur die Europese vereniging Fédération Internationale Féline geregistreer. In 1989 is dit in Brittanje as ’n ras erken en eers in 1994 deur die Amerikaanse Cat Fanciers' Association.

Die kat se pels is aangepas by baie koue toestande. Die boonste laag bestaan uit lang, blink hare wat water uithou en ’n wollerige onderlaag vir isolasie. Dit is ’n groot, sterk kat – baie soos die Maine Coon – met lang bene, ’n wollerige stert en stewige lyf. Hulle het sterk pote en kan dus goed klim.

Die oë is amandelvormig en sit skuins. Dit kan enige kleur wees. Alle pelskleure word aanvaar buiten sjokoladebruin, lila, vaalbruin en kaneel.




</doc>
<doc id="60769" url="https://af.wikipedia.org/wiki?curid=60769" title="Eksotiese korthaarkat">
Eksotiese korthaarkat

Die eksotiese korthaarkat (Engels: "Exotic Shorthair") is ’n katras wat ontwikkel is om ’n kortharige weergawe van die Persiese kat te wees.

Die Persiese kat is in die 1950's in die geheim deur telers van Amerikaanse korthaarkatte gebruik om hul katras te "verbeter". Die hibride-voorkoms het in dié tyd erkenning op skoue begin gekry, maar telers wat ongelukkig was met die veranderinge, het daarin geslaag om korthaarkatte wat tekens van hibridisering toon, gediskwalifiseer te kry. Een teler van korthaarkatte wat die moontlikhede van die kruising tussen dié katte en die Persiese kat raakgesien het, het eindelik die Amerikaanse Cat Fanciers' Association (CFA) sover gekry om die katte in 1966 as ’n nuwe ras te erken met die naam eksotiese korthaarkat. Tydens die teelprogram is kruisings ook gedoen met die Russiese bloukat en Birmaanse kat. Die Europese Fédération Internationale Féline het die eksotiese korthaarkat in 1986 erken.

Vanweë gereelde kruistelings met Persiese katte, het sommige katte die resessiewe geen vir lang hare. Dit bring mee dat een uit elke vier eksotiese korthaarkatte lang hare kan hê.

Sommige verenigings soos die CFA beskou dié langharige weergawes nie as Persiese katte nie, terwyl The International Cat Association (TICA) dit wel doen. Ander verenigings beskou hulle weer as ’n aparte eksotiese langhaarkat.

Die kat word soms beskryf as "die luiaard se Persiese kat" omdat hulle die voorkoms van dié katte het, maar danksy hul kort hare nie dieselfde versorging nodig het nie. Hulle stem baie ooreen met Persiese katte, ook wat geaardheid betref, maar is effens lewendiger. Hulle is nuuskierig en spelerig en vriendelik met ander katte en honde.

Die eksotiese korthaarkat het ’n kompakte, ronde, sterk lyf met ’n kort nek. Dit het groot, ronde oë, ’n kort wipneus en klein ore. Alle kleure word erken.

Lys van katrasse



</doc>
<doc id="60771" url="https://af.wikipedia.org/wiki?curid=60771" title="Molidae">
Molidae

Die Sonvisse (Molidae) is 'n vis-familie wat hoort tot die orde Tetraodontiformes. Daar is drie genera met vier of vyf spesies wat hoort tot dié familie en vier van die spesies kom aan die Suid-Afrikaanse kus voor.

Die familie se lywe is lank ovaalvormig en lyk asof die agterkant stomp-af gesny is. Daar is nie werklik 'n stertvin nie. Die dorsale en anale vinne is lank en smal en daar is geen bekken vinne nie. Die grootte wissel van 80 cm tot 3 m. Hulle kom gewoonlik in die oop see voor, ver van land. Hulle eet hoofsaaklik planltonies jellievisse en ander see diertjies. Hulle verkies warmer waters.

Die volgende genus en gepaardgaande spesies kom aan die Suid-Afrikaanse kus voor:


Ander genera wat tot die familie hoort is:






</doc>
<doc id="60772" url="https://af.wikipedia.org/wiki?curid=60772" title="Havana-bruinkat">
Havana-bruinkat

Die Havana-bruinkat (Engels: "Havana Brown") is ’n kortharige katras wat in die 19de eeu die Switserse bergkat genoem is.

Die Havana-bruinkat is sedert die 1890's in Europa bekend en is toe reeds geskou. Hulle is dikwels beskryf as effekleurige bruin Siamese katte. Sedert die 1920's is die teel van Siamese katte wat nie blou oë het nie, ontmoedig in Brittanje en die teling van die Havana-bruinkat met sy groen oë is toe ook gestaak.

Eers in die 1950's het Britse telers weer begin om ’n effekleurige bruin kat te teel. In dié tyd het die kat ook in die VSA beland, waar swart huiskatte, sjokoladebruin Siamese en Russiese bloukatte in die teelprogram gebruik is. Dit is hier waar die naam "Havana" vir die eerste keer gebruik is vir dié kleur. Dis onseker waar dit vandaan kom – moontlik van die Havana-konyn of Havana-sigare.

Die kat word as bedreig beskou omdat die geenpoel baie klein is. In die laat 1990's was daar net 12 telers wat by die Amerikaanse Cat Fanciers' Association (CFA) geregistreer was. In 1998 het die CFA toestemming gegee dat huis- en Siamese katte gebruik kan word vir kruisteling.

In Brittanje en Europa word die Havana-bruinkat nie as ’n aparte ras erken nie, maar as ’n kastaiingbruin Oosterse korthaarkat.

Die Havana-bruinkat is ’n gespierde kat van gemiddelde grootte en lengte. Die pels is ’n rooierige bruin met geen strepe nie. Die snorbaard is ook bruin en die oë groen. Die kop is effens langer as die breedte en die ore is besonder groot.

Dit is ’n intelligente kat wat dikwels sy pote gebruik om goed te ondersoek of met sy eienaars te kommunikeer.

Lys van katrasse



</doc>
<doc id="60773" url="https://af.wikipedia.org/wiki?curid=60773" title="Myliobatidae">
Myliobatidae

Die Arendroê ("Myliobatidae") is 'n familie van visse wat hoort tot die orde Rajiformes. Daar is vyf genera met twee en dertig spesies wat hoort tot dié familie en vyf van die spesies kom aan die Suid-Afrikaanse kus voor.

Die kop, lyf en pektorale vinne vorm 'n geheel wat die vis 'n rombiese vorm gee. Die vis is wyer as wat hy lank is. Die oë en snoet is voor op die kop en steek uit waar die pektorale vinne begin. Die vis het 5 paar kieu splete aan die onderkant van die rombus. Die stert is kort en dun met 'n dorale vin by die basis. Die vis kan tot 2.3 m wyd raak en weeg dan 200 kg. Hulle verkies kuswater om in te leef en bly gewoonlik naby die bodem waar hulle kos soek soos skaaldiere en slakke. Die vis migreer saam in groot skole en is ovuvivipaar.

Die volgende genera en gepaardgaande spesies kom aan die Suid-Afrikaanse kus voor:








</doc>
<doc id="60774" url="https://af.wikipedia.org/wiki?curid=60774" title="Piksteel-barrakuda">
Piksteel-barrakuda

Die Piksteel-barrakuda ("Sphyraena jello") is 'n vis wat in die Indiese-Pasifiese area, die Rooisee en aan die ooskus van Afrika voorkom van Oman tot by Knysna. In Engels staan die vis bekend as die "Pickhandle barracuda".

Die vis is silwer kleurig met 'n geel groenerige skynsel aan die bokant. Die volwasse vissie het 20 donker dwars strepe oor die rug. Die dorsale vinne is groenerig, die anale vin is bleek en die stertvin is 'n dowwe geel. Die vis kan tot 1.4 m lank word.

Die vis verkies koraal- en rots riwwe om in te leef in water wat tot 33 m diep is.





</doc>
<doc id="60775" url="https://af.wikipedia.org/wiki?curid=60775" title="Sphyraenidae">
Sphyraenidae

Die Barrakudas (Sphyraenidae) is 'n vis-familie wat tot die orde Perciformes behoort. Daar is slegs een genus met twintig spesies in hierdie familie, en agt van die spesies kom aan die Suid-Afrikaanse kus voor.

Visse van hierdie familie het lang, byna silindervormige lywe met lang koppe en het twee dorsale vinne wyd uitmekaar. Die lyf is bedek met klein skubbe en die grootte wissel tussen 30 cm en 2 m. Hulle verkies riviermondings en vlak kuswater oor koraalriwwe om in te leef. Hulle eet hoofsaaklik vis en tjokka. Visse van die familie is eetbaar en gewilde sportvisse.

Die volgende genus en gepaardgaande spesies kom aan die Suid-Afrikaanse kus voor:





</doc>
<doc id="60776" url="https://af.wikipedia.org/wiki?curid=60776" title="Oosterse korthaarkat">
Oosterse korthaarkat

Die Oosterse korthaarkat (Engels: "Oriental Shorthair") is ’n katras wat die lyf van die Siamese kat kombineer met ’n verskeidenheid van kleure en patrone.

Oosterse korthaarkatte is ’n uiteenlopende ras met sy oorsprong in die Siamese kat, wat in die laaste helfte van die 1800's van Thailand na Brittanje ingevoer is. Volgens verslae is kleurpuntkatte en dié met effekleure ingevoer. Toe met die teling van die katte begin is, is die kleurpuntkatte Siamese genoem en die effekleurige katte Oosterse korthaarkatte.

Die katte is eers in 1977 deur die Amerikaanse Cat Fanciers' Association vir kompetisies aanvaar. In 1985 het die vereniging die tweekleurige Oosterse korthaarkat erken.

Die Oosterse korthaarkat is ’n lid van die Siamese familie. Hulle kan enige kleur wees, onder meer wit, rooi, sjokoladebruin, room, rookkleure, getint, blou, laventel of kaneel; tweekleurig, gestreep, met kolle of met ’n van-patroon. Meer as 300 kleure en patroonkombinasies is moontlik. Die katte het nes Siamese katte amandelvormige oë en ’n wigvormige kop met groot ore. Hul lywe is elegant, maar gespierd en die sterte is lank en loop dunner na die einde. Die langhaarweergawe lyk dieselfde, maar het die resessiewe geen vir lang hare.

Die Oosterse korthaarkat is intelligent en sosiaal en vorm sterk bande met mense. Hulle is nuuskierig, vriendelik, emosioneel en veeleisend en miaau baie. Hulle kan baie hard spin as hulle gelukkig is.

Lys van katrasse



</doc>
<doc id="60778" url="https://af.wikipedia.org/wiki?curid=60778" title="Oosterse langhaarkat">
Oosterse langhaarkat

Die Oosterse langhaarkat (Engels: "Oriental Longhair") is ’n katras soortgelyk aan die Balinese kat en die Javanese kat. Dit lyk nes ’n Oosterse korthaarkat, maar het langer hare. Dit is voorheen die Britse angora genoem, maar die naam is in 2002 verander om verwarring met die Turkse angora te voorkom.

Daar is geen naam wat internasionaal vir die ras aanvaar word nie en dit word soms ook die Mandarynse kat ("Mandarin") genoem. Die Southern African Cat Council erken net ’n Oosterse mediumhaarkat. Enige kleur en patroon is aanvaarbaar.

Lys van katrasse



</doc>
<doc id="60779" url="https://af.wikipedia.org/wiki?curid=60779" title="Wildeposduif">
Wildeposduif

Die wildeposduif of tuinduif ("Columba livia") is verwant aan die kransduif en kom baie algemeen in Suid-Afrikaanse dorpe en stede voor.

Broeityd is dwarsdeur die jaar en die lyste en vensterbanke van hoë stadsgeboue verskaf ideale nesmaakplekke. Stadsbewoners het die vestiging van hierdie en ander duifspesies aangemoedig deur graankorrels en broodkrummels vir hulle neer te sit.

Tuinduiwe is baie volop in stedelike gebiede. Hulle is waarskynlik oorspronklik van Nederland af hierheen gebring en later weer uit ander dele van Europa. Hulle word dikwels in groot swerms in stadsparke en ander groot gebiede aangetref, en is goed aangepas by die menslike leefwyse. Tuinduiwe het 'n las in baie stede geword, en is nie welkome inwoners nie, veral vanweë hulle gewoonte om die lysies en dakke van geboue met hulle mis te bevuil. Dit is van die min voëls waarvan die verspreiding byna uitsluitlik met menslike aktiwiteit saamhang.
Beskrywing: Verekleed wissel baie, en swart, blou, grys, wit, en rooibruin vorms kom voor. Die blou vorm is identies aan die voorouerlike rotsduif van Europa: blouerig grys met swart dwarsstrepe oor die vlerke en stert, 'n wit vlek op die kruis en glansende groen en pers aan die kante van die nek. Die wyfie is valer as die mannetjie, met minder glans aan die nek. Jong voëls is valer as die volwassenes.

Habitat: Stadsgebiede, maar broei ook op kuskranse in die Oos-Kaap.

Status: Talryke standvoël.

Soortgelyke spesies: Ander duiwe.

Roep: Tipiese vinnige ‘koe-roe-koe’ van 'n mak duif. Ook 'n diep nasale ‘ghoe-ghoe-ghoe’ by die nes.

Dieet: Saad, graan en kosreste.

Plek: Lysies van geboue, of enige dakopeninge.

Nes: Die nes is 'n platform van stokkies, vere, plastiek en enigiets anders.

Seisoen: Enige maand van die jaar.

Getal eiers: 2.

Broeitydperk: Sowat 18 dae.

Kuikenstadium: Sowat 30 dae.

Tuinduiwe sal geredelik in oop dele van die tuin kom vreet, maar die meeste mense wil hulle nie graag in die tuin hê nie, aangesien hulle enorme hoeveelhede kos van 'n voertafel kan verorber en geneig is om ander soorte voëls af te knou. Tuinduiwe rus ook graag op huisdakke en bevuil stoepe met hulle mis.

Kosvereistes: Hul dieet is feitlik heeltemal aangepas by die mens s'n. Hulle sal broodkrummels, saad, vrugte en enige iets eetbaars verorber. Die groot toename in hulle getalle en hulle vinnige verspreiding kan dus hoofsaaklik toegeskryf word aan die ruim geskenke van "vriendelike" mense.

Nesmaak: Tuinduiwe broei graag op 'n huis of buitegebou, aangesien daar geskikte lysies of openinge in die dakkappe is, maar die meeste mense ontmoedig hulle. Tog kan dit vermaaklik en leersaam wees om hulle broeisiklus op die vensterlysie van 'n woonstel of kantoorgebou dop te hou.



</doc>
<doc id="60783" url="https://af.wikipedia.org/wiki?curid=60783" title="Groot-rooioogtortelduif">
Groot-rooioogtortelduif

Die groot-rooioogtortelduif of grootringduif ("Streptopelia semitorquata") is 'n duifspesie wat wydverspreid in Afrika suid van die Saharawoestyn voorkom. Dit is 'n algemene, indien nie 'n oorvloedige, spesie in die meeste habitatte buiten die woestyn. Die vlug is vinnig, met gereelde slae, en 'n skerp flik van die vlerke by geleentheid wat kenmerkend is van duiwe in die algemeen.

Hierdie spesie lyk baie na die gewone tortelduif maar is groter en swaarder gebou, het 'n donkerder lyfkleur en 'n ligte grys strook wat oor die bovlak van die punt van die stert loop. Die kenmerkende rooi oog is egter slegs opmerklik van naby gesien.

Wanneer dit vlieg, toon dit swarterige vlug vere. Die kop en onderkant is donker wynagtig-pienk skakering tot liggrys op die gesig. Daar is swart agter-nek gedeelte met 'n wit rand. Die bene en 'n ring om die oog van kaal vel is rooi. Die roep is 'n harde "doo-doo-du-du".

Geslagte lyk eenders, maar jeugdiges is dowwer as volwassenes, en skulppatroon op die liggaam vere.

Hierdie duif is minder stadsgebonde as baie ander duiwe en verkies die digter plantegroei van tuinomgewings.

Hierdie spesie bou 'n stoknes in 'n boom en lê twee wit eiers. Die nes kom meestal in bome voor en word dikwels so losweg gebou dat die eiers partykeer van onder af gesien kan word. Die kuikens word vir die eerste paar maande met 'duifmelk' gevoed. Dit is 'n hoogs voedsame melkagtige vloeistof wat deur die selle in die kroppe van albei ouers vervaardig word. Dit het 'n eenderse samestelling as soogdiermelk. Om die 'opgebringde' melk in te neem, druk die kuikens hul koppe in die ouer se keel. Melkvoeding onder voëls is beperk tot die duiffamilie.

Grootringduiwe vreet grassade, graan en ander plantegroei. Hulle voed dikwels op die grond. Soos verskeie ander spesies in die genus, is hulle meestal nie in groepe nie en voed dikwels alleen of in pare.




</doc>
<doc id="60788" url="https://af.wikipedia.org/wiki?curid=60788" title="Torpedinidae">
Torpedinidae

Die Drilvisse ("Torpedinidae") is 'n vis-familie wat hoort tot die orde Torpediniformes. Daar is slegs een genus met sewentien spesies wat hoort tot dié familie en drie van die spesies kom aan die Suid-Afrikaanse kus voor.

Die familie se kop, lyf en pektorale vinne vorm een ronde skyf met 'n groot elektriese orgaan weerskante van die kop. Daar is twee dorsale vinne teenwoordig en die stertvin het 'n boonste- en onderste lob. Daar is vyf paar kieusplete onder die kop. Die grootte wissel van 0.6 - 1.8 m. Die familie is oor die algemeen bodembewoners wat tot op dieptes van 457 m aangetref word. Hulle eet onder andere skaaldiere, wurms en pelagiese vis. Die elektriese organe kan 'n skok van tot 220 V lewer wat gebruik word om die prooi tydelik te verlam.

Die volgende genus en gepaardgaande spesies kom aan die Suid-Afrikaanse kus voor:





</doc>
<doc id="60789" url="https://af.wikipedia.org/wiki?curid=60789" title="Muis-klipvis">
Muis-klipvis

Die Muis-klipvis ("Fucomimus mus") is 'n vis wat endemies aan die Suid-Afrikaanse kus is en kom voor van Valsbaai tot by Koffiebaai. In Engels staan die vis bekend as die "Mouse clinid".

Die vis is rooierig, groen of bruin van kleur afhangende van die omgewing. Die dorsale en anale vinne het deurskynende gedeeltes in en die stertvin is ook deursigtig. Die onvolwasse vissies is rooierig van kleur met groot silwer vlekke op die sye. Die vis word tot 10 cm groot.

Hulle kom in getypoele voor. 



</doc>
<doc id="60790" url="https://af.wikipedia.org/wiki?curid=60790" title="Pou-klipvis">
Pou-klipvis

Die Pou-klipvis ("Pavoclinus pavo") is 'n vis wat endemies is aan die Suid-Afrikaanse kus en kom voor vanaf Lüderitz tot by die Groot-Keirivier. In Engels staan die vis bekend as die "Peacock clinid".

Die vis se kleur is afhangend van die tipe seewier waarin die vis leef. Daar is wel blou-groen lyne op die kop net agter die oë op al die visse en die vis word tot 15 cm groot.

Die vis leef in poele en vlak, rotsagtige areas tussen alge en gaan selde dieper as 10 m.





</doc>
<doc id="60791" url="https://af.wikipedia.org/wiki?curid=60791" title="Grootrivier (dubbelsinnig)">
Grootrivier (dubbelsinnig)

Grootrivier kan na een van die volgende riviere in Suid-Afrika verwys:




</doc>
<doc id="60792" url="https://af.wikipedia.org/wiki?curid=60792" title="Clinidae">
Clinidae

Die Klipvisse ("Clinidae") is 'n vis-familie wat hoort tot die orde Perciformes. Daar is twintig genera met drie en tagtig spesies wat hoort tot dié familie en een en veertig van die spesies kom aan die Suider-Afrikaanse kus voor en al een en veertig dié spesies is endemies aan Suider-Afrika.

Die familie is aan die klein kant, tussen 5 – 30 cm lank. Die lywe is lank en bedek met klein skubbe en die oë is hoog in die kop en naby mekaar. Die dorsale vin is lank. Die sylyn begin hoog en net na die pektorale vin buig dit afwaarts en gaan in 'n reguit lyn na die stert. Al die Suid-Afrikaanse spesies is vivipaar. Die visse is oor die algemeen goed gekamoefleer en pas goed in die getypoele, riviermondings, alge en kelp waar hulle leef. Die visse is karnivore en vreet onder andere klein skaaldiere en wurms.

Die volgende genera en spesies kom aan die Suid-Afrikaanse kus voor:







</doc>
<doc id="60796" url="https://af.wikipedia.org/wiki?curid=60796" title="Gempylidae">
Gempylidae

Die Snoeke & Slang Makriele ("Gempylidae") is 'n vis-familie wat hoort tot die orde Perciformes. Daar is twee subfamilies in die familie naamlik: "Gempylinae" en "Trichiurinae".

Daar is sestien genera met drie en twintig spesies wat hoort tot dié subfamilie en nege van die spesies kom aan die Suid-Afrikaanse kus voor.

Die subfamilie het lang lywe, twee neusgate aan weerskante van die snoet en die dorsale vin is verdeel in twee vinne. Die stertvin is gevurk en die lyf is bedk met klein skubbe. Die grootte wissel van 30 cm - 2 m. Hulle is vinnge en ratse jagters wat gewoonlik in 200 – 500 m water bly en snags na die oppervlak gaan.

Die volgende genera en spesies kom aan die Suid-Afrikaanse kus voor:



Daar is nege genera met twee en dertig spesies wat hoort tot dié subfamilie en vyf van die spesies kom aan die Suid-Afrikaanse kus voor.

Die lywe is baie lank.

Die volgende genus en spesies kom aan die Suid-Afrikaanse kus voor:




</doc>
<doc id="60797" url="https://af.wikipedia.org/wiki?curid=60797" title="Haarstert">
Haarstert

Die Haarstert ("Trichiurus lepturus") is 'n vis wat wêreld wyd voorkom in tropiese waters. In Engels staan die vis bekend as die "Cutlass fish".





</doc>
<doc id="60798" url="https://af.wikipedia.org/wiki?curid=60798" title="Sekelstert grootoog">
Sekelstert grootoog

Die Sekelstert grootoog ("Priacanthus hamrur") is 'n vis wat voorkom in die Indiese-Pasifiese area, die Rooisee en aan die ooskus van Afrika van Oman tot by Knysna. In Engels staan die vis bekend as die "Crescent-tail bigeye".

Die vis kan sy kleur van silwer na rooierig binne sekondes verander en word tot 45 cm lank.

Die vis verkies om te leef in koraalriwwe en rots bodems in water wat van 5 – 250 m diep is. Die visse is gewoonlik onaktief deur die dag. Goeie eetvis.





</doc>
<doc id="60799" url="https://af.wikipedia.org/wiki?curid=60799" title="Priacanthidae">
Priacanthidae

Die Grootoē ("Priacanthidae") is 'n vis-familie wat hoort tot die orde Perciformes. Daar is vier genera met agtien spesies wat hoort tot dié familie en vier van die spesies kom aan die Suid-Afrikaanse kus voor.

Die familie se lywe is reghoekig met een dorsale vin en die pektorale vin is kleiner as die bekken vinne en korter as die kop. Die hele lyf en kop is bedek met klein skubbe. Die familie se grootte wissel van 30 – 60 cm. Hulle is oor die algemeen bodem bewoners wat in water van 1 – 400 m diep voorkom. Die familie is naglewend en eet hoofsaaklik soöplankton. Die oë is bedek met 'n "tapetum lucidum" - 'n weerkaatsende laag agter in die retina - wat vir die vis die opmerklike oë glans gee.

Die volgende genera en spesies kom aan die Suid-Afrikaanse kus voor:






</doc>
<doc id="60800" url="https://af.wikipedia.org/wiki?curid=60800" title="Dinopercidae">
Dinopercidae

Die Spelonkbaars ("Dinopercidae") is 'n vis-familie wat hoort tot die orde Perciformes. Daar is twee genera met twee spesies wat hoort tot dié familie en een van die spesies kom aan die Suid-Afrikaanse kus voor.

Die familie se lywe is reghoekig en ietwat plat en bedek met klein skubbe. Die maksimum grootte is 75 cm. Hulle verkies vlak water om in te leef.

Die volgende genus en spesie kom aan die Suid-Afrikaanse kus voor:





</doc>
<doc id="60801" url="https://af.wikipedia.org/wiki?curid=60801" title="Gestreepte draadvin">
Gestreepte draadvin

Die Gestreepte draadvin ("Polydactylus plebeius") is 'n vis wat voorkom in die Indiese-Pasifiese area en aan die ooskus van Afrika van Kenia tot by Knysna. In Engels staan die vis bekend as die "Striped threadfin".

Die vis se kop en lyf is silwer aan die bokant en ligter aan die onderkant met 7 - 8 horisontale swart strepe oor die lyf. Die vis het twee dorsale vinne en daar is vyf strale aan die onderkant van die kop. Die vis word 55 cm groot.

Die vis verkies riviermondings en kuswater tot op 'n diepte van 122 m om in te leef. Hulle is hermafrodiete.





</doc>
<doc id="60802" url="https://af.wikipedia.org/wiki?curid=60802" title="Barnsteenroete">
Barnsteenroete

Die term Barnsteenroete verwys na 'n aantal antieke handelsroetes waarlangs eeue lank barnsteen en ander goedere uit die Noord- en Oosseegebied suidwaarts na die Mediterreense lande vervoer is. 

Die vrag is sowel oorland asook op belangrike waterweë soos die Wisła- en Dnjestr-riviere na bestemmings in antieke Italië, Griekeland, die Swartseegebied en Egipte vervoer. Die Egiptiese farao Toetankamen is met barnsteen as grafgifte begrawe, terwyl dit in die antieke Griekse Apollo-tempel in Delphi as offergawe gegee is. Die Duitse argeoloog Heinrich Schliemann het tydens sy uitgrawings in Mikene barnsteen naas goudskatte ontdek. Verweerde barnsteen is ook in vorstelike grafte in die Akkadiese stad Qatna gevind. Vanuit die Swartseegebied is barnsteen langs die Syroete verder ooswaarts na Asië uitgevoer.

In die tyd van die Romeinse Ryk het 'n hoofroete van die Baltiese kus in Pruise suidwaarts deur die stamgebied van die Boii in die huidige Tsjeggiese Republiek en Slowakye na Aquileia, die grootste Romeinse seehawe aan die Adriatiese Seekus (die huidige Golf van Venesië) geloop.



</doc>
<doc id="60803" url="https://af.wikipedia.org/wiki?curid=60803" title="Polynemidae">
Polynemidae

Die Draadvinne ("Polynemidae") is 'n vis-familie wat hoort tot die orde Perciformes. Daar is agt genera met een en veertig spesies wat hoort tot dié familie en vier van die spesies kom aan die Suid-Afrikaanse kus voor.

Die familie se lywe is lank en platterig met twee dorsale vinne. Die pektorale vinne is laer as normaalweg en is in twee verdeel: die boonste gedeelte is normaal en die onderste gedeelte het lang strale wat amper soos drade lyk. Die sterte is diep gevurk. Die grootte wissel van 30 cm tot 1.8 m. Die familie verkies vlakker kuswater om in te leef en eet hoofsaaklik skaaldiere.

Die volgende genera en spesie kom aan die Suid-Afrikaanse kus voor:






</doc>
<doc id="60811" url="https://af.wikipedia.org/wiki?curid=60811" title="Columba van Iona">
Columba van Iona

Sint Columba van Iona, (* 7 Desember 521 in Gartan, Ierland; † 9 Junie 597 op die eiland Iona, Skotland) ook bekend as Colum Cille (['xolumʴ 'çiLʴe], Oud-Iers, "Duif van die kerk"), Colm Cille (Iers-Gaelies), Calum Cille (Skots-Gaelies) en Kolban of Kolbjørn (Oudnoors, "Swart Beer"), Skotland, was 'n Ierse monnik en sendeling wat in die vroeë middeleeue sendingwerk by die inheemse bevolking van Skotland, die Pikte, gedoen het. Hy word as een van die "drie beskermhere" en "twaalf apostels van Ierland" beskou.


</doc>
<doc id="60820" url="https://af.wikipedia.org/wiki?curid=60820" title="Domitianus">
Domitianus

Domitianus (Titus Flavius Caesar Domitianus Augustus; 24 Oktober 51 – 18 September 96) was die Romeinse keiser van 81 tot 96. Domitianus was die derde en laaste keiser van die Flawiese dinastie.

Domitianus se jeug en vroeë loopbaan is grootliks in die skadu van sy broer Titus deurgebring, wat militêre roem verwerf het ten tye van die Eerste Joods-Romeinse oorlog. Hierdie situasie het voortgeduur tydens die bewind van sy vader Vespasianus, wat na afloop van die burgeroorloë keiser geword het in 69, die jaar van die vier keisers. Terwyl Titus as medekeiser die uitvoerende gesag met sy vader gedeel het, is Domitianus met eerbetoon gelaat, maar sonder aanstellings. Vespasianus is in 79 oorlede en is deur Titus opgevolg, wie se eie bewind tot 'n onverwagte einde gekom het, toe hy in 81 'n noodlottige siekte opgedoen het. Die dag na Titus se dood is Domitianus tot keiser uitgeroep deur die Praetoriaanse wag, wat 'n bewindstermyn van vyftien jaar sou inlui – langer as enige bewindhebber sedert Tiberius.

As keiser het Domitianus die ekonomie versterk deur die Romeinse geldmunt te herwaardeer, die grensbolwerke van die ryk uit te brei, en 'n massiewe bouprogram van stapel te stuur vir die herstel van skade aan die hoofstad. Veeleisende oorloë is in Britannia gevoer, waar sy generaal Agricola gepoog het om Caledonië (Skotland) te onderwerp, en benewens waar 'n volstrekte oorwinning oor koning Decebalus hom in Dacië ontwyk het. Domitianus se regering het totalitêre kenmerke getoon; hy het homself as die nuwe Augustus gesien, 'n verligte dwingelandy wat bestem sou wees om die Romeinse ryk opnuut 'n roemryke tydvak binne te lei. Religieuse, militêre, en kulturele propaganda het 'n persoonskultus gekweek, en deur homself te nomineer as perpetuele sensor, het hy gepoog om publieke en private sedes te beheer. Gevolglik was Domitianus gewild by die mense en die leër, maar is deur lede van die Romeinse senaat as 'n tiran beskou.

In 88 word die goewerneur van Asia, Vettulenus, wat deur die Senaat aangestel is, tereggestel. Hoekom is nie duidelik nie, maar Domitianus elimineer die hele kring rondom Vettulenus saam met hom, wat 'n vakuum skep in die rykste provinsie van die Ryk. Die persoon wat hy stuur om die bewind oor te neem is nie 'n senator of iemand uit die hoogste vlakke van die Romeinse elite nie, maar 'n "eques": C. Minicius Italus. Dit is 'n klap in die gesig van die senatore en 'n voorbeeld van die verstoorde verhouding tussen keiser en Senaat.

Domitianus se bewind het in 96 tot 'n einde gekom toe hy deur hofbeamptes vermoor is. Dieselfde dag is hy opgevolg deur sy raadgewer Nerva. Na sy dood is Domitianus se gedagtenis deur die Romeinse senaat tot vergetelheid verdoem, terwyl senatoriale outeurs soos Tacitus, Plinius die jongere en Suetonius geskiedenisse gepubliseer het wat die sienswyse sou propageer dat Domitianus 'n wrede en paranoïese tiran was. Moderne geskiedenis het hierdie sienings verwerp, deur Domitianus instede te karakteriseer as 'n meedoënlose, tog effektiewe outokraat, wie se kulturele, ekonomiese en politieke programme die grondslag gelê het vir die vreedsame 2de eeu.



</doc>
<doc id="60825" url="https://af.wikipedia.org/wiki?curid=60825" title="Luiperd botvis">
Luiperd botvis

Die Luiperd botvis ("Bothus pantherinus") is 'n vis wat voorkom in die Indiese-Pasifiese area, die Rooisee en aan die ooskus van Afrika van die Persiese Golf tot by Port Alfred. In Engels staan die vis bekend as die "Leopard flounder".

Die vis se lyf is ovaalvormig en die oë is ver uitmekaar. Daar is tentakels op die pektorale vin aan die oog kant van die vis. Die bokant of te wel die oogkant is bedek met donker vlekke, kolle en ringe. Daar is 'n swart kol op die sylyn. Die vis word tot 30 cm lank.

Die vis verkies sanderige bodems om in te leef in water wat nie dieper is as 25 m nie en eet vis, krap en garnale.





</doc>
<doc id="60826" url="https://af.wikipedia.org/wiki?curid=60826" title="Bothidae">
Bothidae

Die Linkeroog botvisse ("Bothidae") is 'n vis-familie wat hoort tot die orde Pleuronectiformes. Daar is twintig genera met 161 spesies wat hoort tot dié familie en vyftien van die spesies kom aan die Suid-Afrikaanse kus voor.

Die familie se lywe is uiters plat en normaalweg is beide oë aan die linkerkant van die kop. Dit gebeur ook soms dat die oë aan die regterkant van die kop is. Die dorsale en anale vinne is nie deel van die stertvin nie. Die pektorale vin aan die oogkant is lank. Die familie wissel tussen 10 – 57 cm lank. Die familie lyk normaal by geboorte maar mettertyd, soos die vis ontwikkel, skuif die oog aan die regterkant oor na die linkerkant. Die familie bring die grootste gedeelte van hul lewe op die bodem deur. Hulle rus op die blinde kant wat normaalweg wit is.

Die volgende genera en spesies kom aan die Suid-Afrikaanse kus voor:





</doc>
<doc id="60827" url="https://af.wikipedia.org/wiki?curid=60827" title="Amerikaanse kruloorkat">
Amerikaanse kruloorkat

Die Amerikaanse kruloorkat (Engels: "American Curl") is ’n katras wat uitgeken kan word aan sy ongewone ore, wat van sy gesig af terugkrul na die middel van sy agterkop.

Die ras het in 1981 in Lakewood, Kalifornië, ontstaan vanweë ’n spontane mutasie. ’n Amerikaanse kruloorkat is in 1983 vir die eerste keer op ’n katskou ten toon gestel en in 1987 het die langharige weergawe kampioenskapstatus gekry by The International Cat Association (TICA). In 1993 het die kat die eerste ras geword wat tot die kampioenskap-afdelings vir lang én kort hare van die Amerikaanse Cat Fanciers' Association (CFA) toegelaat is.

Die kat is van gemiddelde grootte en bereik eers ná 2 tot drie jaar volwassenheid. Hulle is sterk en gesond. Hulle moet versigtig gehanteer word, anders kan die ore se kraakbeen beskadig word. Die lang- en kortharige weergawes het albei sagte, syagtige hare wat plat teen hul lyf lê.

Klein katjies word met reguit ore gebore wat binne 10 dae begin krul. Ná vier maande sal die ore nie verder krul nie en behoort hulle hard te voel. Skoukatte se ore moet in ’n boog van tussen 90 en 180 grade krul. ’n Kat waarvan die ore aan die agterkop raak, word gediskwalifiseer.





</doc>
<doc id="60828" url="https://af.wikipedia.org/wiki?curid=60828" title="Asiatiese kat">
Asiatiese kat

Die Asiatiese kat (Engels: "Asian"), ook bekend as die Maleise kat ("Malayan"), is ’n kortharige katras soortgelyk aan die Birmaanse kat, maar met meer kleure en patrone.

Die ras is in die 1980's begin teel. Die kat is van gemiddelde bou, met ’n gespierde, kompakte lyf met baie min vet. Die bors is breed en rond en die bene slank. Die stert is van gemiddelde lengte en die oë geel.

Die kort pels is sag en blink. Daar is vier verskillende groepe: effekleure (insluitende die Bombaaikat, wat ’n swart Asiatiese kat is), gestreep, rookkleur en getint. Laasgenoemde word deur die Fédération Internationale Féline as ’n aparte ras, die Burmilla, geklassifiseer.

Sy geaardheid is baie soos dié van die Birmaanse kat, een van die rasse wat gebruik is om die kat te teel. Hulle is intelligent, sosiaal en vriendelik met mense.

Daar is ook ’n Asiatiese halflanghaarkat, wat soms die Tiffany genoem word. Dieselfde kleure word toegelaat as by die Asiatiese en die Birmaanse kat. Hulle is baie skaars en word in Brittanje erken, maar nie in Amerika nie.

Lys van katrasse




</doc>
<doc id="60830" url="https://af.wikipedia.org/wiki?curid=60830" title="Lemoenduif">
Lemoenduif

Die lemoenduif of rooiborsduif ("Streptopelia senegalensis", lengte: 22–24 cm) is 'n duif inheems aan Suid-Afrika. Hy is nie bang vir mense nie en word dikwels op stadsypaadjies, tuinpaadjies en in tuine aangetref. Sy Engelse naam "Laughing dove", kom van sy sagte borrelende roepnoot wat soos iemand wat lag, klink. Lemoenduiwe is algemeen regdeur Suider-Afrika en is dikwels in groot getalle in stadsparke en op oop gebiede bymekaar. Soos die Tortelduif bestaan sy vertoonvlug uit 'n byna vertikale opvlieg in die lug, en dan 'n afsweef met uitgestrekte vlerke en stert.

Die lemoenduif is een van die kleiner spesies in Suid-Afrika en kan uitgeken word aan sy gespikkelde kraag wat rondom die sykante van die nek en om die bors loop. Ander soortgelyke
spesies het 'n swart kraag agter die nek, maar dié ontbreek by die lemoenduif. As die mannetjie wil hofmaak, styg hy steil in die lug op en daal dan stadig met die vlerke uitgestrek en die stert oopgesprei om die opsigtelike wit kante te vertoon.

Beskrywing: Hierdie spesie word van die groter Tortelduif onderskei aan die afwesigheid van 'n swart agterkraag, aan die diagnostiese swart gespikkelde halssnoer oor sy kaneelkleurige bors, en aan die kaneelkleurige rug. In vlug is die kontras tussen die blou-grys voorvlerke en en kaneelkleurige rug opvallend en die wit punt en en kante van die stert duidelik sigbaar. Wyfie is kleiner en ligkleuriger. Jong voël is valer as volw.
Habitat: Word in verskeidenheid habitats aangetref, maar vermy egte woestyn.
Status: Volop standvoël. Die algemeenste en bekenste duif in die streek wat ooral aangepas het by tuine en middestede.
Soortgelyke spesies: Tortelduif, Europese tortelduif.
Roep: Algemene roep is 'n onderskeidende stygende en dalende ‘ooo-koook-koook-kooo’.
Dieet: Hoofsaaklik saad en graan, maar ook insekte en slakke.

Plek: In 'n boom of struik, maar sal soms ook lysies in stede gebruik.
Nes: Lendelam stokkiesnes wat maklik uitmekaar val in erge winde of storms.
Seisoen: Enige maand van die jaar maar veral die droë seisoen.
Getal eiers: 2.
Broeitydperk: 12-16 dae.
Kuikenstaduim: Sowat 15 dae.

Habitat: Soek meestal in oop gebiede soos grasperke kos, dikwels in die geselskap van Tortelduiwe en Grootringduiwe. Lemoenduiwe word gewoonlik die slagoffer van die huiskat, wie se eienaars hulle juis lok om die risiko van ander tuinvoëls wat dalk gevang kan word, te verminder.
Kosvereistes: Dié duifies vreet meestal graan, maar sal ook broodkrummels, mieliepap en ander soortgelyke kos eet. Soos by alle duiwe, kan jy wedywering met ander voëls by die voertafel verminder deur graan op die grond te strooi. Hulle is ook lief vir mielies.
Nesmaak: Soos die Tortelduif, maak die Lemoenduif in 'n wye verskeidenheid bome en struike nes, met die voorkeur aan uitheemses in die Kaap en die inheemses verder noord. Neste is tussen twee en vyf meter bo die grond.



</doc>
<doc id="60832" url="https://af.wikipedia.org/wiki?curid=60832" title="Egeïese kat">
Egeïese kat

Die Egeïese kat (Grieks: γάτα του Αιγαίου; Engels: "Aegean cat") is ’n natuurlike katras wat sy oorsprong in die Kuklade-eilande van Griekeland het. Dit word beskou as die land se enigste inheemse katras.

Die Egeïese kat kom natuurlik op die Kuklade in die Egeïese See voor. Die ontwikkeling van die ras is in die vroeë 1990's in Griekeland begin. Omdat dit ’n nuwe katras is, word dikwels geglo hulle is baie skaars, hoewel hulle algemeen in Griekeland voorkom.

Die pels is halflank, sonder ’n onderlaag. Die kat het ’n effense kraag en ’n harige stert. Die hare het twee of drie kleure; een van die kleure is altyd wit. Ander kleure kan swart, rooi, blougrys of room wees, met of sonder strepe. Die kat is van gemiddelde grootte met ’n gespierde bou. Die lyf is lank, die pote rond en die stert lank en reguit. Die oë het ’n Oosterse vorm en kan enige skakering van groen wees.




</doc>
<doc id="60833" url="https://af.wikipedia.org/wiki?curid=60833" title="Swartvin-drievin">
Swartvin-drievin

Die Swartvin-drievin ("Helcogramma fuscopinna") is 'n vis wat in die Indiese Oseaan en aan die ooskus van Afrika voorkom vanaf Kenia tot by die Oos-Kaap. In Engels staan die vis bekend as "Blackfin triplefin".

Die vis het drie dorsale vinne. Die lyf is vol skubbe behalwe die kop en pens gedeelte. Die boonste gedeel van die volwasse visse se kop is roes rooi en die onderste gedeelte van die kop is swarterig van kleur. Tussen die twee helftes is 'n blou-wit lyn. Gedurende die parings tyd is die mannetjies amper swart.

Die vis kom voor in water van 5 – 30 m by koraal- en rots riwwe.





</doc>
<doc id="60834" url="https://af.wikipedia.org/wiki?curid=60834" title="Ragamuffin">
Ragamuffin

Die Ragamuffin is ’n katras wat in 1994 die eerste op die toneel verskyn het. Hy is bekend vir sy dik, konynagtige pels.

In die 1960's het ’n teler, Ann Baker, verskeie klein katjies van ’n buurvrou gekoop en begin om wat nou as die Ragdoll bekend is, te ontwikkel. Sy het die International Ragdoll Cat Association (IRCA) gestig en streng standaarde opgestel vir enigiemand wat onder dié naam met die katte wou teel. Ander verenigings mag ook nie die Ragdoll geregistreer het nie. In 1975 het ’n groep van die IRCA weggebreek met die doel om algemene erkenning vir die katte te kry. Hulle het eindelik die standaarde vir die Ragdoll ontwikkel soos wat groot verenigings dit tans aanvaar.

In 1994 het nog ’n groep van die IRCA weggebreek weens die streng teelbeperkings. Hulle kon nie dieselfde naam gebruik nie en het hul kat die Ragamuffin (Afrikaans: skobbejak, smeerlap) genoem. Die naam is as ’n grap voorgestel, maar toe die oorspronklike registrasie nie verander kon word nie, moes die naam behou word. Om die katte se genetiese gesondheid te verbeter, is hulle met Persiese katte, Himalajakatte en langharige huiskatte gekruis en dit het die kat anders as sy Ragdoll-voorouers laat lyk.

Sommige katverenigings erken die Ragamuffin, terwyl ander dit nie doen nie omdat hy so baie soos die Ragdoll lyk. Die American Cat Fanciers Association (ACFA) en die Cat Fanciers' Association (CFA) het hulle in 2003 in die diverse klas aanvaar en in 2011 in die kampioenskapsklas.

Ragamuffins is sterk, swaar katte wat eers ná vier of vyf jaar volwasse word. Hulle het ’n reghoekige lyf met ’n breë bors en kort nek. Hul pels is halflank en word langer na die maag toe. Dit is ook lank om die nek en kante van die gesig. Hulle kan enige kleur en patroon hê.

Die katte word geteel om liefdevol, sosiaal en spelerig te wees.




</doc>
<doc id="60835" url="https://af.wikipedia.org/wiki?curid=60835" title="Kaapse drievin">
Kaapse drievin

Die Kaapse drievin ("Cremnochorites capensis") is 'n vis wat endemies is aan Suid-Afrika en kom voor van Valsbaai tot by Koffiebaai. In Engels staan die vis bekend as "Cape triplefin".

Die vis het drie dorsale vinne. Die liggaam is liggekleurd met onreëlmatige bruin strepe op. Daar is 'n vertikale bruin streep onder die oog en daar is stekels om die oë. Die vis word tot 8 cm groot.

Die vis leef in rots riwwe in water wat 5 – 20 m diep is.





</doc>
<doc id="60836" url="https://af.wikipedia.org/wiki?curid=60836" title="Borne, Nederland">
Borne, Nederland

Borne lê in die provinsie Overijssel in Nederland (in Twente), met 'n oppervlakte van slegs 26 vierkante kilometer en meer as 21 000 inwoners.

Plekke in die munisipale gebied van Borne:
Borne, Hertme en Zenderen


</doc>
<doc id="60837" url="https://af.wikipedia.org/wiki?curid=60837" title="Rooilippies-drievin">
Rooilippies-drievin

Die Rooilippies-drievin ("Helcogramma obtusirostris") is 'n vis wat voorkom in die suidwestelike Indiese Oseaan en aan die ooskus van Afrika vanaf Bazaruto tot by Oos-Londen. In Engels staan die vis bekend as die "Hotlips triplefin".

Die vis het drie dorsale vinne. Die mannetjie vis is donker van kleur met rooi vlekke bo die boonste lip en 'n blou streep wat horisontaal strek van die mond tot by die kieue. Daar is ook blou merke aan die boonste en onderste kant van die basis van die pektorale vinne. Die wyfie is ligter van kleur en het nie die blou merke op nie. Die vis word tot 4.5 cm lank.

Hulle verkies om in grasagtige getypoele en baie vlak riwwe te leef.





</doc>
<doc id="60838" url="https://af.wikipedia.org/wiki?curid=60838" title="Tripterygiidae">
Tripterygiidae

Die Drievinne ("Tripterygiidae") is 'n vis-familie van die orde Perciformes. Daar is dertig genera met minstens 140 spesies in die familie. Twaalf van die spesies kom aan die Suid-Afrikaanse kus voor.

Die uitstaande kenmerk van die familie is die feit dat hulle drie dorsale vinne het. Die liggaam is lank en platterig en is bedek met klein skubbe. Die familie word 2 – 8 cm groot. Die familie is gewoonlik alleenswemmers en eet klein ongewerweldes.

Die volgende genera en gepaardgaande spesies kom aan die Suid-Afrikaanse kus voor:






</doc>
<doc id="60839" url="https://af.wikipedia.org/wiki?curid=60839" title="Totalitarisme">
Totalitarisme

Totalitarisme (of totalitêre regering) verwys na ‘n ideologie waarvolgens die owerheid geen beperkinge erken vir sy mag nie, en daarna strewe om elke aspek van publieke en private lewe te reguleer, sover dit uitvoerbaar is. Totalitêre regimes behou politieke mag deur 'n allesomvattende propaganda deur middel van politiekbeheerde massamedia-uitsendings, ’n enkele party wat dikwels gekenmerk word deur persoonskultusse, beheer oor die ekonomie, regulering en beperking van spraakvryheid, massamonitering, en wydverspreide aanwending van terreur. 

Die konsep totalitarisme het vir die eerste keer uitdrukking gevind in die 1920's by die Italiaanse fasciste. Die konsep het prominensie verkry in Westerse anti-kommunistiese politieke diskoers in die tydvak van die Koue oorlog, ten einde veronderstelde ooreenkomste tussen Nazi-Duitsland en ander fascistiese regimes enersyds, en die Sowjet-kommunisme andersyds uit te lig.


</doc>
<doc id="60849" url="https://af.wikipedia.org/wiki?curid=60849" title="Doris Brasch">
Doris Brasch

Doris Brasch (* 19 September 1929, † 2012) was 'n Suid-Afrikaanse sangeres. Sy maak haar operadebuut in "Der Fledermaas" (1958) teenoor ’n toe nog onbekende Gé Korsten. Sy was egter beter bekend vir haar kindermusiek. ""Die lappop"" was een van haar groot treffers.

Brasch is op 19 September 1929 op Rysmierbult naby Potchefstroom in die destydse Wes-Transvaal gebore, waar sy reeds op 14-jarige ouderdom met sanglesse begin het. Toe sy saam met haar gesin in 1947 na Johannesburg verhuis het, het sy musiek studeer onder Sophie Ginkewitz (wat self onder Lili Lehmann gestudeer het). Sy het bekendheid verwerf vir haar Lieder-uitvoerings van komponiste soos Schubert, Wolf, Schumann, Mahler en Strauss en haar interpretasies van radio-uitvoerings soos "Amelia gaan na die Bal" (van Menotti), "Eugene Onegin" (van Tsjaikofski) en "Die Troue van Figaro" (van Mozart).

Brasch het ook verskeie kere saam met die simfonie-orkeste van Johannesburg, Kaapstad en Durban opgetree en saam met die bariton Bob Borowsky getoer. Verder het sy operarolle in onder meer "Die towerfluit" gespeel en was die sopraan in ’n uitvoering van Gustav Mahler se Tweede simfonie, die Opstandingsimfonie. Die ongeveer 30 opnames van kinderliedjies war sy saam met Dawie Couzyn (vir die Afrikaanse liedjies) en Bob Williams, Jimmy Rayson en Ronnie Wilson (vir die Engelse liedjies) gemaak het was in groot aanvraag. Die meeste van hierdie liedjies is deur Betty Misheiker geskryf en gekomponeer.

As soliste, en in samewerking met Couzyn, het sy Afrikaanse tradisionele en populêre musiek opgeneem. Brasch het dan ook saam met Natalse Raad vir die Uitvoerende Kunste en Transvaalse Raad vir die Uitvoerende Kunste getoer. Sy was ook deel van 'n geselskap wat Suidwes-Afrika besoek het as lid van die Suid-Afrikaanse Raad vir Uitvoerende Kunste. Sy het opgetree tydens die inhuldiging van Suid-Afrika se eerste staatspresident, C.R. Swart, en sy het die rol van die heks vertolk in Engelbert Humperdinck se "Hänsel und Gretel" by die inhuldigingsfees van die Staatsteater in Johannesburg. Sedert 1973 het sy musiekprogramme by Suid-Afrikaanse skole aangebied.

Brasch was 54 jaar lank met Nathan Cooperman getroud. Hulle het 'n dogter (Janine) en 'n seun gehad.

Sy is in Januarie 2012 oorlede.



</doc>
<doc id="60875" url="https://af.wikipedia.org/wiki?curid=60875" title="Slankglasvis">
Slankglasvis

Die Slankglasvis ("Ambassis natalensis") is 'n vis wat voorkom aan Madagaskar, Mauritius en die aan die ooskus van Afrika, van die Zambezirivier tot by Oos-Londen. In Engels staan die vis bekend as die "Smooth glassy".

Die vis is silwerkleurig en die membraam tussen die 2de en 4de dorsale vin se stekels is swart. Die skubbe aan die bokant van die vis het swart rante en die vissie word nie langer as 10 cm nie. Die vis het geen kommersiële waarde nie en word slegs gebruik vir aas.

Die vis verkies om in riviermondings en beskuttte kuswater te leef. Die wyfie skiet kuit vanaf Augustus tot November. Hulle vreet hoofsaaklik in die dag en vroeë aand en vreet onder andere soöplankton, alge en insek larwes. Die vis oorleef ook in akwariums.





</doc>
<doc id="60876" url="https://af.wikipedia.org/wiki?curid=60876" title="Rex-kat">
Rex-kat

’n Rex-kat is een van verskillende katrasse wat uitgeken kan word aan sy pels, wat óf gekrul óf gegolf is.

Die katte se gekrulde of gegolfde pels is die gevolg van ’n mutasie in die gene. Rex-mutasies ontstaan oor die hele wêreld, onafhanklik van mekaar. Soms is dit vanweë ’n resessiewe geen en soms vanweë ’n dominante geen. Sommige van die katte word geteel om nuwe rasse te skep, terwyl ander nie verder ontwikkel word nie.

Daar is vandag verskeie rex-katrasse, soos die Corniese rex, Devon-rex, Duitse rex, LaPerm, Oregon-rex en Selkirk-rex.



</doc>
<doc id="60880" url="https://af.wikipedia.org/wiki?curid=60880" title="Halfmaan-klipkabeljou">
Halfmaan-klipkabeljou

Die Halfmaan-klipkabeljou ("Epinephelus rivulatus") is 'n vis wat voorkom in die Indiese-Pasifiese area, Oman, Madagaskar en aan die ooskus van Afrika van Kenia tot Knysna. In Engels staan die vis bekend as die "Halfmoon rockcod".

Die vis se kleur pas aan by die omgewing maar dit is oor die algemeen rooierig tot groen-bruin met 'n wit of ligblou kolletjie op elke skub wat op die lyf is. Daar is vyf breë vertikale donker strepe oor die lyf en daar is ook vyf blou strepies wat van die oë uitstraal. Die vis word tot 50 cm lank en 4 kg swaar.

Die vis leef in rots en koraalriwwe tot op dieptes van 150 m. Wanneer die vis bedreig voel, kyk hy die aanvaller direk aan en maak sy pektorale vinne oop. Die vlekke op die vinne lyk dan soos twee groot oë. Die vis eet klein vissies en skaaldiere. Die wyfies skiet kuit van Julie tot November.





</doc>
<doc id="60888" url="https://af.wikipedia.org/wiki?curid=60888" title="Marcus Trescothick">
Marcus Trescothick

Marcus Edward Trescothick (gebore 25 Desember 1975 in Keynsham, Somerset) is 'n Engelse krieketspeler. Hy het onder meer tydens die Krieketwêreldbeker 2003 vir Engeland gekolf.


</doc>
<doc id="60893" url="https://af.wikipedia.org/wiki?curid=60893" title="Slym-klipkabeljou">
Slym-klipkabeljou

Die Slym-klipkabeljou ("Epinephelus tauvina") is 'n vis wat voorkom in die Indiese-Pasifiese area en aan die ooskus van Afrika van die Rooisee tot by die Oos-Kaap. In Engels staan die vis bekend as die "Greasy rockcod".

Die vis se kop en lyf is vaalgrys tot bruin en bedek met oranje-rooi kolletjies. Daar is somtyds ook 'n klomp swart vlekke te sien by die basis van die dorsale vin. Die vis word tot 75 cm lank.

Die vis leef in skoon water in rots en koraalriwwe tot op dieptes van 52 m maar kom nie voor in riviermondings nie soos ander spesies van dieselfde familie nie. Die vis vreet hoofsaaklik vis.





</doc>
<doc id="60894" url="https://af.wikipedia.org/wiki?curid=60894" title="Geelstert-klipkabeljou">
Geelstert-klipkabeljou

Die Geelstert-klipkabeljou ("Epinephelus flavocaeruleus") is 'n vis wat voorkom in die Indiese Oseaan en aan die ooskus van Afrika van Oman tot Algoabaai. In Engels staan die vis bekend as die "Blue and yellow rockcod".

Die vis se kop en lyf is donker blou terwyl al die vinne en kakebeen helder geel is. By party visse is die hoekpunte van die stertvin en die rante van die dorsale-, anale- en bekkenvinne swarterig. Die vis word tot 90 cm groot en 17 kg swaar.

Die vis leef in riwwe en rotsbodems tot op dieptes van 150 m. Die onvolwasse visse verkies vlak water en die volwasse visse dieper water. Die vis vreet onder andere vis, krap, garnale, tjokka en seekat. Die wyfies skiet kuit gedurende November tot Desember by Kenia. Dit is 'n goeie eetvis.





</doc>
<doc id="60896" url="https://af.wikipedia.org/wiki?curid=60896" title="Kaapse klipling">
Kaapse klipling

Die Kaapse klipling ("Gaidropsarus capensis") is 'n vis wat endemies aan Suider-Afrika is en kom voor van die Walvisbaai rif tot by Oos-Londen. In Engels staan die vis bekend as die "Cape rockling".

Die vis se kop en lyf is goud bruin en die pens en bekken vinne is bleekwit. Die dorsale en anale vinne is gelerig en lank. Daar is twee baarde weerskante van die neus en een op die ken. Die vis word tot 18 cm groot.

Die vis leef in rotsagtige areas in water wat tot 50 m diep is; hulle kruip altyd onder die rotse weg. Die wyfies skiet kuit reg deur die jaar. Die vis het geen kommersiële waarde nie.





</doc>
<doc id="60897" url="https://af.wikipedia.org/wiki?curid=60897" title="Phycidae">
Phycidae

Die Kliplinge ("Phycidae") is 'n vis-familie wat hoort tot die orde Gadiformes. Daar is vyf genera met sewe en twintig spesies wat hoort tot dié familie en twee van die spesies kom aan die Suid-Afrikaanse kus voor. Die familie se klassifikasie is nog nie gefinaliseer nie.

Die familie se lywe is lank met die kieue splete wat hoër as die pektorale vinne strek. Die meeste spesies leef op die kontinentale bank terwyl enkele spesies in riviermondings of varswater leef. Die grootte wissel van 16 cm tot 1.2 m.

Die volgende genus en spesies kom aan die Suid-Afrikaanse kus voor:






</doc>
<doc id="60898" url="https://af.wikipedia.org/wiki?curid=60898" title="Aartappel-baars">
Aartappel-baars

Die Aartappel-baars ("Epinephelus tukula") is 'n vis wat voorkom in die Indiese-Pasifiese area, die Rooisee en aan die ooskus van Afrika van Oman tot by die Aliwal-bank langs Suid-Afrika. In Engels staan die vis bekend as die "Potato bass".

Die vis se kop en lyf is grys met verskeie donker vlekke wat wyd uitmekaar is. Die vlekke is groter as die oë en hulle vorm is rond, ovaal of langwerpig. Daar is swart kolletjies op die vinne wat kleiner is op die bekken en anale vinne. Die vis word tot 2.2 m lank en 300 kg swaar.

Die vis leef in koraalriwwe in water wat 10 – 230 m diep is terwyl die onvolwassenes in getypoele leef. Die vis is gebiedsgebonde en is nie bang vir skubaduikers nie, derhalwe is daar 'n verbod geplaas op die skiet van die visse deur duikers. Die vis is nie 'n gewilde eetvis nie.





</doc>
<doc id="60900" url="https://af.wikipedia.org/wiki?curid=60900" title="Koos Bekker">
Koos Bekker

Koos Bekker (Potchefstroom, 14 Desember 1952 - ) is 'n media-entrepeneur en wêreldwye sakeman. Hy is tans die voorsitter van die direksie en die vorige hoof-uitvoerende beampte van Naspers, 'n mediagroep wat hom veral toespits op ontluikende markte en aktief is in internet, drukmedia, televisie en ander vertakkings van die mediabedryf in 129 lande.

Hy was in 1985 een van die stigterslede van M-Net, wat mettertyd na 48 lande uitgebrei het. In die 1990's het hy en vennote MTN begin. Hy dien tot 1997 as hoof-uitvoerende beampte van MIH, waarna hy by Naspers oorneem. Sedertdien is die groep se teenwoordigheid in die internetbedryf uitgebrei en 'n sterk buitelandse teenwoordigheid is gevestig in onder meer Oos-Europa, Latyns-Amerika, China (waar Naspers se Tencent Holdings Limited in 2012 17 000 werknemers gehad het vergeleke met Media24 se 7 000 werknemers in Suid-Afrika), Indië en Rusland, en het die leier in betaal-TV in Afrika geword.

Bekker het op 1 April 2014 uitgetree nadat sy kontrak reeds in Maart 2013 verstryk het, maar met 'n jaar verleng is. Bob van Dijk, vorige hoof van Naspers se e-handel-afdeling, het hom opgevolg. Bekker het daarna vir 'n jaar lank gereis en navorsing gedoen oor toekomstige groeigeleenthede vir Naspers. In April 2015 het hy die voorsitterskap van die direksie by Ton Vosloo oorgeneem.



</doc>
<doc id="60901" url="https://af.wikipedia.org/wiki?curid=60901" title="Marmer-luiperdkabeljou">
Marmer-luiperdkabeljou

Die Marmer-luiperdkabeljou ("Plectropomus punctatus") is 'n vis wat voorkom in die westelike Indiese Oseaan, Oman, die eilande van suidwestelike Indiese Oseaan en aan die ooskus van Afrika van Kenia tot by die Aliwal-bank. In Engels staan die vis bekend as die "Marbled coralgrouper".

Die vis is bruin tot oranje van kleur, groenerig aan die bokant met onreëlmatige vlekke op die lyf. Die vinne is donker met blou rante. Die onvolwasse visse is bruin met wit kolletjies op die lyf. Die vis word tot 1.1 m en 12.2 kg swaar.

Die vis verkies vlak riwwe om in te leef. Die volwassenes kom op dieptes van 62 m voor en die spesie vreet ander vis.





</doc>
<doc id="60902" url="https://af.wikipedia.org/wiki?curid=60902" title="Geelrant-maanstert">
Geelrant-maanstert

Die Geelrant-maanstert ("Variola louti") is 'n vis wat voorkom in die Indiese-Pasifiese area, die Rooisee en aan die ooskus van Afrika tot by Port St. Johns. In Engels staan die vis bekend as die "Yellow-edge lyretail".

Die vis se kop, lyf en vinne is bruin tot oranje-rooi en die lyf is bedek met kolletjies waarvan die kleur wissel van blou tot pienk. Die agterste rante van die al die vinne is helder geel. Die onvolwasse visse het 'n horisontale band wat bestaan uit 'n klomp onreëlmatige swart vlekke terwyl die onderkant witterig is met 'n swart kol op die stertvin en daar blou kolle op die hele lyf is. Die vis word 81 cm groot en weeg tot 12 kg.

Die vis leef in koraalriwwe wat ver van die kus is en by eilande in water wat 3 – 50 m diep is. Die vis eet ander vis, party soorte krappe en garnale. Die wyfie skiet kuit van Desember tot Februarie. Party van die visse veroorsaak "ciguatera" vergiftiging.





</doc>
<doc id="60904" url="https://af.wikipedia.org/wiki?curid=60904" title="Glock GmbH">
Glock GmbH

Glock GmbH (bemark as GLOCK) is ’n wapenvervaardiger met hul hoofkwartier in Deutsch-Wagram, Oostenryk en is vernoem na die stigter Gaston Glock. Hoewel die maatskappy bekend is vir die vervaardiging van slagpenaangedrewe polimeeromhulde pistole, vervaardig dit ook veldmesse, verskansingsgereedskap en kleding.

Glock handwapens word deur gewapende magte en wetstoepassingsorganisasies wêreldwyd gebruik, insluitend die meeste Amerikaanse wetstoepassers. Die handwapens is ook baie gewild by burgerlikes vir persoonlike beskerming en die maatskappy borg ’n kompeterende skietspan wat die wêreld deurreis. Soos op 2007 vervaardig Glock meer as 12 verskillende model van handvuurwapens in sewe verskillende kalibers.

Glock handwapens is algemene pistole onder wetstoepassingsagentskappe en militêre organisasie regoor die wêreld. Die gewildheid van Glock-pistole kan toegeskryf word aan ’n aantal faktore. Die pistole is baie betroubaar, dit kan onder uiterste toestande afgevuur word en dit kan ’n groot verskeidenheid ammunisietipes (9 mm, 10 mm, .40 S&W, .45 ACP, .45 GAP, .357 Sig en .380 ACP) afvuur. Die eenvoudigheid van die Glock-ontwerp dra by tot sy betroubaarheid aangesien dit uit relatief min onderdele bestaan (amper die helfte van ’n tipiese handwapen), wat die onderhoud en herstel baie makliker maak.

Die polimeergeraamte maak die wapens ligter as tipiese staal- of alluminiumgeraamte handwapens. Dit is ’n aantreklike kenmerk vir polisielede en burgerlikes wat handwapens vir verlendge tydperke dra. Die sneller is die enigste aktiewe element; al drie veiligheidslotte word gedeaktiveer wanneer die unieke sneller getrek word, en weer outomaties geaktiveer wanneer die sneller laat los word. Glockpistole het geen handmatige veiligheidslotte nie; die enigste eksterne kontroles buiten die sneller is die slotvrylating en die magasynvrylating. Dit dra by tot die eenvoudigheid van die gebruik en elimineer ’n potensiële probleem wanneer die wapen onder stres hanteer word. Dit bied ook uitstekende balans wanneer die wapen se magasyn vol gelaai is. Die meeste van die staalparte is ’n Glockpistool word met ’n nitreerproses genaamd “Tenifer” behandel, wat die hardheid van die oppervlak versterk en die wapen meer bestand maak teen roes en slytasie.

Hoewel die Heckler en Koch VP70 die eerste handwapen met ’n polimeergeraamte was en 12 jaar voor die Glock 17 gemaak is, het die gewildheid van die Glockpistole ander vervaardigers geïnspireer om te begin met die vervaardiging van soortgelyke polimeergeraamtehandwapens, insluitend die Walter P99, Smith & Wesson Sigma, HS2000 (Springfield Armory XD), Steyr M, Taurus PT 24/7, Caracalpistool, FN Herstal FNP en die Ruger SR9 pistole. Glock val in die middelste prysklas vir kwaliteitpistole: oor die algemeen goedkoper as soortgelyke SIG Sauer-, SIG P226- en Heckler & Kock USP-modelle, maar duurder as die Ruger- en Taurusmodelle.

Buiten die semi-outomatiese handwapens vervaardig Glock ook ’n selekteervuurpistool, die Glock 18, wat in semi-outomaties en outomatiese verstallings afgevuur kann word. Hierdie model is slegs beskikbaar aan wetstoepassingsagentskappe en militêre organisasies.

Glock vervaardig tans twee mesmodelle, die "Feldmesser 78" en die "Feldmesser 81".

Die Feldmesser 78 is ’n klassieke tipe mes met ’n 165 mm-lem en ’n algehele lengte van 290 mm. Die Feldmesser 81 het dieselfde oorhoofse dimensies met ’n addisionele saag op die rug van die lem. Die Feldmesser 78 weeg 206 g en die Feldmesser 81 weeg 202 .

Die handvatsels en skedes is gemaak van polimeer en is beskikbaar in drie kleure: leërgroen (olyfgroen), sand (die kleur van die strand) en swart.

Glock vervaardig ook die "Feldspatsen" (veldgraaf) as ’n verskansingswerktuig.

Die Feldspatsen het ’n spitgraaf van geharde staal wat in drie posisies gesluit kan word vir grawe, skep en kap en ’n teleskopiese handvatsel van veselglasversterkte nylon met ’n metaal saaglem wat 175 mm lank is.

Die verskansingswerktuig weeg 650 g en wanneer dit handvatsel op sy langste gestel is, is dit 630 mm lank. Die graaf en handvatsel van inmekaar gevou en verkort word vir maklike vervoer en verpakking in ’n pakkie van 260 mm x 150 mm x 60 mm.

Die verskansingswerktuig word voorsien van ’n nylon verpakking-/vervoersakkie wat aan ’n lyfband of rugsak gemonteer kan word.

Glock se huidige internasionale filiale is:



</doc>
<doc id="60911" url="https://af.wikipedia.org/wiki?curid=60911" title="Beretta">
Beretta

Beretta is een van die oudste wapenfabrikate in Europa. Bartolomeo Beretta het reeds in die 15de eeu 'n klein wapenwerkplek in die streek Val Trompia in Noord-Italië gehad. Aan die einde van die 18de eeu het Pietro Beretta die industrie oorheers. Hy lewer verskeie gewere aan die leër van Napoleon. Die laaste groot bestelling is deur die Amerikaanse Leër geplaas vir die lewering van Beretta M9-pistole in die kaliber 9mm-parabellum.


</doc>
<doc id="60912" url="https://af.wikipedia.org/wiki?curid=60912" title="Ciguatera">
Ciguatera

Ciguatera is die vergiftiging deur inname van die gifstof "siguatoksien". Siguatoksien kom in alge in tropiese gebiede voor, veral in die Stille Oseaan en die noorde van die Karibiese See, waaronder die seë rondom Saba (Sababank), Sint Eustatius en Sint Maartin.

Visse eet die alge waarna die gifstof uiteindelik na mense wat vis eet oorgedra word. Groot roofvisse soos die barrakuda, bontpalings en tandbaars kan hoë konsentrasies van die gif bevat. Siguatoksien is hittebestand en word nie vernietig as die vis gekook of gebak word nie.

Algemene simptome is naarheid, braking, diarree, hoofpyn, spierpyn en hallusinasies. Daar bestaan geen spesifieke behandeling teen siguateravergiftiging nie. Slegs die simptome kan behandel word. Dit kan voorkom word deur nie vis uit risikogebiede te eet nie.



</doc>
<doc id="60914" url="https://af.wikipedia.org/wiki?curid=60914" title="Sesstreep-seepvis">
Sesstreep-seepvis

Die Sesstreep-seepvis ("Grammistes sexlineatus") is 'n vis wat voorkom in die Indiese-Pasifiese area, die Rooisee, die westelike Indiese Oseaan en aan die ooskus van Afrika van Oman tot by Algoabaai. In Engels staan die vis bekend as die "Sixstripe soapfish".

Die vis se lyf is donker bruin met 4 - 6 geel horisontale strepe op. By die ouer visse lyk die strepe soos stippel lyne. Die onvolwasse vissies het geel kolle op. Die vis word tot 27 cm lank.

Die vis leef in vlak koraal en rots riwwe en die onvolwasse vissies in getypoele. Hulle word nooit dieper as 50 m gesien nie. Die vis se vel produseer 'n laag toksiese slym (dit gee die vis 'n slegte smaak) as 'n afweermiddel. Die spesie is alleenswemmers en vreet skaaldiere en vis. Die vis kan in akwariums oorleef.





</doc>
<doc id="60915" url="https://af.wikipedia.org/wiki?curid=60915" title="Pylkop-seepvis">
Pylkop-seepvis

Die Pylkop-seepvis ("Belonoperca chabanaudi") is 'n vis wat voorkom in die Indiese-Pasifiese area en aan die ooskus van Afrika van Kenia tot by Sodwanabaai. Dit kom nie voor in die Rooisee of Oman nie. In Engels staan die vis bekend as die "Arrowhead soapfish".

Die vis se hele lyf is groen blou tot bruin van kleur en bedek met donkerbruin kolletjies. Daar is 'n helder geel vlek aan die bokant van die stertvin se basis en 'n groot swart kol met 'n blou rant op die eerste dorsale vin. Die vis word tot 15 cm groot.

Die vis leef in grotte en onder rotse in riwwe in water wat van 4 – 50 m diep is. Hulle eet hoofsaaklik klein vissies en skaaldiere. Die vis se vel produseer 'n toksiese slym as 'n afweermiddel. Dit gee die vis 'n slegte smaak.





</doc>
<doc id="60917" url="https://af.wikipedia.org/wiki?curid=60917" title="Virginia Lee">
Virginia Lee

Virginia Lee (27 Junie 1927 – 6 Januarie 1990) was 'n Suid-Afrikaanse sangeres van ligte musiek. Sy was veral bekend om treffers soos "Vaarwel my lief" (haar grootste treffer), "Ek sal jou nooit vergeet nie", "Jy is my liefling", "Twee Witte Duifies" en "Groen Koringlande".

Sy was die eerste vroulike Suid-Afrikaanse sangeres aan wie 'n Goue Plaat toegeken is. Dit is op 15 Desember 1965 aan haar toegeken vir die ekwivalent van een miljoen verkope vir haar treffer "Goodbye My Love". Sy was die eerste kunstenaar wat die onderskeiding behaal het om ’n plaaslikvervaardigde plaat oorsee vry te stel. Goodbye My Love is in Engeland, Holland en Duitsland onder die PYE-etiket vrygestel met ’n vooraf bestelling van 100 000 kopieë.

Virginia het die lirieke vir hierdie instrumentele komposisie, bekend as Il Silenzio van Ninni Rosso, geskryf. Murray Campbell, die bekende plaaslike trompetspeler het hierdie werk bekend gemaak. Haar lirieke is in Frans, Duits en Italiaans vertaal en is deur internasionale kunstenaars soos Dalida (Frankryk) en Keely Smith (VSA) gesing. Sy was die eerste vroulike kunstenaar wie se lirieke oorsee gepubliseer is.

Virginia hou die Suid-Afrikaanse musiekbedryf se rekord vir die Suid-Afrikaanse kunstenaar met die meeste opnames. Sy het meer as 800 liedjies opgeneem, en dit is onwaarskynlik dat hierdie rekord maklik verbeter sal word. Haar grootste plaaslike mededinger was Min Shaw, wat amper 600 liedjies opgeneem het. (Instrumentele kunstenaars soos Nico Carstens het meer opnames van melodieë gemaak). Slegs twee plaaslike vroulike sangers, nl. Virginia Lee en Min Shaw, het meer as 'n miljoen plate verkoop. Virginia se verkope het reeds in Maart 1972 die miljoenkerf verbygesteek.

Teen die einde van haar loopbaan het Virginia in meer as 16 tale opnames gemaak. Sy het kunstenaars soos Caterina Valente en Connie Francis verbygesteek wat elk in 11 tale gesing het.

Sy was die eerste kunstenaar wat 'n SARIE-toekenning ontvang het in die kategorie Beste Afrikaanse Sanger. Hierdie toekenning was vir haar opname van <nowiki>"</nowiki>Vaarwel My Lief<nowiki>"</nowiki> (haar Afrikaanse weergawe van <nowiki>"</nowiki>Goodbye My Love<nowiki>"</nowiki>). Die toekenning is op 21 Oktober 1965 aan haar oorhandig tydens SARIE se toekenningsgeleentheid. Sy het ook tweede gekom in die kategorië "Country en Western" en "Beste Vroulike Sanger". Sy was die eerste plaaslike vroulike sanger wat haar eie solo langspeler "InternasionaLee Yours" vrygestel het waarop sy in nie minder nie as 10 tale sing.

Sy was die eerste kunstenaar wat Suid-Afrika op 'n internasionale sangfees verteenwoordig het. Hierdie eer het haar in Barcelona te beurt geval waar sy 'n plek in die Top Tien behaal het. Sy het die Maltese komponis, Johnny Cassar, se liedjie <nowiki>"</nowiki>The Cross On The Hill<nowiki>"</nowiki> gesing. Sy het Suid-Afrika weer in Mei 1973 op 'n internasionale Musiekfees in Parys verteenwoordig waar sy die liedjie <nowiki>"</nowiki>One Life To Live<nowiki>"</nowiki> gesing het.

Virginia het eiehandig die eerste Suid-Afrikaanse Sangfees ingestel, aanvanklik bekend as die Durban Song Festival. Hierdie Fees is deur haar persoonlik vanaf 1964 tot 1970 gefinansier. Sodoende het sy daartoe bygedra om aan Suid-Afrikaanse liedjieskrywers wat erg gesukkel het om hulle musiek bekend te stel, (wat nog op plaat vrygestel te kry), blootstelling te gee. In 1969 het die SAUK, ten spyte van vertoë van die pers en musiekkenners dat so-iets reeds bestaan, voortgegaan om hulle eie Radio Sangfees aan te kondig. Die SAUK se organiseerder van ligte-musiek van daardie tyd, Rollo Scott, het aangekondig “ons het meer geld as Virginia”. Virginia, wat nie finansieel met die SAUK kon meeding nie, moes terugstaan en sodoende het een van haar drome aan skerwe gelê.

Virginia was ook die eerste plaaslike kunstenaar wat 'n volledige Afrikaanse album uitgereik het wat slegs bestaan het uit nommers wat geskryf en gekomponeer is deur Suid-Afrikaanse kunstenaars. Die album is getiteld <nowiki>"</nowiki>My Lieflike Dag<nowiki>"</nowiki>. In protes teen Suid-Afrikaanse sterre wat nie die erkenning gekry het wat hulle verdien nie, het sy amper geweier om saam met die oorsese kunstenaar Freddy Quinn te toer.

Sy het ook uit protes vir nege maande geweier om enige "vinnige" Afrikaanse vertalings van buitelandse treffers op te neem.
Sy was die eerste bekende
opname-kunstenaar om die strydbyl op te neem ter verdediging van Suid-Afrikaanse liedjie-skryf talent. Sy het sterk gevoel dat daar genoeg plaaslike kundigheid bestaan het om self liedjies van internasionale
kaliber te lewer.

Sy was die eerste Suid-Afrikaanse vroulike kunstenaar wat haar tweede Goue Plaat slegs sewe maande na haar eerste gekry het, nl. In Julie 1966 vir haar opname van Darling It’s Wonderful. Hierdie opname het vir nog 'n verdere drie Goue Plate gesorg. Verder was sy ook die eerste vroulike kunstenaar wat 'n Goue Plaat verwerf het vir haar onderskeiding om 200 000 plate te verkoop.

"Ginny", soos sy onder haar vriende bekend gestaan het, was self ook 'n bekwame liriekskrywer en komponis. Haar vertaling van Dinah Shore se treffer 10.000 Miles, Tien Duisend Myl, het een van die grootse treffers in die jare vyftig geword. Sy het meer as 100 liedjies gekomponeer en as vertalings ook in aanmerking geneem word, kom die syfer te staan
naastenby 200.

Haar bemindheid onder die Suid-Afrikaanse publiek het gesorg vir 'n hele aantal titels soos: South Africa’s Singing Sweetheart, Die Meisie met die Goue Stem, Suid-Afrika se Koningin van Liedjies, Suid-Afrika se vroulike Jim Reeves en Suid-Afrika se “First Lady Of Song”. Sy is in 1927 as Virginia de Jager gebore in Port Elizabeth. Virginia het haar skool opleiding ontvang by North End Grey in Port Elizabeth en later by Victoria Girls High School in Grahamstad.

Sy was 'n duikkampioen vir Oostelike Provinsie en het haar loopbaan begin as grafiese kunstenaar. Haar verhoogloopbaan het sy begin as akrobatiese-, ballet- en klopdanser saam met die Gorval Concert Party in Port Elizabeth. Sy was ook daartoe instaat om liggaamlike kontorsies uit te voer. Sy het haar musiektalent op agtienjarige ouderdom “ontdek” toe sy gevra is om op 'n verskeidenheidskonsert in te staan vir 'n sanger wat siek geword het. Sy was die enigste persoon onder die dansers wat al die woorde geken het.

In 1948 is Virginia getroud met 'n plaaslike Port Elizabethse musikant, Johnny Lee. Dit was 'n stormagtige huwelik en die paartjie het besluit om tydelik uitmekaar te gaan.

In 1957 het sy Johannesburg toe vertrek waar sy 'n oudisie by Dan Hill afgelê het. Sy is dadelik aangestel om saam met sy orkes op te tree. Gedurende hierdie tyd het sy begin om radio-uitsendings te doen en is aan die opname-industrie bekend gestel. Saam met Dan Hill se vrou Artemis het hulle die duo gevorm wat hulself “ Die Sonskynsusters” genoem het. Sy het saam met Archie Silansky opnames gemaak en het later by sy orkes aangesluit. In 1958 het Virginia 'n drie-jaar kontrak gesluit met die Gallo Platemaatskappy.

Virginia en Johnny is geskei en “om weg te kom van alles” is sy in Junie 1959 Engeland toe. Sy het 18 maande lank daar gewoon en in kabaretvertonings in verskeie klubs in Londen se Wes-Einde opgetree. Sy het deur Engeland, Duitsland, Holland, Spanje, Frankryk en ook vreemde plekke soos Ysland en Turkye getoer. Sy het oor die radio opgetree in hierdie lande en het in Engeland, Holland en Spanje op televisie verskyn. Virginia het in 1961 na Suid-Afrika teruggekeer en het toere onderneem deur Rhodesië, Suidwes-Afrika en Suid-Afrika. In Durban het sy vir Elof Edwin (Lea) Bergman ontmoet en is op 14 Januarie 1961 met hom getroud. (Lea was die countrysanger Clive Bruce se vader).

In Durban het sy 'n musiekskool asook opname-ateljees geopen – die Virginia Lee Academy. Hier het sy die Durban Song Festival (later bekend as die South African Song Festival) gestig, wat van 1964 tot 1970 bestaan het. In 1965 het sy 'n kontrak met Teal Records gesluit. Dit was 'n vrugbare, maar ook soms frustrerende, verbintenis wat gesorg het vir ses SARIE-toekennings en veertien Goue Plate. Virginia het die SARIE-toekennings gewen in die volgende kategorieë:

Beste Afrikaanse Sanger (1965), Beste Vroulike Sanger (1968/69), Beste Langspeler van Jaar (1968/69) en Beste Vroulike Country en Western Sanger (1971). In April 1965 het sy saam met Slim Whitman 'n toer onderneem wat 37 stede en dorpe ingesluit het. Sy het telkens luide applous gekry vir haar weergawe van Cu Cu Ru Cu Cu Paloma. Hierdie opname sou later aan haar twee Goue Plate besorg.

Virginia het in die opname ateljees bekend gestaan as “'n moeilike mens”. Maar ter verdediging moet mens toegee dat sy haar plek moes oopveg tussen onbevoegde musikante en platemaatskappy-personeel, wat haar opnamesessies op die goedkoopste moontlike manier bedryf het. Dit het dikwels tot gevolg gehad dat van haar albums minder waardig was wat klankgehalte betref. Ten spyte van haar titel as “Suid-Afrika se Liedjie Koningin” moes Virginia dikwels tevrede wees met 'n 4-man orkes, terwyl internasionale sterre soos Connie Francis, Petula Clark en Sandie Shaw kon spog met 17-28 stuk orkeste.

In 1969 het Virginia deur Zambië getoer en was ongelooflik suksesvol. Haar liedjie "Telephone To Glory" was 'n toptreffer. (Dit is onlangs vrygestel op haar Gospel-skyf getiteld How Great Thou Art). In 1970 het sy haar eie platemaatskappy, Dominant Records, gestig. Moedeloos van jare se goedkoop produksies het sy op eie onkoste na Londen gevlieg vir haar eerste opnamesessie by Londen se EMI Abbey Road studios. Vir hierdie geleentheid het sy oor 'n volle orkes beskik.

Virginia het verskeie kere deur Rhodesië getoer met die “Virginia Lee Show” en was ook 'n gereelde gas op die televisie aldaar. Haar eie plate-etiket, desondanks goeie kwaliteit en verskeie plasings op trefferlyste (Twee Witte Duifies /A Brand New Day), het nie so goed gevaar as wat gehoop is nie en het 'n finansiële las geword.

Sy het die etiket ontbind, in 1972 'n kontrak met EMI gesluit en 'n landswye toer saam met Nico Carstens onderneem.

In 1974 tree Virginia saam met Wena Naudé op in die eerste Engelse Suid-Afrikaanse musiekblyspel rolprent, "Cry Me A Teardrop". Aanvanklik is sy 'n hoofrol aangebied, maar moes uiteindelik tevrede wees met 'n ondergeskikte rol en moes 'n verdere vernedering verduur toe haar praatstem oorgeklank word. Tenspyte van koue en reën, het die opening van hierdie rolprent alle vorige bywoningsyfers oortref in Durban se 700 Bay Bluff Drive-in.

Talle teleurstellings, soos gebroke ooreenkomste in die musiekbedryf, haar ondergeskikte rol in die rolprent, 'n afname in haar plate-verkope, en haar toenemende wantrou in mense in die “bedryf” het bygedra tot haar senuwee-ineenstorting en haar depressie wat gely het tot 'n selfmoordpoging in die hospitaal. Na 'n periode van herstel, het Virginia 'n Gospel-album gemaak (haar tweede) saam met Dan Hill, wat onlangs op laserskyf vrygestel is. Dit is getiteld "How Great Thou Art". Alhoewel sy weer vol moed teruggekeer het tot die vermaaklikheidswêreld, was haar terugkeer van korte duur. Sy was emosioneel uitgeput. Virginia het die vermaaklikheidswêreld vaarwel toegeroep en het haar tyd gegee aan liefdadigheidswerk

Afgesien van een laaste album I’ll Be Wearing Blue (1980), het sy uit die openbare oog verdwyn, maar het wel in die 1980's as gaskunstenaar op Bobby Angel se program 'Gentle on my mind' opgetree en 'All I wanna do in life' gesing.

Sy sterf op 6 Januarie 1990 aan borskanker. Te spyte daarvan dat sy Engelssprekend was, het Virginia haar daarop geroem dat sy ten volle tweetalig was en het sedert haar eerste opnames in 1956 tot haar uittrede, vele opnames in Afrikaans gemaak. Sy het baie hard probeer om haar woorde perfek uit te spreek.

Desnieteenstaande is daar hier en daar oulike “glipse” wat haar Engelstaligheid verraai. Sy het dikwels opnames herhaal tot haar uitspraak “reg” was. Sy het 9 albums en 'n aantal solus-sewes in Afrikaans vrygestel. Hierdie vrystelling om Virginia Lee, Suid-Afrika se ”Singing Sweetheart” te vereer is geneem uit die beste snitte van haar albums Boerenooientjie, Vaarwel My Lief, Ons Kleine Nagtegaal, My Lieflike Dag en As Die Sterre Glinster. Verder is snitte geneem van “onbekende” solus-sewes en ou 78-plate. Een van die opnames op hierdie versameling is Virginia se opname wat sy vir Gallo gemaak het in die vroeë sestiger jare , nl. 'n Afrikaanse vertaling van die Lefty Frizzel-treffer, Mom and Dad’s Waltz, getiteld Mammie en Pappie Wals. Hierdie solus-sewe is vandag 'n rariteit onder versamelaars (Die liedjie is aanvanklik bekend gemaak deur Patti Page). Nog 'n baie seldsame snit is Virginia se duet saam met Jimmy Rayson (opgeneem in 1959) van Tom Dooley. Hierdie opname was slegs op 78-plaat beskikbaar. Die Kingston Trio het 'n Goue Plaat met hulle opname in 1958 van hierdie trefferliedjie gekry. Virginia en Jimmy het twee opnames van hierdie liedjie gemaak. Die tweede opname is vrygestel aangesien die weergawe meer afgerond en verfynd was. Die eerste opname klink eerder na 'n oefensessie, maar is tog meer gevoelvol.

'n Ander seldsame Afrikaanse solus-sewe opname wat nie baie bekend is nie, is Virginia se eie komposisie, Hy is Die Lig, wat in 1973 vrygestel is. Alhoewel sy 'n hele aantal Afrikaanse vertalings van oorsese treffers opgeneem het, het sy haar so ver moontlik van hierdie “euwel” weerhou, aangesien sy geglo het dat Suid-Afrikaners genoeg skryf- en musiektalent het om hulle eie werk te produseer.

Van die juweeltjies op die hierdie samestelling is werke soos In Die Skadu Van Ou Tafelberg van Danie Bosman, en Hendrik Susan, die vader van ligte Afrikaanse musiek, se Huisie In Die Berge, Flippie van Vuuren se Groenkoringlande, Anton de Waal se Boerenooientjie en ander gunstelinge soos Die Ou Kalahari, Alleen In Droomland, Nog 'n Dansie, Trekkerliedjie en Die Swaeltjie ('n treffer van Jurie Ferreira). Liefling Dis Wonderlik is Virginia se vertaling van treffer Darling It’s Wonderful. Nog een van haar vertalings, Die Eensame Wagter is in April 1966 op 'n solus-sewe uitgereik (met Edelweiss op die keersy) om die 200 000ste vrystelling van die Engelse klankbaanweergawe van "The Sound of Music" te vier.

Virginia se dogter Peggy, sing op die liedjie saam – as deel van die koor. Virginia het ook die Afrikaanse lirieke vir Seeman geskryf wat vir haar en menige kunstenaar na haar 'n treffer was.

Danseres, aktrise, talentsoeker, musiekdirekteur, liriekskrywer en komponis is beskrywings wat van Virginia Lee een van die mees gerespekteerde en geliefde persoonlikhede in die musiekwêreld gemaak het. Haar liefdevolle toewyding, professionaliteit en dapperheid leef in die harte van dié wat saam met haar gewerk het.

Lee is as een van Suid-Afrika se gewildste sangeresse van ligte musiek in die jare 50, 60 en 70 beskou.




</doc>
<doc id="60918" url="https://af.wikipedia.org/wiki?curid=60918" title="Oekraïense lefkoi">
Oekraïense lefkoi

Die Oekraïense lefkoi (Oekraïens: Український левкой) is ’n haarlose katras met ore wat na die binnekant toe vou.

Die Oekraïense lefkoi is ’n nuwe katras wat van 2000 af in die Oekraïne ontwikkel is deur die haarlose Don-sfinks en Skotse vouoorkatte te kruis. Ook Oosterse en huiskatte is gebruik om die lefkoi se besonderse voorkoms te verkry. Die kat is in 2005 in die Oekraïne erken en in 2010 in Rusland.

Die katte het geen of min hare. Die lyf is middelmatig tot lank, gespierd en slank. Die bene is taamlik lank met ’n goeie beenstruktuur. Die kop is wigvormig en die oë groot en skuins. Die ore is groot en sit hoog teen die kop, en ½ tot ⅓ van elke oor moet na die voorkant toe omvou sonder om aan die kop te raak. Alle kleure word aanvaar.

Die lefkoi is ’n vriendelike, spelerige en intelligente kat en kom goed met mense oor die weg.

Lys van katrasse



</doc>
<doc id="60919" url="https://af.wikipedia.org/wiki?curid=60919" title="Pixie-bob">
Pixie-bob

Die Pixie-bob is ’n katras wat moontlik afstammelinge is van hibrides, maar as ’n gedomestikeerde kat beskou word.

In 1985 het Carol Ann Brewer ’n polidaktiele kat met ’n kort, stomp stert in die Kaskadegebergte in die Amerikaanse staat Washington gekoop. In 1986 het sy nog ’n kat gekry waarvan die pa glo ’n voskat was. Dié het met ’n huiskat met bruin kolle gepaar en Brewer het een van die katjies gehou. Sy het haar Pixie genoem en ’n teelprogram met haar begin.

In die volgende paar jaar het Brewer nog 23 katte van die Kaskadegebergte by haar program ingesluit wat volgens haar die resultaat was van natuurlike parings tussen vos- en huiskatte. Terselfdertyd het ander telers in Amerika gewerk met plaaskatte met ’n duidelik wilde voorkoms. Hulle het met Brewer saamgewerk om ’n breë genetiese basis te skep vir die ontwikkeling van die moderne Pixie-bob.

Hulle het eindelik The International Cat Association (TICA) en die American Cat Fancier's Association (ACFA) oorreed om die kat te erken. Dit het in 1998 kampioenskapstatus gekry.

Hoewel tekens van wilde katte in die gene opgespoor is, word dit vir alle doeleindes beskou as ’n gedomestikeerde kat.

Pixie-bobs kan groot wees, maar die gemiddelde gewig is sowat 5 kg. Hulle bereik ná sowat vier jaar ’n volwasse ouderdom in vergelyking met die een jaar van die meeste katrasse. Die meeste Pixie-bobs het swart hare en vel onder hul pote en swart lippe. Hulle het wit hare om die oë en op die bors, maar het dikwels ’n swart vel onder die wit hare. Die pels het ’n patroon soos dié van ’n voskat, dikwels gemeng met rooi skakerings. Hoewel sommige lang hare het, is die meeste kortharig. Die oë is groen of goud en het ’n driehoekige vorm. Sterte is afwesig, lank of tussen 5 en 10 cm (TICA-vereiste).

Die katte is intelligent, spelerig en sosiaal en sal hul eienaar in die huis rond volg. Hulle maak tjirp- en gromgeluide, maar die meeste miaau nie baie nie en sommige miaau nooit.




</doc>
<doc id="60920" url="https://af.wikipedia.org/wiki?curid=60920" title="John Knox">
John Knox

John Knox (* ca. 1513–1514 – † 24 November 1572) was ’n Skotse predikant en ’n leier van die Protestantse Hervorming wat beskou word as die stigter van die Presbiteriaanse denominasie in Skotland (tans die Kerk van Skotland). Hy het moontlik opvoeding aan die Universiteit van St. Andrews ontvang en as ’n notaris-priester gewerk. Hy is beïnvloed deur vroeë kerkhervormers soos George Wishart en het by die beweging om die Skotse kerk te hervorm. Hy is vasgevang in die kerklike en politieke gebeure waarby die moord op Kardinaal Beaton in 1546 betrek is, asook die intervensie van Marie van Guise, die Skotse landvoog. Hy is die volgende jaar deur Franse magte gevange geneem en met sy vrylating in 1549 na Engeland verban.

Terwyl hy in ballingskap was, was Knox gelisensieerd om in die Kerk van Engeland te werk, waar hy in die range gestyg het tot koninklike kapelaan vir Koning Eduard VI van Engeland. Hy het ’n hervormende invloed op die teks van die Algemene Gebedeboek ("Book of Common Prayer"). In Engeland het hy sy eerste vrou, Margery Bowes ontmoet. Toe Maria Tudor die troon bestyg het en die Rooms-Katolieke Kerk heringestel het is Knox gedwing om uit sy posisie te bedank en die land te verlaat. Knox het na Genève en daarna na Frankfurt gegaan. In Genève het hy Johannes Calvyn ontmoet van wie hy ervaring en kennis in Hervormingsteologie en Presbiteriaanse kerkreg gekry het. Hy het ’n nuwe diensorde geskep wat uiteindelik deur die hervormde kerk in Skotland aangeneem is. Hy het Genève verlaat om hoof van die Engelse vlugtelinge-kerk in Frankfurt te word maar hy moes die plek verlaat weens verskille rakende die liturgie. Sy verwantskap met die Kerk van Engeland het hier tot ’n einde gekom.

Met sy terugkeer na Skotland het hy die Protestantse Reformasie in Skotland gelei tesame met die Skotse Protestantse adel. Die beweging kan gesien word as ’n rewolusie omdat dit gelei het tot die verdringing van Marie van Guise wat Skotland namens haar jong dogter, Maria I van Skotland regeer het. Knox het help skryf aan die belydenis van geloof en die kerklike orde vir die nuutgestigte kerk, bekend as die Kirk. Hy het steeds as geloofsleier van die Protestante onder die regering van Marie opgetree. In verskeie onderhoude met die koningin het Knox haar gewaarsku oor haar ondersteuning van die Katolieke gebruike. Toe sy gevange geneem is vir haar beweerde betrokkenheid in die moord van haar man, Lord Darnley, en Koning Jakobus VI in haar plek gekroon is, het hy openlik vir haar teregstelling gepleit. Hy het byna sy hele lewe lank gepreek en hom eers een jaar voor sy afsterwe geleidelik uit die openbare lewe begin terugtrek. Knox het sy laaste lewensjaar in St. Andrews deurgebring.


</doc>
<doc id="60921" url="https://af.wikipedia.org/wiki?curid=60921" title="Malabar-klipkabeljou">
Malabar-klipkabeljou

Die Malabar-klipkabeljou ("Epinephelus malabaricus") is 'n vis wat voorkom in die Indiese-Pasifiese area, die Rooisee en aan die ooskus van Afrika van Oman tot by Oos-Londen. In Engels staan die vis bekend as die "Malabar rockcod".

Die vis se kop en lyf is grys tot bruin van kleur en daar is gewoonlik vyf donkerder vertikale breë strepe oor die lyf. Die lyf is ook bedeel met swart kolletjies en onreëlmatige wit vlekke. Soos die vis verouder verdwyn die strepe en vlekke en die swart kolletjies neem toe. Die vis word 1.2 m lank en weeg dan 25 kg.

Die vis leef in koraal- en rots riwwe, getypoele, riviermondings tot op dieptes van 150 m en vreet vis, skaaldiere en somtyds seekatte ook. Die wyfies skiet kuit van Augustus tot Oktober.





</doc>
<doc id="60922" url="https://af.wikipedia.org/wiki?curid=60922" title="Chausie">
Chausie

Die Chausie is ’n kortharige, hibridiese katras. Dit word in Engels ook soms "Jungle Curl, Stone Cougar" of "Mountain Cougar" genoem.

Die Chausie is ’n hibride tussen die huiskat ("Felis catus") en die moeraskat ("Felis chaus"). Die huiskat wat die meeste gebruik word vir die teling van die Chausie is die Abessiniese kat omdat hy dieselfde voorkoms en aktiewe gewoontes as die moeraskat het, hoewel hy baie kleiner is.

Chausies is in die 1960's en 1970's die eerste keer geteel. Hulle het in 1995 registrasiestatus by The International Cat Association (TICA) gekry. In 2001 is die kat se status so verander dat net diere wat drie geslagte (F3) of verder verwyder is van die wilde kat in skoue toegelaat is. In 2003 is dit verander na Gevorderde Nuwe Ras.

Vanweë die wisselende groottes van die ouers kan ’n Chausie tussen 6,5 en 10 kg weeg. Die mannetjies is groter as die wyfies. Hul lywe is lank en lenig. Hulle het drie kleure: bruin strepies, effeswart en sout-en-peperkleurig. Die oë moet verkieslik goud of geel wees, maar neutbruin en liggroen word ook aanvaar. Die ore is merkbaar spesiaal – groot en beweeglik.

Die katte is besonder aktief, lojaal en hou van ander troeteldiere.




</doc>
<doc id="60923" url="https://af.wikipedia.org/wiki?curid=60923" title="Briekwabaars">
Briekwabaars

Die Briekwabaars ("Epinephelus lanceolatus") is 'n vis wat voorkom in die Indiese-Pasifiese area, die Rooisee en aan die ooskus van Afrika van Oman tot by Algoabaai. In Engels staan die vis as die "Brindle bass" bekend.

Die jong visse is geel van kleur met onreëlmatige swart strepe oor die lyf. Die vis se kop en lyf is bruin met dowwe vlekke op terwyl daar swart kolletjies op die vinne is. Die vis word 2.7 m lank en weeg dan tot 400 kg.

Die jong vissies leef in riviermondings en hawe-areas en die volwassenes in grotte in koraalriwwe en by wrakke in water van tot 100 m diep. Die visse vreet vis, skaaldiere, klein krewe, jong seeskilpadjies en klein haaitjies. Hulle word deur die IUBN geklassifiseer as 'n kwesbare spesie en skubaduikers mag hulle nie skiet nie.





</doc>
<doc id="60924" url="https://af.wikipedia.org/wiki?curid=60924" title="Munchkin">
Munchkin

Die Munchkin is ’n katras met abnormale kort bene wat ontstaan het vanweë ’n natuurlike mutasie.

Die Munchkin het ontstaan vanweë ’n natuurlike mutasie wat katte met abnormale kort bene tot gevolg het. Dit is ’n soortgelyke geen as die een wat gevind word in byvoorbeeld wors- en Franse dashonde. Hulle het egter nie die rugprobleme wat gewoonlik by dié hondrasse voorkom nie omdat katte se ruggraat verskil van honde s’n.

Ellen Kasten het in 1964 in die Amerikaanse staat New York die eerste keer oor die katte geskryf. Daar is egter nie toe met hulle geteel nie en hulle is eers in 1983 herontdek toe twee dragtige katte in Louisiana gevind is. Die helfte van die een werpsel se katjies het kort bene gehad en hulle is gebruik om die ras te teel.

Die Munchkin is in 1991 die eerste keer aan die algemene publiek bekend gestel tydens ’n katskou van The International Cat Association (TICA) wat in Amerika landwyd op TV uitgesaai is. Ondanks aanvanklike kritiek is in toetse gevind dat die katte nie rugprobleme het nie. In 1994 het TICA die Munchkin aanvaar in sy Nuwe Ras-ontwikkelingsprogram te midde van groot omstredenheid. Die kat het in 2003 kampioenskapstatus van TICA gekry.

Die Munchkin het ’n klein tot gemiddelde bou met ’n half-Oosterse soort lyf. Die kort bene kan effens geboë wees, alhoewel katte waarvan die bene te geboë is, gediskwalifiseer word. Vir TICA-skoue word hulle in twee groepe verdeel: Munchkin en Munchkin-langhaar. Hulle het alle kleure en patrone.

Hulle is lieftallige, spelerige, intelligente katte wat van mense hou. Hul aktiwiteite word nie gekniehalter deur hul kort bene nie.




</doc>
<doc id="60925" url="https://af.wikipedia.org/wiki?curid=60925" title="Draadvin-goudvissie">
Draadvin-goudvissie

Die Draadvin-goudvissie ("Nemanthias carberryi") is 'n vis wat voorkom in die Indiese-Pasifiese area, Madagaskar, Comore-eilande, Seychelle, Maldives en aan die ooskus van Afrika vanaf die Golf van Aden tot by die Aliwal-bank. In Engels staan die vis bekend as die "Threadfin goldie".

Die wyfie lyk anders as die mannetjie. Die mannetjie se lyf en kop is oranjekleurig terwyl die bokant van die kop en rug rooier is. Die dorsale vin is rooi terwyl slegs die onderste gedeelte van die dorsale vin geel is aan die agter kant. Die stertvin se onderste lob is besonder lank en die bekken vin het ook 'n lang draad, verby die anale vin. Die wyfies is net oranje-rooi en die stertvin lobbe is ewe lank. Die vis word tot 8 cm lank.

Die vis kom in skole voor oor koraalriwwe in water wat tussen 10 – 30 m diep is. Die vis oorleef in akwariums saam met ander Draadvin-goudvissies.





</doc>
<doc id="60927" url="https://af.wikipedia.org/wiki?curid=60927" title="Jacaranda FM">
Jacaranda FM

Jacaranda FM is 'n kommersiële Suid-Afrikaanse radiostasie wat in Afrikaans en Engels uitsaai. Hulle senders dek Gauteng, Limpopo, Mpumalanga en die Noordwesprovinsie, en daar kan ook aanlyn op die stasie ingeskakel word. Hulle saai op die frekwensie 93.9 – 97.1 MHz FM uit. Die stasie se slagspreuk is ""More Music You Love"" maar het al verskeie kere oor die jare verander en was al onder andere ""Life's Greatest Hits"" en ""80’s, 90’s and now"" op verskillende tye.

Die eerste uitsending van Radio Jakaranda (die naam van die radiostasie tydens sy stigting) het begin om middernag op die eerste Januarie 1986. Dit het sekondes na die staking in uitsending van Springbokradio begin as 'n projek deur die SAUK om sy streeksradiostasies uit te brei. Dit het daarna hande verwissel en word tans hoofsaaklik (80% aandele) deur Kagiso Media besit.


</doc>
<doc id="60928" url="https://af.wikipedia.org/wiki?curid=60928" title="See-goudvissie">
See-goudvissie

Die seegoudvissie ("Pseudanthias squamipinnis") is 'n vis wat voorkom in die tropiese en subtropiese water in die Indiese-Pasifiese gebied en aan die ooskus van Afrika vanaf die Rooisee tot by die Aliwal-bank. In Engels staan die vis as die "sea goldie" bekend.

Die kleure van die mannetjie en wyfie verskil. Die wyfie is oranje terwyl die mannetjie meer rooi met 'n goudskynsel is. Die mannetjie se derde stekel van die dorsale vin is verleng en het twee rooi kolle op die pektorale vinne. Die vis word 10 cm groot.

Die vis leef in skole saam in water wat 10 – 25 m diep is op koraalriwwe. Hulle vreet soöplankton en die larwes van skaaldiere. Al die klein vissies word as wyfies gebore en 'n dominante wyfie verander van geslag om die rol as mannetjie aan te neem. Indien die mannetjie iets sou oorkom, verander die dominante wyfie van geslag en kleur om as die mannetjie te dien. Die vis is gewild onder akwariumversamelaars.





</doc>
<doc id="60929" url="https://af.wikipedia.org/wiki?curid=60929" title="Oranjekol-klipkabeljou">
Oranjekol-klipkabeljou

Die Oranjekol-klipkabeljou ("Epinephelus coioides") is 'n vis wat in die Indiese-Pasifiese area, die Rooisee en aan die ooskus van Afrika van die Persiese Golf tot by Durban voorkom. Die vis het onlangs die Middellandse See binnegedring via die Suezkanaal. In Engels staan die vis bekend as die "Orangespotted rockcod".

Die vis het oranje tot rooibruin kolletjies op die lyf en vinne en die kolletjies verdof soos die vis ouer word. Die vis word tot 100 cm groot.

Die vis word gevind in riviermondings en ook in kuswater tot op dieptes van 100 m. Hulle vreet hoofsaaklik ander vis en skaaldiere. Die vis is gewild in die Taiwannese mark as 'n eetvis.





</doc>
<doc id="60931" url="https://af.wikipedia.org/wiki?curid=60931" title="Göttingen">
Göttingen

Göttingen is 'n stad in die suide van die Duitse deelstaat Nedersakse met 'n bevolking van 116 052 in 2011. Göttingen het 'n lang tradisie as universiteitsstad en is die setel van talle akademiese en navorsingsinstellings.

Na Hannover, Brunswyk (Braunschweig), Osnabrück, Oldenburg en Wolfsburg is Göttingen die sesde grootste stad in Nedersakse. Die stad was tot in 1964 selfregerend en is daarna by die distrik Göttingen ingesluit. Dit fungeer as dié stad se administratiewe setel, maar geniet tegelykertyd nog alle voorregte van selfregerende stede.


</doc>
<doc id="60932" url="https://af.wikipedia.org/wiki?curid=60932" title="LaPerm">
LaPerm

Die LaPerm is ’n katras met die krullerige pels van ’n rex-kat wat in die VSA ontstaan het.

Die eerste LaPerm is in 1982 gebore en was ’n spontane mutasie in ’n andersins normale werpsel. Linda en Richard Koehl, wat die ras ontwikkel het, het op ’n plaas in Oregon gewoon, waar een van die plaaskatte, ’n gestreepte korthaarkat, geboorte aan dié krulhaarkat geskenk het. Sy is Curly gedoop. Later het Curly ook ’n werpsel gehad – vyf mannetjies wat almal soos sy gelyk het. Hulle het ook op die plaas aangebly, waar nog katte met dieselfde voorkoms mettertyd gebore is. Daar was kort- en langharige katte en ’n verskeidenheid kleure, onder meer sjokoladebruin en met kleurpunte.

Met behulp van ander katliefhebbers het Linda die kat ontwikkel om ’n gevestigde kampioenskap-ras in Amerika en ander dele van die wêreld te word.

Die LaPerm het noue bande met die Indiaanse kultuur in Amerika omdat die Koehls se plaas in ’n gebied is wat as ’n heilige gebied beskou word deur die Wishram-Indiane, ’n Chinook-sprekende stam. Baie Amerikaanse telers gee dus hul katte Indiaanse name en versier hul hokke in ’n Amerikaanse tema wanneer hulle hul katte skou. Linda het eers ander name oorweeg, maar toe op La Perm besluit weens die "permanente golwing" (Engels: "perm") van die kat se pels. Dit is in lyn met die Chinook-tradisie om Franse leenwoorde aan te neem en die Franse onbepaalde lidwoord te gebruik om nuwe woorde te vorm.

Die LaPerm is geneties uniek en nie verwant aan ander rex-katrasse nie. ’n Dominante geen veroorsaak die krul in die pels. Hulle is atleties gebou, met ’n gespierde, Oosterse tipe lyf van gemiddelde grootte, en langerige bene en nek. Hulle het groot, amandelvormige oë en ’n breë neus. Soos by ander rex-katte word alle kleure en patrone aanvaar, hoewel gestreepte, rooi en skilpaddop-patrone volop is vanweë hul herkoms. Veral die vroeë, oorspronklike kleure is gewild: lila, sjokoladebruin en met kleurpunte. Die pels is krullerig, maar sag en het dikwels ’n taamlik veeragtig gevoel as ’n mens daaraan raak. Die langste krulle kom aan die nek en maag en agter die ore voor. Hulle het ’n wollerige, krullerige stert.

Die LaPerm is liefdevol en sosiaal. Hulle is na bewering hipoallergenies en veroorsaak dus heelwat minder allergiese reaksies by die mens as ander katte.





</doc>
<doc id="60933" url="https://af.wikipedia.org/wiki?curid=60933" title="Amerikaanse stompstertkat">
Amerikaanse stompstertkat

Die Amerikaanse stompstertkat (Engels: "American Bobtail") is ’n redelik nuwe en ongewone langharige katras wat sy verskyning in die 1960's gemaak het. Hy word veral uitgeken aan sy kort stert wat sowat ’n derde tot die helfte van die lengte van ’n gewone kat se stert is. Dit is die gevolg van ’n genetiese mutasie wat die ontwikkeling van die stert beïnvloed, soos by die Manx.

Hulle het redelik stewige lywe met lang of kort hare. Hul pels en oë kan enige kleur wees, met die klem op die "wilde", gestreepte voorkoms op skoue.





</doc>
<doc id="60934" url="https://af.wikipedia.org/wiki?curid=60934" title="Emden">
Emden

Emden is 'n stad en hawe in die deelstaat Nedersakse, Duitsland met sowat 51 616 inwoners. Dit is geleë langs die Emsrivier.


</doc>
<doc id="60935" url="https://af.wikipedia.org/wiki?curid=60935" title="Ragdoll">
Ragdoll

Die Ragdoll is ’n langharige katras met blou oë en ’n kenmerkende kleurpuntpatroon. Die katte is bekend vir hul rustigheid en inskiklikheid, en het ’n neiging om slap te raak sodra hulle opgetel word. Dit is een van die redes vir die kat se naam (Engels vir "lappop").

In die 1960's het Ann Baker met ’n gewone Angora-tipe huiskat met die naam Josephine begin teel. Die katte is oor verskeie jare geteel om ’n spesifieke voorkoms en karaktertrekke te hê, soos die grootte, kleurpuntpatroon en inskiklike geaardheid.
In een van die vroeë werpsels was Blackie, ’n effekleurige swart Birmaanse-tipe kat, en Daddy Warbucks, ’n robbruin kat met wit pote. Daddy Warbucks was die pa van ’n tweekleurige wyfie, Fugianna, en Blackie die pa van Buckwheat, ’n donkerbruin/swart Birmaans tipe wyfie. Josephine was albei se ma. Alle Ragdolls is afstammelinge van Baker se katte deur parings van Daddy Warbucks met Fugianna en Buckwheat.

Baker het nie met ander telers saamgewerk nie, maar haar eie vereniging, die International Ragdoll Cat Association (IRCA), gestig en die kat Ragdoll gedoop. Sy het streng standaarde opgestel vir enigiemand wat onder dié naam met die katte wou teel. Ander verenigings mag ook nie die Ragdoll geregistreer het nie. In 1975 het ’n groep van die IRCA weggebreek met die doel om algemene erkenning vir die katte te kry. Hulle het eindelik die standaarde vir die Ragdoll ontwikkel soos wat groot verenigings dit tans aanvaar.

In 1994 het nog ’n groep van die IRCA weggebreek weens die streng teelbeperkings. Hulle kon nie dieselfde naam gebruik nie en het hul kat die Ragamuffin genoem.

Die Ragdoll is een van die grootste huiskatrasse. Dit het ’n lang, stewige lyf. Hoewel die pels dig is, bestaan dit hoofsaaklik uit boonste dekhare en het die kat nie ’n digte onderste laag hare nie. Die geen wat die kleurpuntpels veroorsaak, is ook verantwoordelik vir die blou oë. Intense blou skakerings word op skoue verkies. Ragdolls met wit pote, wat later eers erken is, word dikwels verwar met die heilige Birmaanse kat. Die maklikste manier om hulle uitmekaar te ken is deur die Ragdoll se grootte en die kleur van die ken (Ragdolls het wit kenne en heilige Birmaanse katte gekleurde kenne.)




</doc>
<doc id="60936" url="https://af.wikipedia.org/wiki?curid=60936" title="Selkirk-rex">
Selkirk-rex

Die Selkirk-rex is ’n katras met dieselfde krulhaarpels as ander rex-katte. Anders as die Devon- en Corniese rex het die kat al die hare van ander katrasse en is die pels van normale lengte.

Die Selkirk-rex het in 1987 in die Amerikaanse staat Montana ontstaan. Die enigste ongewone kat in ’n werpsel het eindelik by die teler van Persiese katte, Jeri Newman, beland en sy het met ’n swart Persiese mannetjie gepaar. Drie van haar katjies was rex-katte en die ander drie het reguit hare gehad. Verskeie ander rasse is gebruik om die Selkirk-rex te ontwikkel, soos Persiese katte, Himalajakatte en Amerikaanse, eksotiese en Britse korthaarkatte. Anders as ander rex-katte, is die Selkirk-rex nie minder allergenies vir mense nie.

Die ras is in 1992 deur The International Cat Association (TICA) aanvaar, en in Amerika in 1998 deur die American Cat Fanciers Association (ACFA) en in 2000 deur die Cat Fanciers' Association (CFA).

Katte met twee lengtes hare is ontwikkel: lank en kort (medium). Dit is ’n stewig geboude kat soos ’n Britse korthaarkat. Die pels is sag en lyk wollerig. Die kop is rond en die oë groot en rond. Alle kleure word aanvaar, ook sepia, mink, lila, gerook en met kleurpunte.

Die geaardheid weerspieël dié van die katte waaruit die ras ontstaan het. Dit het die rustigheid van Britse korthaarkatte, die troetelbare eienskappe van die Persiese kat en is spelerig soos ’n eksotiese korthaarkat. Hulle is geduldig, liefdevol en verdraagsaam.




</doc>
<doc id="60937" url="https://af.wikipedia.org/wiki?curid=60937" title="Bend Over And Pray The Lord">
Bend Over And Pray The Lord

Bend Over And Pray The Lord is 'n album van die Finse hard rock/heavy metal musiekgroep Lordi. Dit is in 1999 opgeneem, maar eers in die lente van 2012 gepubliseer. 




</doc>
<doc id="60938" url="https://af.wikipedia.org/wiki?curid=60938" title="Groottandsaagvis">
Groottandsaagvis

Die groottandsaagvis ("Pristis microdon") is 'n vis wat voorkom in die tropiese waters van die wêreld. Daar is min studies gedoen oor die spesies, maar dit word geklassifiseer as 'n kritiek bedreigde spesie. In Engels staan die vis bekend as die "Largetooth sawfish".

Die uitstaande kenmerk is die snoet met 17 - 22 tande wat soos 'n saag lyk. Die res van die lyf lyk soos dié van 'n haai. Die vis word tot 6.6 m lank - die saag ingesluit.

Die vis verkies rivierbeddings, beskermde baaie aan die kus, riviere en mere om in te leef.





</doc>
<doc id="60939" url="https://af.wikipedia.org/wiki?curid=60939" title="Dragon Li">
Dragon Li

Die Dragon Li (Chinees: 狸花猫; "Li Hua Mao") is ’n Chinese katras. Die Chinese naam beteken "jakkalsblomkat" na aanleiding van sy ooreenkoms met die jakkals en die kenmerkende patroon van die pels.

Daar word geglo Dragon Li's stam van die Chinese bergkat ("Felis silvestris bieti") af en dat hulle self mak geword het. Daar is egter geen bewyse daarvoor nie. Dit is ’n skaars spesie, selfs in China self. Die katte is in 2003 die eerste keer as ’n eksperimentele ras in China geskou. In 2010 is dit deur die Cat Fanciers' Association (CFA) in die Gemengde Klas aanvaar.

Die Dragon Li het ’n unieke goudbruin kleur met onderbroke strepe. Dit het groot, ronde, amandelvormige geel of groen oë. Die lyf is stewig en van gemiddelde grootte. Die kat is besonder intelligent en baie bewus van sy omgewing.

Lys van katrasse



</doc>
<doc id="60944" url="https://af.wikipedia.org/wiki?curid=60944" title="Singapura">
Singapura

Die Singapura is ’n kortharige katras met groot oë en ore, ’n pels met ’n strepiespatroon en ’n korterige, stomp stert.

In 1975 het Tommy en Hal Meadow na die VSA teruggekeer van Singapoer af nadat hulle daar gewerk het. Hulle het drie "plaaslike katte met ’n strepiespatroon" saam met hulle teruggebring. Hulle het met die katte begin teel en hulle Singapura genoem – die tradisionele naam vir Singapoer. In 1981 het ’n ander teler Singapoer besoek en daar afgekom op nog ’n kat wat aan die beskrywing van die Singapura voldoen, buiten die stert. Die kat is na die VSA ingevoer en het deel van die teelprogram geword.

Die katte is in 1982 deur die Cat Fanciers' Association (CFA) in Amerika erken en het in 1988 kampioenskapstatus gekry.

Die Amerikaanse teler Jerry Mayes het Singapoer in 1987 besoek en daar op dokumente afgekom wat daarop dui dat die drie katte wat die basis vir die Singapura vorm, in werklikheid in 1974 van Amerika na Singapoer gebring is. Pogings om dié fout in die kat se geskiedenis reg te stel was onsuksesvol, tot in 1990, toe die Singapoer-toerismeraad met ’n veldtog begin het om die Singapura as ’n nasionale gelukbringer te gebruik. Die verslaggewer Sandra Davie is oor die teenstrydigheid ingelig en sy het ’n artikel daaroor in die "The Straits Times" gepubliseer.

Omdat die katte op die invoerdokumente as Abessiniese katte aangedui is en die Meadows met dié katte asook Birmaanse en Siamese katte geteel het, het sommige mense beweer dat die Singapura ’n kruis tussen ’n Abessiniese en Birmaanse kat is.

Die CFA het die voorval ondersoek op versoek van ’n Singapura-telersklub. Hal Meadow het die ondersoekraad meegedeel dat die drie katte kleinkinders was van vier plaaslike katte wat hy in 1971 tydens ’n vroeëre sensitiewe besoek aan Singapoer na die VSA gestuur het. Die Meadows het oënskynlik gejok oor die katte om die sensitiewe besoek geheim te hou. Die CFA kon geen onraad bespeur nie en het besluit om die Singapura se status as ’n natuurlike ras te behou. Joan Miller van die CFA het gesê daar was minstens een kat van Singapoer in die kat se teelbasis – die een wat in 1981 na die VSA uitgevoer is."

Onlangse studies in 2007 oor katte se DNS het gewys daar is min genetiese verskille tussen die Singapura en die Birmaanse kat en dit het die vermoede versterk dat die Singapura nie ’n natuurlike ras is nie.

Die Singapura is een van die kleinste katrasse. Dit het groot oë en ore en ’n pels met ’n strepiespatroon. Dit is ’n redelik stewige en sterk kat met baie kort en sagte hare. Die stert is dun, effens korter as die lyf en eindig in ’n stomp punt. Net een kleur, sepia, word aanvaar en word beskryf as "donkerbruin strepies op ’n warm ivoorkleurige agtergrond".

Die Singapura is aktief, nuuskierig en spelerig. Hulle is liefdevol en hou van interaksie met mense.




</doc>
<doc id="60949" url="https://af.wikipedia.org/wiki?curid=60949" title="Plesiopidae">
Plesiopidae

Die Langvinne ("Plesiopidae") is 'n vis-familie wat hoort tot die orde Perciformes. Daar is elf genera met vyftig spesies wat hoort tot dié familie en twee van die spesies kom aan die Suid-Afrikaanse kus voor.

Die familie se lywe is lank en ietwat plat. Die lyf en grootste gedeelte van die kop is vol skubbe. Die bekken vinne is lank. Die familie verkies koraalriwwe en rots kus areas om in te leef. Die grootte wissel van 8 - 25.8 cm.

Die volgende genus en spesies kom aan die Suid-Afrikaanse kus voor:





</doc>
<doc id="60950" url="https://af.wikipedia.org/wiki?curid=60950" title="Trompetter (vis)">
Trompetter (vis)

Die trompetter ("Pelates quadrilineatus") is 'n vis wat in die Indiese-Pasifiese gebied, die Rooisee en aan die ooskus van Afrika, vanaf Oman tot by die Boesmansrivier by Port Alfred voorkom. Die vis het ook die Middellandse See deur die Suezkanaal binnegedring. In Engels staan die vis as die "Trumpeter" bekend.

Die vis is silwerig met 4 – 6 donker horisontale strepe oor die liggaam. Daar is 'n donker vlek net tussen die begin van die dorsale en pektorale vinne. Die stertvin is ligter van kleur en die mond- en kieuholtes is rooi. Die onvolwasse vissies het 6 – 7 strepe oor die liggaam. Die vis word tot 30 cm lank.

Die vis kom langs die kus voor, veral waar daar seegrasbeddings is, asook by riviermondings. Die onvolwassenes vreet seegras en klein skaaldiere en die volwasse visse plankton. Die vis kan 'n kraakgeluid met sy swemblaas maak, vandaar die naam.





</doc>
<doc id="60951" url="https://af.wikipedia.org/wiki?curid=60951" title="Doringvis">
Doringvis

Die doringvis ("Terapon jarbua") is 'n vis wat voorkom in die Indiese-Pasifiese area en aan die ooskus van Afrika tot by die Oos-Kaap. Die onvolwasse vissies is al by Knysna opgemerk. In Engels staan die vis as die "Thornfish" bekend.

Die vis is silwerig van kleur met 3 – 4 vertikale geboë strepe oor die lyf, van die kop tot by die stertvin. Daar is 'n swart vlek aan die bokant van die dorsale vin. Die vis word tot 33 cm groot.

Die vis kom voor in riviermondings en die onvolwassenes word dikwels in varswater opgemerk. Die wyfies skiet kuit in die see. Die onvolwassenes vreet onder andere amfipodes en die volwasse visse vreet bodem skaaldiere en vis. Die kry sy naam weens die feit dat hy krom trek en al sy vinne en kieu-punte laat reguit staan as 'n verdedigingsmeganisme. Dit maak dit moeilik om die hoek uit die vis te haal.




</doc>
<doc id="60952" url="https://af.wikipedia.org/wiki?curid=60952" title="Terapontidae">
Terapontidae

Die doringvisse ("Terapontidae") is 'n vis-familie wat aan die orde Perciformes behoort. Daar is sestien genera met vyf en veertig spesies wat hoort tot dié familie. Drie van die spesies kom aan die Suid-Afrikaanse kus voor. Die familie staan ook bekend as "Theraponidae", "Terapontidae" of "Therapontidae".

Die familie se lywe is lank en ietwat plat. Die hele lyf en grootste gedeelte van die kop is bedek met skubbe. Daar is skerp punte op die kieue delsels. Die grootte wissel van 15 – 33 cm en die familie kom in vlak kuswater voor.

Die volgende genera en spesies word aan die Suid-Afrikaanse kus aangetref:






</doc>
<doc id="60956" url="https://af.wikipedia.org/wiki?curid=60956" title="Franse oorsese gebiede">
Franse oorsese gebiede

Die Franse oorsese gebiede (Frans: "France d'outre-mer") is 13 gebiede wat dele van die Franse staatsgebied en die Europese Unie buite van Europa uitmaak. Die gebiede het 'n bevolking van 2 685 705 op 1 Januarie 2011 gehad.

Die Franse oorsese gebiede is tot die grondwetlike wysiging van 23 Maart 2003 "oorsese departement – oorsese Gebied" ("les DOM-TOM", "Département d’outre-mer – Territoire d’outre-mer") genoem. Die gebiede is oorwegend voormalige Franse kolonies.

Die gebiede word ingedeel in oorsese départements ("Départements d’outre-mer"); oorsese kollektiewe gebiede ("Collectivités d’outre-mer") met kollektiewe gebiede ("collectivité territoriale"), gebiede ("territoire") en oorsese lande ("pays d’outre-mer"); spesiaal statuut ("Statut spécifique") en onbewoonde gebiede ("Territoires inhabités").

In die historiese konteks bestaan daar 'n verskil tussen kolonies en protektorate, wat onder Franse beheer, maar amptelik onafhanklike lande was.





</doc>
<doc id="60957" url="https://af.wikipedia.org/wiki?curid=60957" title="Kaapse knorhaan">
Kaapse knorhaan

Die Kaapse knorhaan ("Chelidonichthys capensis") is 'n vis wat endemies is aan Suider-Afrika en kom voor van Kaap Fria tot by Maputo. In Engels staan die vis bekend as die "Cape gurnard".

Die vis se kop en lyf is rooierig aan die bokant, ligrooi net onder die sylyn en wit of pienk tot by die pens. Die pektorale vinne is donker groen met 'n groot swart vlek aan die binnekant. Op die vlek is klein wit of donker blou kolletjies. Die vis word tot 70 cm lank. Die pektorale vinne is lank.

Die vis leef in sagte bodems in water wat van 10 – 390 m diep is. Die wyfies skiet kuit in die somer en die eiers is pelagies. Die onvolwassenes vreet skaaldiere en die volwassenes skaaldiere en vis. Die swemblaas word gebruik om geluide mee te maak. Gesogte eetvis en het groot kommersiële waarde.





</doc>
<doc id="60958" url="https://af.wikipedia.org/wiki?curid=60958" title="Triglidae">
Triglidae

Die Knorhane ("Triglidae") is 'n vis-familie wat hoort tot die orde Scorpaeniformes. Daar is agt genera met 125 spesies wat hoort tot dié familie en tien van die spesies kom aan die Suid-Afrikaanse kus voor.

Die familie se lywe is lank en bedek met klein skubbe. Die pektorale vinne is lank en vergroot. Die grootte wissel van 15 – 70 cm en die familie kom voor op die bodem tot op dieptes van 480 m. Die familie gebruik die groot pektorale vinne om op die bodem te "loop" en hulle vreet skaaldiere en ander vis. Dit is 'n belangrike kommersiële vis.

Die volgende genera en spesies kom aan die Suid-Afrikaanse kus voor:







</doc>
<doc id="60959" url="https://af.wikipedia.org/wiki?curid=60959" title="Nils Holgersson se wonderbaarlike reis">
Nils Holgersson se wonderbaarlike reis

Nils Holgersson se wonderbaarlike reis (Sweeds: "Nils Holgerssons underbara resa genom Sverige") is 'n fiksiewerk deur die Sweedse skryfster Selma Lagerlöf, in 'n styl wat vandag bekendstaan as kontemporêre fantasie. Die eerste Sweedse boek het in 1906 die lig gesien.

Die agtergrond vir die werk was 'n kommissie van die Nasionale Onderwysersvereniging in 1902 wat 'n aardrykskundeboek vir die openbare skole wou gehad het. Die Britse vertaler Velma Howard skryf: "Lagerlöf het drie jaar gewy aan die bestudering van die natuur en die lewe van voëls en diere. Sy het ongepubliseerde volksverhale van die verskillende provinsies uitgesoek en het dit op uitstaande wyse by haar storie ingeweef."

Lagerlöf, net soos verskeie ander Sweedse intellektuele van haar leeftyd, was ten gunste van die hervorming van spelling in Swede. Toe die boek in 1906 die lig gesien het, was dit een van die eerste wat die nuwe spelreëls, soos in opdrag van die Sweedse regering, verskyn het.



</doc>
<doc id="60962" url="https://af.wikipedia.org/wiki?curid=60962" title="Władysław Gomułka">
Władysław Gomułka

Władysław Gomułka (* 6 Februarie 1905 in Krosno, Galisië, Oostenryk-Hongarye (tans Pole); † 1 September 1982 in Warskou) was 'n Poolse politikus en leier van die Poolse Verenigde Arbeidersparty (PVAP).

Gomułka het 'n beroepsopleiding as monteur gevolg en daarna 'n loopbaan as funksionaris begin. Aanvanklik was hy by vakbonde werksaam, maar het in 1926 by die Kommunistiese Party van Pole (KPP) aangesluit. Vir sy aktiwiteite is hy in 1932 'n tronkstraf van twee jaar opgelê. Ná sy vrylating het hy een jaar vir verdere opleiding in die Sowjetunie gebly en is ná sy terugkeer in 1935 opnuut in hegtenis geneem. Met kort onderbrekings het Gomułka die tyd tot die uitbreek van die Tweede Wêreldoorlog in 1939 in die gevangenis deurgebring.

Die jare tussen 1939 en 1942 het hy in die Sowjet-Russies besette deel van Pole in Białystok en Lwif en ná die Duitse aanval op die Sowjetunie in 1941 in die ondergrond deurgebring. 1942 het hy deur sy geboortestreek, die Subkarpate, na Warskou gereis waar hy as een van die medestigters van die Poolse Arbeidersparty ("Polska Partia Robotnicza", PPR) ondergronds aktief was.

Ná die afsterwe van twee ander funksionarisse is hy as sekretaris-generaal van dié party benoem. In die nuwe kommunistiese Poolse regering, die sogenaamde Lublinse Komitee, het Gomułka as vise-premier en minister vir die "herowerde gebiede", dit wil sê die voormalige oostelike Duitse provinsies gefungeer.

In die Arbeidersparty, wat vanaf 1948 as Poolse Verenigde Arbeidersparty bekend gestaan het, het ná 'n kort tyd 'n interne stryd oor die politieke rigting uitgebreek waarin Gomułka vir 'n Nasionaal-Poolse kommunistiese beleid gepleit het. Die kamp van getroue Stalin-aanhangers met Bolesław Bierut, Hilary Minc en Jakub Berman as sleutelfigure het danksy steun uit Moskou geseëvier en Gomułka in die najaar van 1948 weens beweerde "regs-nasionalistiese afwykings" omvergewerp. In die volgende Stalinistiese fase is 'n "skouproses" teen hom voorberei, maar uiteindelik is hy nie gedagvaar nie. In 1951 is hy in hegtenis geneem en uit die party verban. Reeds in 1954 is hy vrygelaat.

In die herfs van 1956 het politieke onluste in Pole uitgebreek wat vinnig gedreig het om handuit te ruk. Die destydse partyleier Edward Ochab het sy pos kwytgeraak. Gomułka, wat wye steun onder die Poolse bevolking geniet het, is triomfantelik na die politieke toneel teruggebring en as nuwe leier van die Poolse Verenigde Arbeidersparty (PVAP) verkies. Die Moskouse Kremlin was aanvanklik gekant teen sy benoeming, maar nadat hy nie langer kritiek op die Sowjet-besetting van Pole gelewer het nie, was die Sowjet-bewind uiteindelik bereid Gomułka as nuwe partyleier te erken.

Gomułka het die kollektivering van grond, wat deur sy voorgangers begin, maar nog nie voltooi is nie, verstadig, tot 'n beperkte omvang klein privaat ondernemings toegelaat en hom op die modernisering van vervaardigingsbedrywe toegespits wat reeds in staatsbesit was. Danksy hierdie ekonomiese strategie het die Poolse ekonomie in die laat 1950's en vroeë 1960's sterk groei getoon. Die voorsiening van lewensnoodsaaklike goedere het begin stabiliseer, en die meeste huishoudings het geleidelik ook oor nuwe verbruikersware soos televisietoestelle en elektriese kombuistoerusting beskik. Poolse stede het danksy die ambisieuse woningbouprogramme en die ontwikkeling van voorafvervaardigde bouelemente, wat in die 1970's sy hoogtepunt bereik het, vinnig uitgebrei.
Nogtans het die owerheid ná 'n meer liberale fase weer begin om teen kritiese intellektueles en die invloedryke Rooms-Katolieke Kerk op te tree. Weens sy politieke afhanklikheid van die Sowjetunie het ook die Gomułka-regering, wat aanvanklik as die kleiner euwel gesien is en gewild by die bevolking was, sy aantreklikheid verloor.

Nadat in die laat 1960's orals in Europa studente-onluste uitgebreek en die Tsjeggo-Slowaakse Kommunistiese Party sy liberale eksperiment begin het, was die Poolse publiek al hoe meer ontevrede met sy bewind - naas die DDR-leier Walter Ulbricht was Gomułka een van die sterkste teenstanders van politieke hervorming in die suidelike buurland. As partyleier het Gomułka steeds meer beheer oor sy regering begin verloor. Dit was ander kabinetslede soos die minister van binnelandse sake, Mieczysław Moczar, wat in die krisisjaar 1968 die hoofrol by die optrede teen studente en 'n massiewe anti-sionistiese veldtog gespeel het.

Gomułka het nouer politieke bande met die Bondsrepubliek Duitsland begin smee in 'n laaste poging om sy ontmagting te vermy. Op 17 Mei 1969 het hy onderhandelinge met die Wes-Duitse regering voorgestel. Die nuwe sosiaal-demokratiese bondskanselier Willy Brandt het ingestem sodat vroeg in Desember 1970 die Warskouse Ooreenkoms onderteken is. Hiermee het Gomułka sy politieke hoofdoelwit, die Duitse erkenning van die Oder-Neiße-grenslyn, bereik.

Maar net twee weke later het gewelddadige werkersonluste aan die Poolse Oosseekus uitgebreek. Gomułka se partykollegas het hul kans gegryp en hom ontmag. In 1982 is Gomułka aan kanker oorlede. Sy herinneringe is in 1994 gepubliseer.

Vandag word Gomułka algemeen as 'n relatief geloofwaardige verteenwoordiger van 'n Nasionaal-Kommunistiese beleid beskou wat sy politieke amp nooit misbruik het om homself te verryk nie. Kritiek word gelewer op sommige van sy besluite, waaronder sy skietbevel tydens werkersbetogings in Gdańsk in 1970.


</doc>
<doc id="60963" url="https://af.wikipedia.org/wiki?curid=60963" title="Gevlekte muisvoël">
Gevlekte muisvoël

Die gevlekte muisvoël ("Colius striatus") is 'n lid van die muisvoëlfamilie, wat slegs in Afrika aangetref word. Dit is die grootste eksemplaar van die spesie, sowel as die mees algemene. Hulle word gewoonlik in swerms van 12 of meer gesien en snags koek hulle saam, vermoedelik om hul liggaamshitte te behou. Broeityd is in die somer en die nes is 'n slordige kelk bestaande uit takkies wat in 'n boom of struik geplaas is. Drie of vier eiers word gelê.

Die voël is sowat 35 cm lank en sy stert maak sowat die helfte van sy lengte uit. Dit weeg sowat 57 gram en het ’n prominente kuif. Sy naam kom van sy vaalbruin tot muisgrys kleur. Die snawel is swart bo-op en pienkerig aan die onderkant.
Hoewel die gevlekte muisvoël raserig kan wees, is hy nie bekend vir sy stem nie. Hulle het ’n "tsoe-tsoe"-roep terwyl hulle vlieg en ’n "tisk-tisk"-waarskuwingsroep.

Die voëls kom voor van Kameroen ooswaarts na Eritrea en Ethiopië, en suidwaarts deur Oos-Afrika tot in die suidelike dele van Suid-Afrika. Die meeste habitats is vir hulle geskik, buiten die reënwoude en baie droë gebiede. Hulle verkies oop bosveldstreke en kom algemeen voor in savannes en oop woudlande. Hulle word ook dikwels in stedelike gebiede in tuine en boorde gesien.

Die gevlekte muisvoël is ’n vrugtevreter en leef hoofsaaklik van bessies en ander vrugte, blare, sade en nektar, en kies sy kos versigtig van gebied tot gebied.

Hulle is sosiale voëls wat saam eet en mekaar se vere versorg. Hulle volg mekaar dikwels van boom tot boom in ’n soort "volg-die-leier"-spel. Snags sit groepe van 20 of so elk dig opmekaar en op koue nagte kan hulle bewegingloos bly sit. Hulle word dan maklike prooi, maar hul getalle maak dikwels dat hulle veilig bly.

Die voëls broei enige tyd van die jaar. Die neste is groot in vergelyking met die voël en onnet. Dit word gemaak van plant- en dieremateriaal en sluit soms papier of stukkies lap in. Die mannetjie en wyfie bou saam daaraan. Die wyfie lê van een tot sewe eiers, maar gewoonlik drie tot vier. Die klein voëltjies word deur albei geslagte versorg, en soms ook deur ouer voëls uit vorige broeisels. Die eiers broei ná 14 dae uit en die klein voëltjies verlaat die nes vir die eerste keer wanneer hulle 17 tot 18 dae oud is. Ná net meer as ’n maand begin hulle self kos soek.




</doc>
<doc id="60964" url="https://af.wikipedia.org/wiki?curid=60964" title="Tetraodontidae">
Tetraodontidae

Die Blaasoppe, Tobies en Blaasvisse ("Tetraodontidae") is 'n vis-familie wat hoort tot die orde Tetraodontiformes. Daar is ongeveer twintig genera met 125 spesies wat hoort tot dié familie en 32 van die spesies kom aan die Suid-Afrikaanse kus voor.

Die uitstaande kenmerk van die familie is hulle vermoë om hulle self op te blaas deur water of lug in te neem. Hulle doen dit as 'n afskrik middel en verdedigings meganisme. Wanneer die gevaar verby is, blaas hulle weer af. Hulle word ook "Blaasvisse" genoem vanweë die gewoonte om sand van 'n prooi te blaas wat wegkruip met 'n straal water.

Daar is twee tande in elke kaak wat die vis 'n papegaaimond voorkoms gee. Die gee aanleiding tot die vis se naam want "Tetraodon" beteken vier. Die grootte wissel van 6 – 15 cm en die familie kom voor op die bodem tot op dieptes van 400 m. Die familie is omnivore en eet letterlik enige iets: alge, sponse, seeanemone, skaaldiere, slakke en korale.

Die vel van die familie bevat 'n toksien genaamd "tetrodotoksien". Die toksien is giftig en mense, katte en ander soogdiere sterf indien hulle die toksien inneem. Selfs vlieë wat dooie blaasoppe eet vrek. Tog word die vis geëet in Japan en staan bekend as Fugu. Visse soos barrakuda en tuna eet egter die familie en word nie geaffekteer deur die toksien nie. Daar is tans nog geen verklaring hiervoor nie.

Die volgende genera en spesies kom aan die Suid-Afrikaanse kus voor:








</doc>
<doc id="60965" url="https://af.wikipedia.org/wiki?curid=60965" title="Witspikkel-blaasop">
Witspikkel-blaasop

Die Witspikkel-blaasop ("Arothron hispidus") is 'n vis wat voorkom in die Indiese-Pasifiese area, die Rooisee en aan die ooskus van Afrika van Oman tot die by Knysna. In Engels staan die vis bekend as die "Whitespotted puffer".

Die kop en lyf is gryserig en bedek met wit kolletjies. Die onderkant is wit. Daar is 2 -3 onreëlmatige vertikale strepe net onder die kop en basis van die pektorale vinne. Die vis word tot 48 cm lank.

Hulle verkies koraal- en rots riwwe om in te leef in water wat 1 – 50 m diep is en is omnivore.





</doc>
<doc id="60966" url="https://af.wikipedia.org/wiki?curid=60966" title="Swartrand-blaasop">
Swartrand-blaasop

Die Swartrand-blaasop ("Arothron immaculatus") is 'n vis wat voorkom in die Indiese-Pasifiese area, die Rooisee en aan die ooskus van Afrika van Oman tot die by Knysna. In Engels staan die vis bekend as die "Blackedged puffer".

Die vis se kop en lyf is ligbruin aan die bokant en witterig aan die onderkant en die stertvin is gelerig met 'n swart rant. Die neus orgaan is 'n klein tentakel. Die vis word tot 30 cm lank.

Die vis verkies koraal- en rotsriwwe tot op dieptes van 50 m. Die vis is naglewend en slaap in die dag deur hom in sand in te grawe. Die onvolwasse vissies leef in die gras areas van riviermondings. Die wyfie skiet kuit gedurende April tot Mei. Hulle vreet onder andere skaaldiere.





</doc>
<doc id="60967" url="https://af.wikipedia.org/wiki?curid=60967" title="Swartspikkel-blaasop">
Swartspikkel-blaasop

Die Swartspikkel-blaasop ("Arothron nigropunctatus") is 'n vis wat voorkom in die Indiese-Pasifiese area en aan die ooskus van Afrika van Kenia tot by Algoabaai. In Engels staan die vis bekend as die "Blackspotted puffer".

Die kop en lyf is vaal grys tot donkerbruin aan die bokant met verskeie swart kolletjies op die lyf. Die neus orgaan is 'n klein tentakel. Daar is gewoonlik 'n ligte streep oor die snoet en oë. Die vis word tot 30 cm lank. Die spesie is partykeer geel met swart kolletjies maar dit is seldsaam.

Die vis kom voor in koraal- en rotsriwwe in water wat 2 – 35 m diep is. Hulle eet onder andere sponse, takke van korale, seeanemone, slakke en skaaldiere.





</doc>
<doc id="60968" url="https://af.wikipedia.org/wiki?curid=60968" title="Modeltobie">
Modeltobie

Die Modeltobie ("Canthigaster valentini") is 'n vis wat voorkom in die Indiese-Pasifiese area en aan die ooskus van Afrika van die Rooisee tot by die Aliwal-bank. In Engels staan die vis bekend as die "Model toby".

Die vis is geel-wit met geel kolletjis aan die bokant en swart strepe oor die bokant. Die stertvin is geel. Die mannetjies het blou strepe wat vanaf die oë uitstraal. Die vis word 9 cm lank.

Die vis leef in koraal- en rotsriwwe in water wat tot 32 m diep is. Hulle eet alge en bodemongewerweldes. Voortplanting word gedoen op die harembeginsel; 'n dominante mannetjie het 4 - 7 wyfies. Die slym op die vis se vel veroorsaak dat hy sleg smaak en roofvisse vermy die vis as gevolg daarvan.





</doc>
<doc id="60970" url="https://af.wikipedia.org/wiki?curid=60970" title="Fugu">
Fugu

Fugu ("河豚" of "鰒; フグ?", letterlik vertaal as "rivier-vark") is die Japanse naam vir Blaasoppe, Tobies en Blaasvisse en vir 'n fynproewers gereg wat daarmee voorberei word. Die sjefs in Japan word spesiaal opgelei om die gereg te kan voorberei; hulle moet leer hoe om seker te maak dat daar geen gif in die vleis agterbly nie. Slegs restaurante wat oor die sjefs beskik mag Fugu verkoop. Desondanks sterf daar nogtans 'n paar mense as gevolg van die gif van die visse per jaar in Japan.



</doc>
<doc id="60975" url="https://af.wikipedia.org/wiki?curid=60975" title="Kimriese kat">
Kimriese kat

Die Kimriese kat (Engels: "Cymric") is ’n langharige katras wat deur sommige katverenigings beskou word as ’n langharige weergawe van die Manx. Dié twee rasse stem in alle opsigte ooreen buiten die haarlegte en albei kan in een werpsel voorkom.

Die kat se naam kom van Kimre ("Cymru"), die inheemse Walliese naam vir Wallis. Die ras word egter nie met Wallis verbind nie en die naam is waarskynlik gebruik om ’n Kelties-klinkende naam aan die kat te gee. Die kat het sy oorsprong op die Eiland Man, hoewel Kanada beweer die langharige weergawe is in dié land ontwikkel. Baie katverenigings noem die kat die langharige Manx of Manx-langhaarkat.

Langharige katte het nog altyd op die Eiland Man voorgekom in Manx-werpsels, maar daar is nie met hulle geteel nie. In die 1960's het soortgelyke katte in Kanada hul verskyning gemaak en daar is toe met hulle geteel. Dit het egter lank gevat voor enige katverenigings hulle aanvaar het. Die Manx is in die 1920's erken, maar die Kimriese kat is in die 1960' die eerste keer geskou en het eers in die 1970's in gewildheid toegeneem.

Die Kimriese kat is ’n gespierde, kompakte kat met ’n middelmatige tot groot lyf. Hulle het groot, ronde oë en die ore sit ver uitmekaar. Die hare is halflank en dig. Alle kleure en patrone word aanvaar en die oë kan koper, groen, neutbruin of blou wees.

Vier stertlengtes word aanvaar: van ’n duik waar die stert moet wees tot sterte wat amper so lank as ander katte s’n is. Dit is onmoontlik om te voorspel watter lengte sterte in ’n werpsel sal voorkom.

Die katte is intelligent, spelerig en kom goed met ander troeteldiere oor die weg. Hulle is lieftallig en glad nie aggressief nie.




</doc>
<doc id="60979" url="https://af.wikipedia.org/wiki?curid=60979" title="Javaanse kat">
Javaanse kat

Die Javaanse kat is ’n langharige, Oosterse tipe katras en staan ook bekend as die Mandarynse kat of Oosterse langhaarkat. Die kat het geen verbintenis met die eiland Java nie.

Toe Amerikaanse kat-telers probeer het om ’n langharige weergawe van die Siamese kat te ontwikkel, het hulle die Balinese kat geskep. Die Javaanse kat het as ’n soort neweproduk van dié teelprogram ontstaan. In 1979 het die Cat Fanciers' Association in Amerika die Javaanse kat as ’n aparte ras erken. Ander verenigings beskou dit as ’n variant van die Balinese kat.

Die kat het ’n sagte enkellaag hare en die stert vorm ’n pluim. Die enigste onderskeid tussen die Javaanse en Balinese kat lê in die kleure van die pels. Die Javaanse kat het die kleure van die Oosterse korthaarkat en word dus dikwels beskou as ’n langharige weergawe daarvan. 

Die kat raak nes ander Oosterse katte geheg aan een mens. Hulle miaau graag om hul eienaars te laat weet hoe hulle voel.

Lys van katrasse



</doc>
<doc id="60981" url="https://af.wikipedia.org/wiki?curid=60981" title="Stekel-koeivis">
Stekel-koeivis

Die Stekel-koeivis of seevarkie ("Lactoria diaphana") is 'n vis wat voorkom in die Indiese-Pasifiese area en aan die ooskus van Afrika vanaf die noorde van Mosambiek tot by die Wes-Kaap. So nou en dan kom die visse voor tot by Swakopmund. In Engels staan die visse bekend as die "Spiny cowfish".

Die vis is liggeel van kleur met rooibruin skynsels in. Die vis het 'n dik, harde vel bekend as die karapaks wat lyk asof dit met 'n net oortrek is. Daar is 'n kort stekel bokant elke oog. Die vis word 25 cm lank.

Die vis leef in vlak koraal- en rotsriwwe, maar wel op die bodem. Die mannetjie het 'n harem van 3 - 4 wyfies.





</doc>
<doc id="60982" url="https://af.wikipedia.org/wiki?curid=60982" title="Britse langhaarkat">
Britse langhaarkat

Die Britse langhaarkat (Engels: "British Longhair") is ’n katras van gemiddelde grootte wat in Brittanje ontstaan het.

Die oorspronklike Britse langhaarkat is met ander, ingevoerde langhaarkatte gekruis en het in die Persiese kat ontwikkel. Hulle het al hoe groter en ekstremer geword met langer, dikker hare as die vroeëre Persiese katte. In die laat 19de en vroeë 20ste eeu is die Persiese kat beskou as ’n langharige weergawe van die Britse korthaarkat. In die laat 20ste eeu is ’n kortharige weergawe van die Persiese kat ontwikkel en dit is die eksotiese korthaarkat genoem; hulle het heeltemal anders as die Britse korthaarkatte gelyk. Daar is toe voorgestel dat ’n Britse langharige kat weer ontwikkel word.

Dié ras is dus ’n langharige weergawe van die Britse korthaarkat. In Europese lande is dit bekend as die Britannica, maar dié ras word nie in Brittanje erken nie.

Nes die Britse korthaarkat het die langhaarkatte ’n breë, vierkantige kop. Die algemene voorkoms is dié van ’n kompakte kat van middelmatige grootte. Die oë is groot en rond en die ore kort. Die bene is ook kort, maar sterk, en die stert is dik.

Hulle het dieselfde kleure as die korthaarkat, onder meer swart, wit, rooi, room, blou, sjokoladebruin, lila, kaneel en ligbruin. Al die patrone word ook erken: effekleurig, gestreep, skilpaddop, tweekleurig, gerook en met kleurpunte.

Die katte is taamlik kalm en rustig. Hulle is spelerig en liefderik teenoor hul eienaars. Hulle het nie die geselskap van ander diere nodig nie en is nie vernielsugtig nie, en is dus die ideale troeteldier vir werkende mense.

Lys van katrasse



</doc>
<doc id="60985" url="https://af.wikipedia.org/wiki?curid=60985" title="Ostraciidae">
Ostraciidae

Die Koffervisse en Koeivisse ("Ostraciidae") is 'n vis-familie wat hoort tot die orde Tetraodontiformes. Daar is ongeveer veertien genera met vier en dertig spesies wat hoort tot dié familie en 10 van die spesies kom aan die Suid-Afrikaanse kus voor.

Die familie se liggaam is bedek met 'n harde laag bekend as 'n karapaks. Daar is slegs gate vir die oë, mond, kieue, neus, anus en vinne in die karapaks. Die grootte wissel van 15 – 46 cm. Die familie verkies om in rots en koraalriwwe te leef tot op dieptes van 90 m. Hulle is omnivore en eet onder andere slakke, skaaldiere, sponse, wurms en alge. Wanneer die vis bedreig raak skei die familie 'n toksien af. As gevolg hiervan kan die familie nie in akwariums aangehou word nie.

Die volgende genera en spesies kom aan die Suid-Afrikaanse kus voor:






</doc>
<doc id="60986" url="https://af.wikipedia.org/wiki?curid=60986" title="Bombaaikat">
Bombaaikat

Die Bombaaikat (Engels: "Bombay") is ’n kortharige katras. Daar is twee soorte: die Amerikaanse en die Britse Bombaaikat.

Britse Bombaaikat is die naam wat gegee word aan swart katte in die Asiatiese rasgroep. Dit is ’n Birmaanse tipe kat met ’n swart pels, tone en neus, en koper tot groen oë. Die blink pels moet tot by die wortels gekleur wees.

Die Amerikaanse Bombaaikat is in 1958 in die Amerikaanse staat Kentucky geteel. ’n Amerikaanse korthaarkat is met ’n Birmaanse kat geteel om ’n kat met die voorkoms van ’n swartluiperd te skep. Die Amerikaanse katte het koper- of goudkleurige oë en ’n pikswart pels.




</doc>
<doc id="60988" url="https://af.wikipedia.org/wiki?curid=60988" title="Brasiliaanse korthaarkat">
Brasiliaanse korthaarkat

Die Brasiliaanse korthaarkat (Portugees: "Gato Pêlo Curto Brasileiro"; Engels: "Brazilian Shorthair") is die eerste katras van Brasilië wat internasionaal erken word.

Die kat se oorsprong kan teruggespoor word na die strate van Brasilië. Toe die Portugese omstreeks 1500 vir die eerste keer in Brasilië voet aan wal gesit het, het hulle katte met hulle saamgebring wat van die Iberiese kat ("Felis iberia") afstam. Dié katte het oor 500 jaar met plaaslike Brasiliaanse katte geteel en so het dié nuwe ras ontstaan.

Eers in die 1980's het ’n Brasiliaans-gebore ingenieur en katteler, Paulo Samuel Ruschi, wat nou in New York woon, reëls begin vasstel vir die teel van die katte.

Die Brasiliaanse korthaarkat is van gemiddelde grootte en baie beweeglik. Dit het ’n slank, elegante voorkoms. Die pels is kort en blink en bestaan uit net een laag; dit kan verskeie kleure en patrone hê. Die katte het ronde, gevoelvolle oë.

Lys van katrasse



</doc>
<doc id="60989" url="https://af.wikipedia.org/wiki?curid=60989" title="Cheetoh">
Cheetoh

Die Cheetoh is ’n kortharige, hibridiese katras.

Die kat is ontwikkel deur die kruising van spesifieke bloedlyne van die Bengaalse kat en Ocicat. Dit is ’n nuwe ras en dus baie skaars. Omdat een van sy voorouers, die Bengaalse kat, ’n hibride is, word die Cheetoh ook as ’n hibride geklassifiseer. Die enigste katregister wat dit erken, is The International Cat Association (TICA).

Die Cheetoh het die kenmerkende kolle van albei rasse waaruit hy ontstaan het. Hy het ook die lang bene van die Ocicat. Die doel van die Cheetoh-teelprogram was om ’n intelligente kat te ontwikkel wat aansienlik groter as ander katte is en met ’n wilde voorkoms sonder dat verdere "wilde" bloed bygevoeg word. Dit het ’n gladde, fluweelagtige pels. Behalwe sy voorkoms is ’n kenmerkende eienskap sy "wildekat"-manier van loop. Dit lyk of hy altyd op die jag uit is. 

Daar is tans sewe kleurvariëteite: siënna (geelbruin) met swart of bruin kolle, goud met swart of bruin kolle, rookkleur met swart kolle, silwer met swart kolle, en die rooipunt met goue kolle. Ondanks hul voorkoms is die katte liefdevol en sosiaal.

Lys van katrasse



</doc>
<doc id="60990" url="https://af.wikipedia.org/wiki?curid=60990" title="Ocicat">
Ocicat

Die Ocicat is ’n kortharige katras wat soos ’n wilde kat lyk, maar geen "wilde" bloed het nie. Hy het die naam gekry vanweë sy ooreenkoms met die panterkat (Engels: "ocelot"). Dit is een van die katte wat gebruik is in die ontwikkeling van ’n ander katras, die Cheetoh.

Die ras is ontwikkel deur Siamese katte en Abessiniese katte te kruis. Later is silwer, gestreepte Amerikaanse korthaarkatte bygevoeg om die kat sy silwer kleur te gee, asook sy beenstruktuur en merke.

Die eerste teler was Virginia Daly van die Amerikaanse staat Michigan, wat in 1964 probeer het om ’n Siamese kat met Abessiniese kleurpunte te skep. Een van die katte van die tweede geslag was ’n kat met kolle met die naam Tonga. Die teler se dogter het hom die bynaam Ocicat gegee. Tonga is as ’n troeteldier verkoop, maar sy ouers het nog soortgelyke katte gehad en hulle het die teelbasis van die ras geword. Ander telers het later dieselfde kruisteling-prosedure gevolg: Siamees met Abessiniese kat, en dan weer met Siamees. Later is die Amerikaanse korthaarkat bygevoeg, wat groter bene en nog ’n kleur, silwer, tot gevolg gehad het. Die kat het in 1987 kampioenskapstatus van die "Cat Fanciers' Association (CFA)" in Amerika gekry. Vandag word dit wêreldwyd aangetref.

Die Ocicat kan twaalf kleure hê, onder meer sjokoladebruin, blou, laventel en ligbruin, en al twaalf kleure met silwer. Die katte het amandelvormige oë en ’n groot, sterk lyf en gespierde bene. Hulle is baie vriendelik, sosiaal en baasspelerig, ook met vreemdelinge, en party hou van water. Hulle het baie aandag nodig.

Lys van katrasse



</doc>
<doc id="60991" url="https://af.wikipedia.org/wiki?curid=60991" title="Krokodil-naaldvis">
Krokodil-naaldvis

Die Krokodil-naaldvis ("Tylosurus crocodilus") is 'n vis wat voorkom in die tropiese en subtopiese water van die Atlantiese Oseaan, die Indiese-Pasifiese area, die Rooisee en aan die ooskus van Afrika vanaf Oman tot by Knysna. In Engels staan die vis bekend as die "Crocodile needlefish".

Die vis se lyf is donker blou aan die bokant, silwer aan die kante en witterig aan die onderkant. Daar is swart kolletjies op die pektorale vinne. Die vis word tot 86 cm lank.

Dit is 'n pelagiese vis wat soms in riviermondings voorkom. Hulle is alleenswemmers of kom in klein groepies voor. Gedurende die nag spring die vis uit die water uit agter lig aan. Mense is al so beseer.





</doc>
<doc id="60992" url="https://af.wikipedia.org/wiki?curid=60992" title="Toyger">
Toyger

Die Toyger is ’n katras wat die gevolg is van ’n teelprogram met gestreepte kortharige huiskatte om ’n kat te ontwikkel wat soos ’n speelgoedtier (Engels: "toy tiger") lyk.

Die ras is in die 1980's ontwikkel deur Judy Sudgen. Sy het besonderse merke aan twee van haar katte gesien. Dit het aan die katte se kop voorgekom, ’n area waar gewoonlik geen definitiewe patrone is nie. Sy het daarna ’n kat van Indië af ingevoer wat ook besonderse merke aan sy kop gehad het en toe met die katte begin teel. Sy het later die Bengaalse kat in die teelprogram gebruik om die ras ’n groter lyf te gee. Aangesien die Bengaalse kat ’n hibride is, word die Toyger ook as ’n hibride geklassifiseer.

The International Cat Association (TICA) het die kat in 2007 kampioenskapstatus gegee.

Volgens die TICA-standaard is die kat van middelmatige grootte met ’n sterk, gespierde lyf en groot beenstruktuur. Die oë is rond en ver uitmekaar; diep en ryk kleure word verkies. Die ore is klein en rond.

Die merke aan die pels moet ’n groot kontras met die agtergrondkleur vorm en kan swart en bruin tot selfs taankleurig wees. Aan die nek, bene en stert moet hulle ’n sirkel-effek hê.




</doc>
<doc id="60993" url="https://af.wikipedia.org/wiki?curid=60993" title="Belonidae">
Belonidae

Die Naaldvisse en Langlanse ("Belonidae") is 'n vis-familie wat hoort tot die orde Beloniformes. Daar is tien genera met drie en dertig spesies wat hoort tot dié familie en vier van die spesies kom aan die Suid-Afrikaanse kus voor.

Die familie se lywe is lank en silindries. Die kakebene is gevorm in 'n lang plat bek met tande wat soos naalde lyk. Die dorsale en anale vinne is regoor mekaar by die sertvin. Die grootte wissel van 4 cm tot 1.3 m. Die familie eet hoofsaaklik ander vis. Goeie eetvis.

Die volgende genera en spesies kom aan die Suid-Afrikaanse kus voor:








</doc>
<doc id="60995" url="https://af.wikipedia.org/wiki?curid=60995" title="Thaise kat">
Thaise kat

Die Thaise kat is ’n kortharige katras wat ooreenstem met die moderne Siamese kat, maar ook grootliks van hom verskil.

Die katte wat in die 19de en vroeë 20ste eeu uit Siam (nou Thailand) na die Weste ingevoer is, het heelwat anders gelyk as die moderne Siamese kat. Dié katte, wat in Thailand "witsjian mat" (วิเชียรมาศ, "maandiamant") genoem word en steeds daar aangetref word, het breër gelaatstrekke. Ná geslagte van teling in die Weste het die Siamese kat, soos dit genoem is, al hoe meer anders as die oorspronklike katte gelyk en het hulle ’n al hoe meer "Oosterse tipe" voorkoms gekry.

Daar was egter telers wat die oustyl-voorkoms van die oorspronklike katte behou het. Dié katte is in die vroeë 1990's op skoue in Europa ten toon gestel en verskeie klubs het daarna ontstaan wat elk sy eie teelstandaarde opgestel het. Daarna het Amerikaanse en Europese telers begin saamwerk met spesifieke bloedlyne om die kat se voorkoms te standaardiseer.

The International Cat Association (TICA), het dit in 2007 goedgekeur dat die oustyl-Siamees as die Thai geskou kan word in die Voorlopige Nuwe Rasse-kategorie, en in 2010 het die ras kampioenskapstatus gekry.

Die Thaise kat is ’n kleurpuntkat met ’n lyf wat langer as dié van ander Westerse katrasse is, maar nie so lank soos die moderne Siamees met sy "Oosterse lyftipe" nie. Die kop is wigvormig en die voorkop lank en plat. Dit het ’n kort enkellaag-pels en het nie die langhaar-geen nie. Daar is geen aanduiding dat dit bloed van Westerse korthaarkatte bevat nie.




</doc>
<doc id="60996" url="https://af.wikipedia.org/wiki?curid=60996" title="Johnny Otis">
Johnny Otis

Ioannis Alexandres Veliotes, beter bekend onder sy kunstenaarsnaam Johnny Otis ( * 28 Desember 1921 in Vallejo, Kalifornië, VSA; † 17 Januarie 2012 in Los Angeles), was 'n Amerikaanse sanger, musikant, talentsoeker, platejoggie, komponis, bewerker, opnamekunstenaar, platemaker, vibrafonis, tromspeler, perkussionis, musiekgroepleier, impresario en predikant. Na Otis, wat as seun van Griekse immigrante gebore is, word dikwels as die ""Godfather of Rhythm and Blues"" verwys.

Johnny Otis was die eerste Amerikaanse musikant wat sy musiekgroep oor rassegrense heen saamgesnoer het. Hy was nog 'n tienerseun toe hy vir homself 'n belangrike besluit geneem het: "...toe die samelewing aan 'n mens voorgeskryf het dat hy òf swart òf wit moes wees, het ek besluit om 'n swarte te wees." So het hy sy persoonlike en sy beroepslewe as 'n lid van die Afro-Amerikaanse gemeenskap gevoer.

Otis was die seun van Alexander J. Veliotes, 'n Grieks-gebore hawewerker en winkeleienaar uit Mare Island, en sy vrou Irene Kiskakes, 'n skilderes. Hy het in sy geboortestad Vallejo noord-oos van San Francisco in 'n oorwegend swart woonbuurt grootgeword.

Hy was die ouer broer van Nicholas A. Veliotes, die voormalige Amerikaanse ambassadeur in Jordanië (1978–1981) en Egipte (1984–1986), en die vader van die musikant Shuggie Otis.

Johnny Otis het reeds in sy tienerjare as tromspeler met sy musiekgroep "Count Matthews & his West Coast House Rockers" opgetree. Later het hy in swing-orkeste soos dié van Count Basie en Harlan Leonard gespeel. Op die ouderdom van 24 het Otis sy eie groep gestig en met Earle Hagen se "Harlem Nocturne" sy eerste treffer behaal.

Otis was daarnaas 'n suksesvolle talentsoeker wat onder meer die sangeresse Little Esther Phillips en Etta James, Jackie Wilson, Hank Ballard en Little Willie John asook die saksofonis Big Jay McNeely ontdek het.

1950 was Otis se suksesvolste jaar as kunstenaar – met sy orkes ("feat. Little Esther & Mel Walker") het hy tien treffers in die top 10-trefferlys behaal. Toe hy in die 1960's steeds minder sukses met sy musiek behaal het, het die veelsydige Otis 'n loopbaan in die musiek-, televisie- en verhoogbedryf begin en 'n tyd lank selfs tot die politiek toegetree.

Met die steun van Frank Zappa, een van sy bekendste aanhangers, het Otis in 1969 'n poging onderneem om sy loopbaan as musikale kunstenaar te hervat en die album "Cold Shot!" opgeneem wat deur rock-, soul- en funkmusiek beïnvloed was en waarop vir die eerste keer ook sy seun Shuggie Otis saamgespeel het. Nog in dieselfde jaar het hy onder die groepnaam "Snatch and the Poontangs" 'n tweede album met eksplisiete lirieke en taalgebruik vrygestel.

In die 1970's het Otis die musiekbedryf weer verlaat om te skilder en beeldhoukuns te beoefen. In 1978 het hy predikant van die "Landmark Community Church" geword. Nadat dié kerk in die middel van die 1990's sy deure gesluit het, het Otis sy eie radioprogram, "The Johnny Otis Show", by die stasie KPFA begin wat hy eers in 2006 weens siekte moes staak.

Op 17 Januarie 2012 is Otis in Los Angeles oorlede waar hy die helfte van sy lewe deurgebring het.



</doc>
<doc id="60997" url="https://af.wikipedia.org/wiki?curid=60997" title="Kaapse spierinkie">
Kaapse spierinkie

Die Kaapse spierinkie ("Atherina breviceps") is 'n vis wat endemies is aan Suider-Afrika en vanaf Walvisbaai tot by die grens van Mosambiek voorkom. In Engels staan die vis as die "Cape silverside" bekend.

Die vis se lyf is deurskynend met 'n helder geel streep op die sye. Swart kolletjies bedek die bokant van die rug. Die vis word tot 11 cm lank.

Die vis leef in riviermondings en vlak, sanderige water naby die kus in skole. Hulle vreet planktondiertjies.





</doc>
<doc id="60998" url="https://af.wikipedia.org/wiki?curid=60998" title="Tonkanese kat">
Tonkanese kat

Die Tonkanese kat (Engels: "Tonkinese") is ’n kortharige katras wat ’n kruising is tussen ’n Siamese kat en Birmaanse kat.

Tonkanese katte is ’n moderne kruising tussen ’n Siamese en Birmaanse kat. Hul naam is ’n verwysing na die eiland in die musiekblyspel "South Pacific".

Tonkanese katte is gewoonlik slank, maar gespierd. Hulle het ’n wigvormige kop met groot ore. Hulle het vier kleure en ’n groot verskeidenheid patrone Die belangrikste patrone is effekleurig soos ’n Birmaanse kat, met kleurpunte soos ’n Siamese kat en nertspels. Laasgenoemde is ’n unieke Tonkanese patroon met donkerder punte soos ’n Siamees en die lyfkleur wat harmoniseer met die puntkleur – iets tussen ’n Siamees en Birmaanse kat. Die kontras tussen die kleure is nie so groot soos by ’n Siamees nie. Dit is ’n baie gewilde patroon op katskoue. Die algemeen aanvaarde kleure is platinum, sjampanjekleurig, blou en natuurlik, hoewel Europese verenigings ook rooi, room, karamel, appelkoos en skilpaddop aanvaar.

Wanneer twee katte met ’n nertspatroon met mekaar paar, sal die hele werpsel nie ’n nertspatroon hê nie, want die patroon is gewoonlik die gevolg van een geen vir die Birmaanse kat se effekleurige pels en een geen vir die Siamees se kleurpunte. So ’n werpsel sal gewoonlik een effekleurige katjie, een met kleurpunte en twee met ’n nertspatroon oplewer.

Die katte is gewoonlik intelligent, nuuskierig en liefdevol. Hulle is ook spelerig, maar nie hiperaktief nie. Hul geaardheid is meer soos dié van ’n Birmaanse kat as ’n Siamees; hulle is dus meer ontspanne en minder veeleisend. Hul stemme is ook nie so hard soos laasgenoemde s’n nie. Hulle het baie aandag nodig.





</doc>
<doc id="60999" url="https://af.wikipedia.org/wiki?curid=60999" title="Atherinidae">
Atherinidae

Die Spierinkies ("Atherinidae") is 'n vis-familie wat hoort tot die orde Atheriniformes. Daar is vyf en twintig genera met 165 spesies wat hoort tot dié familie en vyf van die spesies kom aan die Suid-Afrikaanse kus voor.

Die familie se lywe is lank en silindries met twee dorsale vinne. Die familie se grootte wissel tussen 5 – 14 cm. Hulle is skoolvisse wat in vlak kuswater voorkom in riviermondings en vreet hoofsaaklik soöplankton. Party spesies leef in varswater. Die familie word hoofsaaklik as aas gebruik.

Die volgende genera en spesies kom aan die Suid-Afrikaanse kus voor:







</doc>
<doc id="61000" url="https://af.wikipedia.org/wiki?curid=61000" title="Bambino">
Bambino

Die Bambino is ’n katras wat ’n kruising is tussen die sfinkskat en die Munchkin.

Die eerste Bambino-werpsel is in 2005 deur The International Cat Association (TICA) geregistreer as ’n eksperimentele ras. Die woord "bambino" is Italiaans vir kind of baba; die katte het dié naam gekry omdat hulle soos ’n klein katjie lyk.

Die Bambino het die kort bene van ’n Munchkin en groot, regop ore. Dit het nes die sfinkskat nie hare nie en die vel is swart, wit of pienk.




</doc>
<doc id="61002" url="https://af.wikipedia.org/wiki?curid=61002" title="Sfinkskat">
Sfinkskat

Die sfinkskat (Engels: "Sphynx") is ’n seldsame, haarlose katras van Kanada.

Teling met die moderne sfinksras (ook bekend as die Kanadese sfinks en nie verwant aan die Russiese sfinksrasse Peterbald en Don-sfinks nie) is in 1966 in Toronto, Kanada, begin toe ’n haarlose katjie, Prune, gebore is. Die katjie is met sy ma gepaar en nog haarlose katjies is gebore. Dié katte en nog haarlose katte wat later gevind is, het die basis geword van die poging om ’n haarlose kat te teel. Daar was aanvanklik verskeie probleme: die teelpoel was baie beperk, telers het net ’n vae idee gehad van sfinks-genetika en baie van die katjies is dood.

In 1978 en 1980 is nog haarlose katte in Toronto gevind, maar die program het feitlik doodgeloop omdat geen mannetjies oorgebly het nie. Devon-rex-mannetjies met min hare is toe gebruik en twee haarlose wyfies, Epidermis and Dermis, is in 1975 en 1976 gebore en hulle het ’n belangrike deel van die teelprogram geword.

Kruistelings met die Devon-rex is later gestaak weens gesondheidsprobleme by die katte.

Die sfinkskat lyk haarloos, maar is nie heeltemal sonder hare nie. Die vel lyk soos seemsleer en kan deur vellushare (sagte donshaartjies) bedek wees. Sommige katte het snorbaarde en wenkbroue, maar by ander is dit afwesig. Hul vel is die kleur wat die hare sou gewees het as hulle hare sou gehad het en daarom word al die gewone katkleure en –patrone (soos effekleure, skilpaddop, gestreep en kleurpunte) aangetref. Hulle het stewige lywe en die koppe is wigvormig. Hul mae moet rond wees.

Sfinkskatte is besonder nuuskierig, intelligent en energiek.



</doc>
<doc id="61004" url="https://af.wikipedia.org/wiki?curid=61004" title="Minskin">
Minskin

Die Minskin is ’n katras, ’n kruising tussen ’n Munchkin en sfinkskat.




</doc>
<doc id="61005" url="https://af.wikipedia.org/wiki?curid=61005" title="Gevlekte halfbek">
Gevlekte halfbek

Die Gevlekte halfbek ("Hemiramphus far") is 'n vis wat voorkom in die Indiese-Pasifiese area, die Middellandse See, die Rooisee en aan die ooskus van Afrika tot by Knysna. In Engels staan die vis bekend as die "Spotted halfbeak".

Die vis het 'n lang onderste kaak wat amper soos 'n naald lyk. Die lyf is lank en die volwassenes is blou-groen aan die bokant, silwer onder en daar is 4 - 6 donker strepe op die lyf. Die bekken vinne is swart. Die vis word tot 43 cm lank.

Die vis leef in riviermondings en word ook inland in riviere gevind. Hulle vreet alge, soöplankton, klein vissies en viseiers. Die verlengde onderste kaak word gebruik om mikroskopiese prooi op te spoor. Die wyfie skiet kuit in die somer. Die visse spring ook uit die water uit oënskynlik om roofvisse te ontvlug. Dit is 'n goeie eetvis.





</doc>
<doc id="61006" url="https://af.wikipedia.org/wiki?curid=61006" title="Snowshoe">
Snowshoe

Die Snowshoe is ’n seldsame, kortharige katras wat in die 1960's in die VSA ontstaan het.

Snowshoes is die eerste keer in Philadelphia geteel toe ’n Siamese kat drie katjies gehad het met wit pote. Die teler, Dorothy Hinds-Daugherty, het toe ’n teelprogram begin met wat aanvanklik bekend was as "Silver Laces". Sy het die Siamese katte met tweekleurige Amerikaanse korthaarkatte en ander rasse gekruis. Toe sy die program verlaat, het Vikki Olander by haar oorgeneem. Sy het die eerste teelstandaard opgestel, nuwe telers gewerf en daarna gestreef om die kat erken te kry by verskillende verenigings. Die Cat Fanciers Federation (CFF) en die American Cat Association's (ACA) het die kat in 1974 aanvaar as ’n eksperimentele ras. In 1989 het Olander die program verlaat, maar teen daardie tyd was die Snowshoe gewild en dit het in 1990 kampioenskapstatus by die American Cat Fanciers Association gekry. In 1993 het The International Cat Association (TICA) dit erken. Dit word reeds deur verskeie ander verenigings aanvaar.

Al bestaan die katte reeds 45 jaar lank, is hulle skaars omdat dit moeilik is om die regte patroon te verkry.

Die Snowshoe is ’n medium-groot kat en langer as die meeste ander katrasse. Die kop kan driehoekig of rond wees. Die pels is medium-kort en moet blink wees sonder enige teken van ’n onderste laag hare. Hulle kan blou, lila, nertsbruin, ligbruin, sjokoladebruin en robbruin wees. Die patroon bestaan uit effekleurige en wit dele. Die punte is donker effekleure. Hul kleure verdonker namate hulle ouer word. Die oë is altyd blou.

Die katte is lieftallig en stil en moenie vir lang tye alleen gelaat word nie. Hulle miaau baie, maar nie so hard soos die Siamese kat nie. Hulle is intelligent en hou van water.




</doc>
<doc id="61007" url="https://af.wikipedia.org/wiki?curid=61007" title="Hemiramphidae">
Hemiramphidae

Die Halfbekke ("Hemiramphidae") is 'n vis-familie wat tot die orde Beloniformes behoort. Daar is twaalf genera met minstens een en tagtig spesies in hierdie familie. Ses van die spesies kom aan die Suid-Afrikaanse kus voor.

Die familie se lywe is lank en silindries en die dorsale- en anal vinne is agter naby die stertvin. Die sterte is gevurk met die onderste lob wat langer as die boonste lob is. Die onderste kaak is verleng en dit lyk soos 'n naald. Die grootte wissel van 5 – 43 cm. Party spesies leef in varswater. Die familie eet pelagiese skaaldiere, vis, soöplankton en drywende seegras. Hulle is eetbaar maar word gebruik as aas en hulle spring ook uit die water uit soos springers.

Die volgende genera kom aan die Suid-Afrikaanse kus voor:






</doc>
<doc id="61011" url="https://af.wikipedia.org/wiki?curid=61011" title="Volkseigener Betrieb">
Volkseigener Betrieb

Volkseigener Betrieb (VEB, "Volkseie onderneming") was 'n regsvorm waarin nywerheids- en diensondernemings in die Sowjet-besettingsone van Duitsland en later in die Duitse Demokratiese Republiek (DDR) bedryf is. Hul stigting volgens die voorbeeld van soortgelyke ondernemings in die Sowjetunie was die resultaat van die proses van onteiening en nasionalisering van privaat ondernemings wat onder Sowjet-besetting ná die Tweede Wêreldoorlog deurgevoer is. Vanaf 1948 het hulle as ekonomiese basiseenhede van die sentraal-geleide ekonomie gefungeer. Hulle was formeel in volksbesit en ondergeskik aan die DDR-staats- en partyleiding. Dit was verbode om hulle aan privaat persone te verkoop.

Die bestuur van elke VEB het uit 'n sogenaamde "Werkleiter" ("bedryfsleier", later ook "Werk-" of "Betriebsdirektor" genoem), die Eerste Sekretaris van die SED-bedryfspartyorganisasie (BPO) en die voorsitter van die bedryfsvakbondleiding (BGL) bestaan. Die tweede vlak het uit 'n aantal vakdirekteurs (tegniese direkteur, produksiedirekteur, ekonomiese direkteur, hoofrekenmeester en ander) bestaan. In enkele gevalle is VEB's ook deur plaaslike administratiewe distrikte (Duits: "Kreise") bestuur (afkorting: "VEB (K)".

VEB's is aanvanklik volgens bedryfsktore georganiseer ("Vereinigung Volkeigener Betriebe", VVB). Vanaf die laat 1960's is hierdie VVB stapsgewys in kombinate omgeskep. VVB en kombinate is op hulle beurt deur die Staatsplankommissie (SPK), die departemente van nywerhede en departementele administrasies beheer. In 1989 was 79,9 persent van alle werknemers in die DDR in 'n VEB werksaam.

VEB's het dikwels naas hul amptelike naam nog 'n erenaam gedra, soos byvoorbeeld die "VEB Kombinat Chemische Werke "Walter Ulbricht" Leuna" - ter ere van die staats- en partyleier Walter Ulbricht (1893-1973). Hierdie soort erename is eers aan 'n VEB toegeken nadat sy werknemers die ekonomiese planne, wat binne die bestek van sogenaamde "sosialistiese mededinging" aan hulle opgelê is, met 'n honderd persent of hoër slaagsyfer vervul is. 

VEB's het 'n belangrike rol ten opsigte van sportbevordering gespeel.

Die meeste VEB's was volgens internasionale standaarde nie ekonomies doeltreffend nie. Met die Duitse hereniging en die invoering van 'n markekonomiese stelsel vanaf 1990 is die sowat 8 000 kombinate en VEB deur die "Treuhandanstalt" geprivatiseer. As gevolg van die ontbinding en privatisering van DDR-staatsondernemings het miljoene werkgeleenthede verlore gegaan. 


</doc>
<doc id="61012" url="https://af.wikipedia.org/wiki?curid=61012" title="Kleinkop-vlieënde vis">
Kleinkop-vlieënde vis

Die Kleinkop-vlieënde vis ("Cheilopogon pinnatibarbatus altipennis") is 'n vis wat wêreldwyd voorkom en in Suid-Afrika vanaf Kaapstad tot by Kosibaai. Die vis vermy tropiese areas. In Engels staan die vis bekend as die "Smallhead flyingfish".

Die uitstaande kenmerk is die lang pektorale vinne wat amper tot by die stertvin reik. Die volwassenes is donker blou aan die bokant en silwer wit aan die onderkant. Die dorsale vin kan 'n kol of kolletjies op hê en word 46 cm groot.

Die vis verkies water wat tussen 15 - 20 °C is.





</doc>
<doc id="61013" url="https://af.wikipedia.org/wiki?curid=61013" title="Exocoetidae">
Exocoetidae

Die Vlieënde visse ("Exocoetidae") is 'n vis-familie wat hoort tot die orde Beloniformes. Daar is sewe genera met sestig spesies wat hoort tot dié familie en twaalf van die spesies kom aan die Suid-Afrikaanse kus voor.

In verskillende visfamilies kom spesies voor wat hulle uit die water kan lig en 'n tyd lank in die lug kan voortbeweeg. Die egte vlieënde visse (familie "Exocoetidae") wat in die see leef, kan ondanks hul naam net in die lug sweet of gly. Die werklike klap van vinne, wat met die vlerkbewegings van 'n voël vergelyk kan word, kom net by varswatervisse voor, naamlik bylsalms (familie "Gasteropelecidae") en miskien by die vlindervisse (familie "Pantodontidae").

Die term egte vlieënde visse verwys meestal na die familie "Exocoetidae" (orde "Atheriniformes"), hoewel nie een van die visse werklik kan vlieg nie. Dat hulle egter die bekendste "vlieërs" onder die visse is, is waarskynlik toe te skryf aan die onvergeetlike indruk wat so 'n skool visse in die omgewing van 'n skip maak as hulle uit die water opspring. Dit gebeur meestal wanneer die skool deur roofvisse, dolfyne of die skip self agtervolg word. 

Hulle het hul vliegvermoë waarskynlik mettertyd ontwikkel sodat hulle hul vyande kan ontduik. Die visse is egter selfs nie in die lug veilig nie, want daar word hulle dikwels deur meeue, albatrosse en fregatvoëls ingewag. Afgesien van die vinne, is die voorkoms van die "Exocoetidae" nie baie indrukwekkend nie. Die visse lyk baie soos harings. Daar is tweevlerkige vlieënde visse, waarvan die borsvinne baie tot 'n dravlak vergroot is, en viervlerkige vlieënde visse, wat bowendien vergrote buikvinne het. 

Alle spesies het 'n sterk asimmetriese stertvin, met 'n verlengde onderste deel. Hiermee word stukrag vir vlieg verleen. As die visse uit die water wil opspring, verhoog hulle hul vaart net onder die wateroppervlak tot meer as 25 tot 35 km/ h. Dit is voldoende om uit die water vry te kom. Die vinvlerke word eers in die lug gesprei en dien net as dravlak, waarmee daar geen vliegbeweging gemaak word nie. 

Met die landing terug in die see kan die nut van die spesiale bou van die stert gesien word: Die onderste deel kom eerste in die water, soda! die vaart, indien nodig, onmiddellik weer vermeerder kan word vir 'n onafgebroke glyvlug. Die stert maak dan baie vinnige roeibewegings, met ongeveer 50 slae per sekonde. In uitsonderlike gevalle is 'n vluglengte van 200 tot 400 m, snelhede van 70 km/h en vlughoogtes van 5 tot 6 m al waargeneem. 

Die hoogste vlugte kan net uitgevoer word by gunstige opwaartse lugstrominge teen golwe of skeepsrompe. Gevolglik beland daar dikwels visse op die dek van 'n skip. Die meeste vlugte word egter naby die wateroppervlak uitgevoer en duur net ŉ paar sekondes. Die snelheid is dan ongeveer 35 km/ h. Die algemeenste spesie is die gewone vlieënde vis, ook bekend as die tropiese tweevlerkvlieëndevis ("Exocoetus volitans"), wat in al die warm seë voorkom. 

Hierdie spesie behoort tot die tweevlerkige groep. 'n Voorbeeld van 'n viervlerkige spesie is die Kaliforniese vlieënde vis ("Cypselurus californicus"). Minder goeie vlieërs is die halfbekke (genus "Oxyporamphus", "Dermogenys" en "Hyporamphus"), wat maar eintlik net kort sprongetjies gee. Dit is nie duidelik of die vlieënde knorhane (familie "Dactylopteridae") kan sweet of vlieg nie. Die waarnemings is teenstrydig en in elk geval seldsaam. Waarskynlik berus die naam van hierdie visse hoofsaaklik op die vorm van die sterk vergrote borsvinne, en word hierdie vinne net soms gebruik by spronge bo die water, soos wat baie visspesies wel uitvoer.

In varswater kom vlieënde visse net by 2 klein families voor, naamlik die bylsalms (Gasteropelecidae; 8 spesies) en die vlindervisse ("Pantodontidae"; 1 spesie). Die bylsalms is egter die enigste soort waarvan daar met sekerheid gesê kan word dat hulle werklik kan vlieg, dit wil sê werklike vliegbewegings kan maak. Die klein vissies, met 'n maksimum lengte van 9 cm, is gewilde akwariumvisse. 

Hulle kom in die Amasonegebied van Suid-Amerika voor en die gespesialiseerde bou van hierdie visse is opvallend. Die visse is sydelings afgeplat, terwyl die bors- en buikdeel baie gekiel is. Dit hou verband met die breë, uitgegroeide skouer- gordel, waaraan die kragtig ontwikkelde borsspiere vasgeheg is, en waaraan die relatief groot en effens gekromde borsvinne beweeg. 

Ook in ander opsigte is die bou van die liggaam aangepas by 'n lewenswyse net onder die wateroppervlak, waar jag gemaak word op klein insekte. Daar word aanvaar dat die ontwikkeling van hul vliegvermoë saamhang met die jag op insekte. Van die 3 genera is die vliegbeweging net by die "Gasteropelecus" deeglik ondersoek. By hierdie genus vergroot die vissies hul vaart deur baie vinnige borsvinslae (effektief na onder gerig) terwyl hulle halfpad uit die water is. 

Tydens hierdie aanloop deurklief die skerp, gekielde onderkant die water nog. Eers wanneer die regte vaart bereik is, kom die hele liggaam bo die water uit en word ŉ zoemende geluid gehoor namate die borsvinne in 'n hoë tempo klap. Die vlugafstand bedra 'n maksimum van 3 m. Die vis het self waarskynlik nie genoeg beheer ten einde koerswysigings in die lug uit te voer, soos voëls en insekte wel kan doen nie, want die bylsalm val meestal sydelings in die water terug. 

Die bekendste akwariumbylsalms is die silwerbylsalm ("Gasteropelecus sternicla"), die gevlekte bylsalm ("Gasteropelecus maculatus"), die gestreepte bylsalm ("Carnegiella strigata") en die dwergbylsalm ("Carngiella marthae"). Die enigste spesie vlindervis ("Pantodon buchholzi)" het ook baie sterk ontwikkelde borsspiere en -vinne. Op grond daarvan kan verwag word dat hy wel doeltreffende vliegbewegings kan uitvoer, maar dit is nog nie duidelik aangetoon nie. 

Die vis, wat 15 cm lank kan word, kom in die trope in Wes-Afrika, en in die stroomgebiede van die Nigerrivier en die Kongorivier voor. Sy klein buikvinne, met 4 baie lang vinstrale wat origens niks met die vliegbeweging te doen het nie, is baie opvallend. Ook by hierdie spesie hou die sweef- en vliegvermoë waarskynlik verband met die jag op insekte, wat veral saans plaasvind.

Die familie se lywe is lank en half silindries na plat. Die pektorale vinne is vergroot en reik tot amper by die stertvin, die dorsale en anale vinne is agter naby die stertvin. Die stertvin is gevurk en die onderste lob is langer as die boonste lob. Die familie se grootte wissel van 11 – 46 cm.

Die volgende genus en spesies kom aan die Suid-Afrikaanse kus voor:






</doc>
<doc id="61015" url="https://af.wikipedia.org/wiki?curid=61015" title="Berycidae">
Berycidae

Die Alfosinos ("Berycidae") is 'n vis-familie wat hoort tot die orde Beryciformes. Daar is twee genera met nege spesies wat hoort tot dié familie en drie van die spesies kom aan die Suid-Afrikaanse kus voor.

Die familie se lywe is lank en plat en bedek met skubbe. Die stertvin is gevurk. Die grootte wissel van 20 – 60 cm. Hulle kom voor in rots en koraalriwwe op die kontinentale bank in water wat van 10 – 800 m diep is. Hulle vreet soöplankton en is goeie eetvis en het op sekere plekke kommersiële waarde.

Die volgende genera en spesies kom aan die Suid-Afrikaanse kus voor:






</doc>
<doc id="61016" url="https://af.wikipedia.org/wiki?curid=61016" title="Kort alfonsino">
Kort alfonsino

Die Kort alfonsino ("Centroberyx spinosus") is 'n vis wat voorkom van Knysna tot by Tongaat. In Engels staan die vis bekend as die "Short alfonsino".

Die vis se kop en lyf is goudkleurig en rooi aan die bokant en word 20 cm groot.

Die vis leef in water wat 15 – 120 m diep is. Vermoedelik vreet die vis klein ongewerweldes en soöplankton. Daar is baie min bekend omtrent die vis.





</doc>
<doc id="61018" url="https://af.wikipedia.org/wiki?curid=61018" title="Sneesvis">
Sneesvis

Die Sneesvis ("Regalecus glesne") is 'n vis wat wêreldwyd voorkom in tropiese en gematigde waters. In Engels staan die vis bekend as die "Oarfish".

Die lyf is baie lank en die kop en lyf is helder silwer van kleur terwyl daar onreëlmatige swart kolle en strepe op die lyf is. Die dorsale vin begin op die kop en strek die volle lengte van die lyf. Die dorsale en bekken vinne is oranje van kleur. Die volwassenes het geen stertvin nie en die bekken vinne lyk soos lang tentakels. Die vis word tot 8 m lank en 150 kg swaar.

Die vis leef in die oseaan in water wat van 15 – 500 m diep is. Hulle vreet planktoniese skaaldiere. Die bekken vin word as "smaakorgaan" gebruik. Daar is nog baie min bekend omtrent die vis. Die vis is oneetbaar.





</doc>
<doc id="61020" url="https://af.wikipedia.org/wiki?curid=61020" title="Regalecidae">
Regalecidae

Die Sneesvisse ("Regalecidae") is 'n vis-familie wat hoort tot die orde Lampriformes. Daar is slegs een genus met drie spesies wat hoort tot dié familie en twee van die spesies kom aan die Suid-Afrikaanse kus voor.

Die familie se lywe is baie lank en plat en het geen skubbe op nie. Die dorsale vin is buitengewoon lank en daar is geen stert- en anale vinne nie. Die bekkenvinne is nie regtig vinne nie maar tentakels. Die grootte wissel van 3 – 8 meter. Hulle kom voor wêreldwyd voor.

Die volgende genus en spesies kom aan die Suid-Afrikaanse kus voor:





</doc>
<doc id="61023" url="https://af.wikipedia.org/wiki?curid=61023" title="Migael (aartsengel)">
Migael (aartsengel)

Migael (Hebreeus: מִיכָאֵל, "Mîkhā'ēl", [mixaˈʔel], "Wie is soos God?"; Grieks: Μιχαήλ, "Mikhaḗl"; Latyn: "Michahel"; Kopties: ⲙⲓⲭⲁⲏⲗ; Arabies: ميخائيل ، مِيكَالَ ، ميكائيل, "Mīkā'īl", "Mīkāl" of "Mīkhā'īl"; Afrikaans: "Hy wat soos God is") is die naam van 'n engel in die Hebreeuse oorlewering van die Tanag. Hierdie oorlewering het ook 'n invloed op die godsdienstradisies van sowel Jode as Christene gehad. In teenstelling met die Christendom het die Joodse tradisie nooit aan Migael "goddelike eienskappe" toegeskryf nie.

In die Christelike Nuwe Testament word Migael in die Openbaring van Johannes in 'n eskatologiese konteks as die verslaner van Satan uitgebeeld wat dié bose engel in die hel laat stort (Openbaring 12:7). Volgens 'n kerktradisie sal Migael op die Jongste Dag die siele van mense weeg. Sedert die Slag op die Lechveld op 10 Augustus 955 is sint Migael die beskermheilige van die Heilige Romeinse Ryk en later van Duitsland.

Migael kom sedert die 7de eeu n.C. ook in die Islamitiese Koran en in die Arabiese literatuur onder die naam "Mikal" of "Mika'il" voor.



</doc>
<doc id="61024" url="https://af.wikipedia.org/wiki?curid=61024" title="Streep-hengelaar">
Streep-hengelaar

Die Streep-hengelaar ("Antennarius striatus") is 'n vis wat voorkom in die tropiese en subtropiese water van die Atlantiese Oseaan, die Indiese-Pasifiese area en aan die ooskus van Afrika van die Rooisee tot by Knysna. In Engels staan die vis bekend as die "Striped angler".

Die vis het 'n tentakel aan die voorkop wat vier takkies aan het waarmee hy prooi nader lok - vandaar die eienaardige naam. Die vis se kleur kan wissel van liggeel na groen, grys, geelbruin of swart wat mekaar afwissel in vlekke; afhangend van die habitat. Daar is swart strale wat van die oë uitstraal. Die vis word tot 22 cm groot.

Die vis leef in sagte bodems, seegrasbeddings, getypoele en riwwe tot op 'n diepte van 219 m. Die vis kan in akwariums oorleef maar vreet enige vis in die tenk insluitende visse van sy eie grootte.





</doc>
<doc id="61026" url="https://af.wikipedia.org/wiki?curid=61026" title="Alex Salmond">
Alex Salmond

Alexander Elliot Anderson (Alex) Salmond (uitgespreek /ˈsæmənd/, gebore 31 Desember 1953) is 'n Skotse politikus en het tussen 2007 en 2014 as eerste minister van Skotland gedien. Hy is die voormalige leier van die Skotse Nasionale Party (SNP).

Tydens die referendum oor die onafhanklikheid van Skotland het hy homself vir die "Ja"-veldtog beywer. Na afloop van die referendum, waarin hulle slegs 45 persent van die stemme kon trek, het hy sy bedanking aangekondig met die woorde: ""For me as leader my time is nearly over, but for Scotland the campaign continues and the dream shall never die"".


</doc>
<doc id="61027" url="https://af.wikipedia.org/wiki?curid=61027" title="Antennariidae">
Antennariidae

Die Hengelaars ("Antennariidae") is 'n vis-familie wat hoort tot die orde Lophiiformes. Daar is veertien genera met vier en veertig spesies wat hoort tot dié familie en nege van die spesies kom aan die Suid-Afrikaanse kus voor.

Die meeste spesies van die familie het 'n tentakel (esca) aan die voorkop met vier takkies aan waarmee hulle prooi nader lok - vandaar die eienaardige naam. Die kieue openinge is twee gaatjies agter en onder die pektorale vinne se basis. Die grootte van die vis wissel van 3 – 36 cm.

Die familie is meesters in die tegniek van kamoeflering. Hulle het die vermoë om by die agtergrond in te skakel of plante soos alge, sponse of alg bedekte rots na te maak. Op hierdie manier vermy hulle roofvisse (hulle wil nie sponse eet nie) en lok prooi (wat wil kossoek in die alge) nader.

Die vis kan 'n prooi insluk wat net so groot soos hyself is. Die vis kan enige prooi binne 'n afstand van 'n lyf lengte vinniger insluk as wat 'n kobra kan pik. Die familie leef in water wat tot 300 m diep is.

Die volgende genus en spesies kom aan die Suid-Afrikaanse kus voor:





</doc>
<doc id="61030" url="https://af.wikipedia.org/wiki?curid=61030" title="Zwolle, Gelderland">
Zwolle, Gelderland

Zwolle is 'n nedersetting in die munisipaliteit Oost Gelre in die provinsie Gelderland in Nederland.


</doc>
<doc id="61031" url="https://af.wikipedia.org/wiki?curid=61031" title="Zwilbroek">
Zwilbroek

Zwilbroek is 'n nedersetting in die munisipaliteit Berkelland in die provinsie Gelderland in Nederland.


</doc>
<doc id="61032" url="https://af.wikipedia.org/wiki?curid=61032" title="Zwiep">
Zwiep

Zwiep is 'n dorp in die munisipaliteit Lochem in die provinsie Gelderland in Nederland.


</doc>
<doc id="61033" url="https://af.wikipedia.org/wiki?curid=61033" title="Klipsuier">
Klipsuier

Die Klipsuier ("Chorisochismus dentex") is 'n seevis wat endemies is aan Suid-Afrika en kom vanaf Swakopmund tot by Durban voor. In Engels staan die vis bekend as die "Rocksucker".

Die vis se kleur verander na aanleiding van die omgewing. Die bekkenvinne is aangepas sodat dit 'n skyf vorm waarmee die vis aan rotse vassuig. Nadat die vis dood is, verander die kleur na rooierig. Die vis word tot 30 cm groot.

Die vis is 'n bodembewoner en gaan nooit dieper as 10 m nie. Hulle leef veral in getypoele. Indien hengelaars die vis vang suig die vis so vas aan die rotse dat die hengelaar se lyn sal breek sonder dat die vis die rots sal los.





</doc>
<doc id="61034" url="https://af.wikipedia.org/wiki?curid=61034" title="Zweekhorst">
Zweekhorst

Zweekhorst is 'n nedersetting in die munisipaliteit Zevenaar in die provinsie Gelderland in Nederland.


</doc>
<doc id="61035" url="https://af.wikipedia.org/wiki?curid=61035" title="Zwartebroek">
Zwartebroek

Zwartebroek is 'n dorp in die munisipaliteit Barneveld in die provinsie Gelderland in Nederland.


</doc>
<doc id="61036" url="https://af.wikipedia.org/wiki?curid=61036" title="Zwarte Paard">
Zwarte Paard

Zwarte Paard is 'n nedersetting in die munisipaliteit Buren in die provinsie Gelderland in Nederland.


</doc>
<doc id="61037" url="https://af.wikipedia.org/wiki?curid=61037" title="Zuuk">
Zuuk

Zuuk is 'n nedersetting in die munisipaliteit Epe in die provinsie Gelderland in Nederland.


</doc>
<doc id="61038" url="https://af.wikipedia.org/wiki?curid=61038" title="Gobiesocidae">
Gobiesocidae

Die Klipsuiers ("Gobiesocidae") is 'n vis-familie wat tot die orde Gobiesociformes behoort. Daar is drie en veertig genera met minstens 150 spesies in hierdie familie. Nege van die spesies kom aan die Suid-Afrikaanse kus voor.

Die familie se koppe is redelik plat en die dorsale en anale vinne is klein en naby die stertvin. Die bekken vinne is aangepas om 'n skyf te vorm waarmee die vis aan rotse vassuig. Die vel is glad met geen skubbe nie en bedek met 'n dik slym. Die familie het ook geen swemblaas nie. Die grootte wissel van 3 – 300 cm en die familie leef in vlak water.

Die volgende genera en spesies kom aan die Suid-Afrikaanse kus voor:






</doc>
<doc id="61039" url="https://af.wikipedia.org/wiki?curid=61039" title="Zutphen">
Zutphen

Zutphen is 'n stad en munisipaliteit in die provinsie Gelderland in Nederland. Dit is op die oosoewer van die rivier IJssel op die punt waar dit die Berkel ontmoet, 30 km noordoos van die provinsiale hoofstad Arnhem, geleë. Die naam Zutphen verskyn vir die eerste keer in die 11de eeu en beteken waarskynlik "suidveen" (sien ook: veen). In 2005 word die munisipaliteite van Zutphen en Warnsveld onder die naam Zutphen versmelt. In 2017 het die munisipaliteit 'n bevolking van 47 423.


</doc>
<doc id="61040" url="https://af.wikipedia.org/wiki?curid=61040" title="Zuilichem">
Zuilichem

Zuilichem is 'n dorp in die munisipaliteit Zaltbommel in die provinsie Gelderland in Nederland.


</doc>
<doc id="61041" url="https://af.wikipedia.org/wiki?curid=61041" title="Zoom, Gelderland">
Zoom, Gelderland

Zoom is 'n nedersetting in die munisipaliteit Nunspeet in die provinsie Gelderland in Nederland.


</doc>
<doc id="61042" url="https://af.wikipedia.org/wiki?curid=61042" title="Zoelmond">
Zoelmond

Zoelmond is 'n dorp in die munisipaliteit Buren in die provinsie Gelderland in Nederland.


</doc>
<doc id="61043" url="https://af.wikipedia.org/wiki?curid=61043" title="Ster-helmknorhaan">
Ster-helmknorhaan

Die Ster-helmknorhaan ("Dactyloptena peterseni") is 'n vis wat voorkom in die Indiese-Pasifiese area en aan die ooskus van Afrika vanaf die Rooisee tot by Algoabaai. In Engels staan die vis bekend as die "Starry helmet gurnard".

Hulle lywe is oranje-rooi met geel-groen kolletjies op, en wit aan die onderkant. Die pektorale vinne is groen in die middel met geel strepe wat reghoekig oor die vinne strek. Die vis word tot 56 cm groot en weeg dan 1.5 kg. Die vis se pektorale vinne is groter as normaalweg en lyk inderdaad soos vlerke. Die visse kan egter nie vlieg soos die vlieënde visse nie en indien die vis uit die water gehaal word frommel die pektorale vinne op soos 'n nat lap.

Die visse kom gewoonlik voor in sanderige of gruisbodems naby riwwe in water van tussen 50 en 250 m diep. Hulle gebruik die pektorale vinne om oor die bodem te kruip en dit in die proses oop te krap om klein skaaldiertjies te ontbloot as prooi. Wanneer die vis vinnig swem word die pektorale vinne terug langs die liggaam gevou en slegs die stert word aangewend om die vis aan te dryf.





</doc>
<doc id="61044" url="https://af.wikipedia.org/wiki?curid=61044" title="Zoelen">
Zoelen

Zoelen is 'n dorp in die munisipaliteit Buren in die provinsie Gelderland in Nederland.


</doc>
<doc id="61045" url="https://af.wikipedia.org/wiki?curid=61045" title="Zieuwent">
Zieuwent

Zieuwent is 'n dorp in die munisipaliteit Oost Gelre in die provinsie Gelderland in Nederland.


</doc>
<doc id="61048" url="https://af.wikipedia.org/wiki?curid=61048" title="Ziek">
Ziek

Ziek is 'n nedersetting in die munisipaliteit Oude IJsselstreek in die provinsie Gelderland in Nederland.


</doc>
<doc id="61049" url="https://af.wikipedia.org/wiki?curid=61049" title="Zevenmorgen">
Zevenmorgen

Zevenmorgen is 'n nedersetting in die munisipaliteit Buren in die provinsie Gelderland in Nederland.


</doc>
<doc id="61050" url="https://af.wikipedia.org/wiki?curid=61050" title="Helmknorhane">
Helmknorhane

Die Helmknorhane ("Dactylopteridae") is 'n familie visse wat tot die orde Scorpaeniformes hoort. Daar is drie genera met minstens sewe spesies in hierdie familie. Twee van die spesies kom aan die Suid-Afrikaanse kus voor.

Die familie se lywe is lank en breed en bedek met skubbe. Die kop is groot en stomp met die bene wat so verbind is dat dit lyk soos 'n helm. Die pektorale vinne is baie groot in vergelyking met die liggaam en reik verby die dorsale vin. Die grootte wissel van 30 – 60 cm. Die familie is bodem bewoners en vreet skaaldiere, slakke en bodem vis.

Die volgende genus en spesies kom aan die Suid-Afrikaanse kus voor:





</doc>
<doc id="61051" url="https://af.wikipedia.org/wiki?curid=61051" title="Zevenaar">
Zevenaar

Zevenaar is 'n stad en munisipaliteit in die provinsie Gelderland in Nederland.


</doc>
<doc id="61052" url="https://af.wikipedia.org/wiki?curid=61052" title="Zetten">
Zetten

Zetten is 'n dorp in die munisipaliteit Overbetuwe in die provinsie Gelderland in Nederland.


</doc>
<doc id="61053" url="https://af.wikipedia.org/wiki?curid=61053" title="Zwarte Goor">
Zwarte Goor

Zwarte Goor is 'n nedersetting in die munisipaliteit Nunspeet in die provinsie Gelderland in Nederland.


</doc>
<doc id="61055" url="https://af.wikipedia.org/wiki?curid=61055" title="Zennewijnen">
Zennewijnen

Zennewijnen is 'n nedersetting in die munisipaliteit Tiel in die provinsie Gelderland in Nederland.


</doc>
<doc id="61056" url="https://af.wikipedia.org/wiki?curid=61056" title="Zelhemse Broek">
Zelhemse Broek

Die Zelhemse Broek (of net Het Broek) is 'n nedersetting in die munisipaliteit Doetinchem in die provinsie Gelderland in Nederland.


</doc>
<doc id="61057" url="https://af.wikipedia.org/wiki?curid=61057" title="Zelhem">
Zelhem

Zelhem is 'n dorp in die munisipaliteit Bronckhorst in die provinsie Gelderland in Nederland.


</doc>
<doc id="61058" url="https://af.wikipedia.org/wiki?curid=61058" title="Zeeland, Gelderland">
Zeeland, Gelderland

Zeeland is 'n vlek in die munisipaliteit Berg en Dal in die provinsie Gelderland in Nederland.


</doc>
<doc id="61059" url="https://af.wikipedia.org/wiki?curid=61059" title="Zeddam">
Zeddam

Zeddam is 'n dorp in die munisipaliteit Montferland in die provinsie Gelderland in Nederland.


</doc>
<doc id="61060" url="https://af.wikipedia.org/wiki?curid=61060" title="Zandvoort, Gelderland">
Zandvoort, Gelderland

Zandvoort is 'n vlek in die munisipaliteit Lingewaard in die provinsie Gelderland in Nederland.


</doc>
<doc id="61061" url="https://af.wikipedia.org/wiki?curid=61061" title="Zandheuvel">
Zandheuvel

Zandheuvel is 'n nedersetting in die munisipaliteit Lingewaard in die provinsie Gelderland in Nederland.


</doc>
<doc id="61062" url="https://af.wikipedia.org/wiki?curid=61062" title="Zandberg, Gelderland">
Zandberg, Gelderland

Zandberg is 'n vlek in die munisipaliteit Buren in die provinsie Gelderland in Nederland.


</doc>
<doc id="61064" url="https://af.wikipedia.org/wiki?curid=61064" title="Zaltbommel">
Zaltbommel

Zaltbommel is 'n stad en munisipaliteit in die provinsie Gelderland in Nederland.


</doc>
<doc id="61065" url="https://af.wikipedia.org/wiki?curid=61065" title="Duitse rex">
Duitse rex

Die Duitse rex is ’n katras met die kenmerkende krullerige rex-pels. Sy geaardheid is baie soos dié van ’n Corniese rex.

’n Vroeë rex-tipe kat van Duitsland was Munk, ’n kat wat in 1930 of 1931 op ’n dorp naby Königsberg, Duitse Ryk (vandag Kaliningrad, Rusland), gebore is. Hy was die seun van ’n Angorakat en ’n Russiese bloukat. Hy het verskeie kleintjies op die dorp gehad voor hy in 1944 of 1945 dood is. Daar is egter nooit met hom geteel nie.

Die eerste Duiste rex-katte wat doelbewus geteel is, was twee katjies in ’n werpsel van vier in 1957 in Berlin-Buch. Die ma, Lämmchen (Lammetjie), het ook ander rex-katjies gehad en die meeste is gebruik om ander rasse soos die Corniese rex te verbeter. In 1968 het ’n Oos-Duitse telery die laaste drie van Lämmchen se kleintjies gekoop en die bloedlyn aangevul met Europese korthaarkatte en katte van gemengde rasse. Hoewel dit moontlik is, is dit nie seker of daar ’n verbintenis tussen Munk en Lämmchen was nie.

Nog ’n rex-kat, Schnurzel, is in die laat 1950's in Berlin-Buch gevind en is in die teelprogram gebruik.

Duitse rex-katte is van gemiddelde grootte met slank bene. Die kop is rond en die ore groot. Die oë is ook van gemiddelde grootte en hang af van die kleur van die pels. Die pels is kort en sag en neig om krullerig te wees. Alle kleure, ook wit, word aanvaar.

Die katte is vriendelik, spelerig en intelligent en vorm maklik ’n band met mense. Hul geaardheid is baie soos dié van ’n Corniese rex.




</doc>
<doc id="61066" url="https://af.wikipedia.org/wiki?curid=61066" title="’t Woud, Gelderland">
’t Woud, Gelderland

't Woud is 'n nedersetting in die munisipaliteit Nijkerk in die provinsie Gelderland in Nederland.


</doc>
<doc id="61067" url="https://af.wikipedia.org/wiki?curid=61067" title="Worsum">
Worsum

Worsum is 'n nedersetting in die munisipaliteit Heumen in die provinsie Gelderland in Nederland.


</doc>
<doc id="61068" url="https://af.wikipedia.org/wiki?curid=61068" title="Wordragen">
Wordragen

Wordragen is 'n nedersetting in die munisipaliteit Maasdriel in die provinsie Gelderland in Nederland.


</doc>
<doc id="61069" url="https://af.wikipedia.org/wiki?curid=61069" title="Woold">
Woold

Woold is 'n nedersetting in die munisipaliteit Winterswijk in die provinsie Gelderland in Nederland.


</doc>
<doc id="61070" url="https://af.wikipedia.org/wiki?curid=61070" title="Wolfheze">
Wolfheze

Wolfheze is 'n dorp in die munisipaliteit Renkum in die provinsie Gelderland in Nederland.


</doc>
<doc id="61071" url="https://af.wikipedia.org/wiki?curid=61071" title="Wolfersveen">
Wolfersveen

Wolfersveen is 'n nedersetting in die munisipaliteit Bronckhorst in die provinsie Gelderland in Nederland.


</doc>
<doc id="61072" url="https://af.wikipedia.org/wiki?curid=61072" title="Wolferen">
Wolferen

Wolferen is 'n nedersetting in die munisipaliteit Overbetuwe in die provinsie Gelderland in Nederland.


</doc>
<doc id="61073" url="https://af.wikipedia.org/wiki?curid=61073" title="Woezik">
Woezik

Woezik is 'n dorp in die munisipaliteit Wijchen in die provinsie Gelderland in Nederland.


</doc>
<doc id="61074" url="https://af.wikipedia.org/wiki?curid=61074" title="Woeste Hoeve">
Woeste Hoeve

Woeste Hoeve is 'n nedersetting in die munisipaliteit Apeldoorn in die provinsie Gelderland in Nederland.


</doc>
<doc id="61075" url="https://af.wikipedia.org/wiki?curid=61075" title="Woerd">
Woerd

Woerd is 'n nedersetting in die munisipaliteit West Maas en Waal in die provinsie Gelderland in Nederland.


</doc>
<doc id="61076" url="https://af.wikipedia.org/wiki?curid=61076" title="Wittebrink">
Wittebrink

Wittebrink is 'n nedersetting in die munisipaliteit Bronckhorst in die provinsie Gelderland in Nederland.


</doc>
<doc id="61077" url="https://af.wikipedia.org/wiki?curid=61077" title="Wissel, Gelderland">
Wissel, Gelderland

Wissel is 'n nedersetting in die munisipaliteit Epe in die provinsie Gelderland in Nederland.


</doc>
<doc id="61078" url="https://af.wikipedia.org/wiki?curid=61078" title="Peristediidae">
Peristediidae

Die Gepantserde knorhane (Peristediidae) is 'n vis-familie wat hoort tot die orde Scorpaeniformes. Daar is vier genera met dertig spesies wat hoort tot dié familie en drie van die spesies kom aan die Suid-Afrikaanse kus voor.

Die familie se lywe en koppe is plat en totaal omring deur 'n pantser laag van skubbe wat soos teels lyk. Aan die snoet is twee plat bene wat vorentoe wys. Die grootte wissel van 16 cm tot 1.2 m.

Die volgende genus en spesies kom aan die Suid-Afrikaanse kus voor:





</doc>
<doc id="61079" url="https://af.wikipedia.org/wiki?curid=61079" title="Winterswijk">
Winterswijk

Wiinterswijk is 'n dorp en munisipaliteit in die provinsie Gelderland in Nederland.


</doc>
<doc id="61080" url="https://af.wikipedia.org/wiki?curid=61080" title="Winssen">
Winssen

Winssen is 'n dorp in die munisipaliteit Beuningen in die provinsie Gelderland in Nederland.


</doc>
<doc id="61081" url="https://af.wikipedia.org/wiki?curid=61081" title="Winkelshoek">
Winkelshoek

Winkelshoek is 'n nedersetting in die munisipaliteit Bronckhorst in die provinsie Gelderland in Nederland.


</doc>
<doc id="61082" url="https://af.wikipedia.org/wiki?curid=61082" title="Anna van Pole">
Anna van Pole

Anna van Pole, dikwels ook Anna Jagiellonica (Pools "Anna Jagiellonka", Litaus "Ona Jogailaitė") genoem; * 18 Oktober 1523 in Krakau; † 9 September 1596 in Warskou; was 'n Pools-Litause prinses uit die huis Jagiello en die dogter van koning Sigismund I. 

Anna, die laaste lid van die Huis Jagiello, is saam met haar destydse verloofde Stefanus Báthory as mede-heerser in die tweede verkiesing van die Pools-Litause Gemenebes verkies. Sy het formeel vanaf 1575 tot met haar afsterwe as verkose staatshoof van Pole-Litaue ("koning" van Pole en grootvors van Litaue) geregeer.

Anna se amptelike titel was, net soos dié van Hedwig van Pole, inderdaad "Król" Anna (Latyns: "Anna Dei Rex Poloniae"; "Anna van Gods Genade Koning van Pole") of "Koning Anna" aangesien sy in haar eie reg heerseres van die koninkryk was. Alle gekroonde hoofde van Pole het hierdie titel sonder aansien van geslag gedra. Die eggenotes van konings het die titel "Królowa" (Latyns: "Regina Poloniae") gedra en eers met hul huwelik koningin geword.


</doc>
<doc id="61083" url="https://af.wikipedia.org/wiki?curid=61083" title="Wilp-Achterhoek">
Wilp-Achterhoek

Wilp-Achterhoek is 'n nedersetting in die munisipaliteit Voorst in die provinsie Gelderland in Nederland.


</doc>
<doc id="61084" url="https://af.wikipedia.org/wiki?curid=61084" title="Wilp">
Wilp

Wilp is 'n nedersetting in die munisipaliteit Voorst in die provinsie Gelderland in Nederland.


</doc>
<doc id="61086" url="https://af.wikipedia.org/wiki?curid=61086" title="Wildenborch">
Wildenborch

Wildenborch is 'n nedersetting in die munisipaliteit Bronckhorst in die provinsie Gelderland in Nederland.


</doc>
<doc id="61089" url="https://af.wikipedia.org/wiki?curid=61089" title="Wijnbergen, Montferland">
Wijnbergen, Montferland

Wijnbergen is 'n nedersetting in die munisipaliteit Montferland in die provinsie Gelderland in Nederland.


</doc>
<doc id="61090" url="https://af.wikipedia.org/wiki?curid=61090" title="Wijnbergen, Doetinchem">
Wijnbergen, Doetinchem

Wijnbergen is 'n nedersetting in die munisipaliteit Doetinchem in die provinsie Gelderland in Nederland.


</doc>
<doc id="61091" url="https://af.wikipedia.org/wiki?curid=61091" title="Publieke maatskappy">
Publieke maatskappy

Openbare maatskappye is normaalweg op 'n aandelemark genoteer en kry die afkorting "Bpk." na die naam van die maatskappy. Private maatskappye kry die afkorting "(Edms.) Bpk."

Dit kom ooreen met die Britse “Public Limited Company (plc)” en die Duitse "Aktiengesellschaft (AG)", maar daar is verskillende wette in verskillende lande van toepassing.


</doc>
<doc id="61093" url="https://af.wikipedia.org/wiki?curid=61093" title="Rolls-Royce">
Rolls-Royce

Rolls-Royce kan na een van die volgende verwys:


In 1971 word die maatskappy genasionaliseer en in 1973 opgedeel in:

BMW hou tans die regte om die naam "Rolls-Royce" te gebruik:


</doc>
<doc id="61095" url="https://af.wikipedia.org/wiki?curid=61095" title="Burchell se rooivlerkie">
Burchell se rooivlerkie

Burchell se rooivlerkie ("Pseudobarbus burchelli") is 'n varswatervis wat hoofsaaklik voorkom in die Breederivier in die Wes-Kaap, Suid-Afrika. Dit staan ook bekend as die "Breederivier-rooivlerkie" en in Engels as "Burchell's redfin".

Die onvolwasse en jong volwasse visse is olyfbruin met verskeie vlekke en kolle, wat 'n gebroke streep vorm, op die lyf. Die gebroke streep eindig in 'n driehoek op die basis van die stertvin. Volwasse visse wat paar se kleur verdonker na 'n donker olyfbruin met die onderkant wat lig bly. Daar is twee pare baarde om die mond en volwasse visse het tuberkels op die kop. Die vis word tot 135 mm lank.

Die vis leef in poele en die dieper vloeiende gedeeltes van die groter sytakke en die hoofstroom. Hulle vreet detritus en klein organismes vanaf die bodem en paar in die somer. Die kleiner vissies leef in skole saam en die volwasse vissies in kleiner groepe.

Die vis is 'n kritiek bedreigde spesie aangesien sy habitat verklein word as gevolg van die ontwikkeling van dorpe, landbou en industrieë. Ingevoerde eksotiese visse teer op die vis as prooi.





</doc>
<doc id="61096" url="https://af.wikipedia.org/wiki?curid=61096" title="Kaapse kurper">
Kaapse kurper

Die Kaapse kurper ("Sandelia capensis") is 'n varswatervis wat voorkom in die riviere van die Wes-Kaap en Oos-Kaap; vanaf die Koegarivier tot by die Kaapse Vlakte. In Engels staan die vis bekend as die "Cape kurper".

Die vis is geel of goudbruin met swart kolle en golfvormige strepe oor die lyf. Daar swart strepe wat vanaf die oë uitstraal. Die membraan van die dorsale en anale vinne is swart. Broeiende mannetjies word donkerbruin of swart. Die vis word tot 200 mm lank.

Die vis is gehard en leef in 'n verskeidenheid habitatte. Hulle verkies stil of stadigvloeiende water vol plantegroei of wortels. Hulle vreet insekte, ongewerweldes en klein vissies. Die vis broei in die somer, die mannetjies is gebiedsgebonde en pas die eiers op.

Bevolkings het verklein en word verder bedreig deur habitat wat vernietig word en ingevoerde baars wat op die kurpers jagmaak.





</doc>
<doc id="61097" url="https://af.wikipedia.org/wiki?curid=61097" title="De Wijk, Gelderland">
De Wijk, Gelderland

De Wijk is 'n nedersetting in die munisipaliteit Voorst in die provinsie Gelderland in Nederland.


</doc>
<doc id="61098" url="https://af.wikipedia.org/wiki?curid=61098" title="Wijchen">
Wijchen

Wijchen is 'n dorp en munisipaliteit in die provinsie Gelderland in Nederland.


</doc>
<doc id="61099" url="https://af.wikipedia.org/wiki?curid=61099" title="Wientjesvoort">
Wientjesvoort

Wientjesvoort is 'n nedersetting in die munisipaliteit Bronckhorst in die provinsie Gelderland in Nederland.


</doc>
<doc id="61100" url="https://af.wikipedia.org/wiki?curid=61100" title="Wichmond">
Wichmond

Wichmond is 'n dorp in die munisipaliteit Bronckhorst in die provinsie Gelderland in Nederland.


</doc>
<doc id="61101" url="https://af.wikipedia.org/wiki?curid=61101" title="Wezep">
Wezep

Wezep is 'n dorp in die munisipaliteit Oldebroek in die provinsie Gelderland in Nederland.


</doc>
<doc id="61102" url="https://af.wikipedia.org/wiki?curid=61102" title="Wezel, Gelderland">
Wezel, Gelderland

Wezel is 'n nedersetting in die munisipaliteit Wijchen in die provinsie Gelderland in Nederland.


</doc>
<doc id="61103" url="https://af.wikipedia.org/wiki?curid=61103" title="Weurt">
Weurt

Weurt is 'n dorp in die munisipaliteit Beuningen in die provinsie Gelderland in Nederland.


</doc>
<doc id="61104" url="https://af.wikipedia.org/wiki?curid=61104" title="Westervoort">
Westervoort

Westervoort is 'n dorp en munisipaliteit in die provinsie Gelderland in Nederland.


</doc>
<doc id="61106" url="https://af.wikipedia.org/wiki?curid=61106" title="Westendorp, Oude IJsselstreek">
Westendorp, Oude IJsselstreek

Westendorp is 'n dorp in die munisipaliteit Oude IJsselstreek in die provinsie Gelderland in Nederland.


</doc>
<doc id="61107" url="https://af.wikipedia.org/wiki?curid=61107" title="Westendorp, Epe">
Westendorp, Epe

Westendorp is 'n nedersetting in die munisipaliteit Epe in die provinsie Gelderland in Nederland.


</doc>
<doc id="61108" url="https://af.wikipedia.org/wiki?curid=61108" title="Wijnbergen, Epe">
Wijnbergen, Epe

Wijnbergen is 'n nedersetting in die munisipaliteit Epe in die provinsie Gelderland in Nederland.


</doc>
<doc id="61109" url="https://af.wikipedia.org/wiki?curid=61109" title="Westeinde, Gelderland">
Westeinde, Gelderland

Westeinde is 'n nedersetting in die munisipaliteit Nunspeet in die provinsie Gelderland in Nederland.


</doc>
<doc id="61110" url="https://af.wikipedia.org/wiki?curid=61110" title="Wessel">
Wessel

Wessel is 'n nedersetting in die munisipaliteit Barneveld in die provinsie Gelderland in Nederland.


</doc>
<doc id="61111" url="https://af.wikipedia.org/wiki?curid=61111" title="Wercheren">
Wercheren

Wercheren is 'n nedersetting in die munisipaliteit Berg en Dal in die provinsie Gelderland in Nederland.


</doc>
<doc id="61114" url="https://af.wikipedia.org/wiki?curid=61114" title="Wenum-Wiesel">
Wenum-Wiesel

Wenum-Wiesel is 'n nedersetting in die munisipaliteit Apeldoorn in die provinsie Gelderland in Nederland.


</doc>
<doc id="61115" url="https://af.wikipedia.org/wiki?curid=61115" title="Wely">
Wely

Wely is 'n nedersetting in die munisipaliteit Neder-Betuwe in die provinsie Gelderland in Nederland.


</doc>
<doc id="61116" url="https://af.wikipedia.org/wiki?curid=61116" title="Wellseind">
Wellseind

Wellseind is 'n dorp in die munisipaliteit Maasdriel in die provinsie Gelderland in Nederland.


</doc>
<doc id="61117" url="https://af.wikipedia.org/wiki?curid=61117" title="Well, Gelderland">
Well, Gelderland

Well is 'n dorp in die munisipaliteit Maasdriel in die provinsie Gelderland in Nederland.


</doc>
<doc id="61118" url="https://af.wikipedia.org/wiki?curid=61118" title="Wekerom">
Wekerom

Wekerom is 'n nedersetting in die munisipaliteit Ede in die provinsie Gelderland in Nederland.


</doc>
<doc id="61119" url="https://af.wikipedia.org/wiki?curid=61119" title="Hyderabad">
Hyderabad

Die term Hyderabad kan verwys ná:



</doc>
<doc id="61120" url="https://af.wikipedia.org/wiki?curid=61120" title="Wehl">
Wehl

Wehl is 'n dorp in die munisipaliteit Doetinchem in die provinsie Gelderland in Nederland.


</doc>
<doc id="61121" url="https://af.wikipedia.org/wiki?curid=61121" title="Waterhoek">
Waterhoek

Waterhoek is 'n nedersetting in die munisipaliteit Berkelland in die provinsie Gelderland in Nederland.


</doc>
<doc id="61123" url="https://af.wikipedia.org/wiki?curid=61123" title="Wassinkbrink">
Wassinkbrink

Wassinkbrink is 'n nedersetting in die munisipaliteit Bronckhorst in die provinsie Gelderland in Nederland.


</doc>
<doc id="61124" url="https://af.wikipedia.org/wiki?curid=61124" title="Warnsveld">
Warnsveld

Warnsveld is 'n dorp in die munisipaliteit Zutphen in die provinsie Gelderland in Nederland.


</doc>
<doc id="61125" url="https://af.wikipedia.org/wiki?curid=61125" title="Warm, Gelderland">
Warm, Gelderland

Warm is 'n nedersetting in die munisipaliteit Oude IJsselstreek in die provinsie Gelderland in Nederland.


</doc>
<doc id="61126" url="https://af.wikipedia.org/wiki?curid=61126" title="IJsselhunten">
IJsselhunten

IJsselhunten is 'n nedersetting in die munisipaliteit Oude IJsselstreek in die provinsie Gelderland in Nederland.


</doc>
<doc id="61127" url="https://af.wikipedia.org/wiki?curid=61127" title="Wieken">
Wieken

Wieken is 'n nedersetting in die munisipaliteit Oude IJsselstreek in die provinsie Gelderland in Nederland.


</doc>
<doc id="61128" url="https://af.wikipedia.org/wiki?curid=61128" title="Warken, Gelderland">
Warken, Gelderland

Warken is 'n nedersetting in die munisipaliteit Zutphen in die provinsie Gelderland in Nederland.


</doc>
<doc id="61129" url="https://af.wikipedia.org/wiki?curid=61129" title="Wapenveld">
Wapenveld

Wapenveld is 'n nedersetting in die munisipaliteit Heerde in die provinsie Gelderland in Nederland.


</doc>
<doc id="61130" url="https://af.wikipedia.org/wiki?curid=61130" title="Grootbek-geelvis">
Grootbek-geelvis

Die grootbek-geelvis ("Labeobarbus kimberleyensis") is 'n varswatervis wat voorkom in die Oranje- en Vaalrivier-stelsels in Suid-Afrika. In Engels staan die vis bekend as die "largemouth yellowfish".

Die vis is lank en silwerkleurig wanneer dit jonk is en word olyfkleurig soos hy verouder. Die vis kan tot 80 cm lank word en weeg dan 22 kg. Dit het 'n groot bek met twee paar baarde onderaan. Die wyfie word groter en leef langer as die mannetjie. Dit is die grootste van die inheemse geskubde visse in Suid-Afrika. Die Suid-Afrikaanse hengel rekord is 22.2 kg.

Die vis leef in die Oranje- en Vaalrivier opvanggebied, is 'n roofvis en eet klein vissies, insekte en skulpvis. Die vis groei stadig en die mannetjie bereik volwassenheid wanneer hy ses jaar oud word en die wyfie eers op agt jaar. Die wyfie lê haar eiers gedurende die somer op gruisbeddings in vinnig vloeiende riviere. Die larwes broei uit na 2-3 en begin vreet na 3 -4 dae. Hulle is 100 mm lank na twee jaar en 300 mm na vyf jaar.





</doc>
<doc id="61131" url="https://af.wikipedia.org/wiki?curid=61131" title="Wamel">
Wamel

Wamel is 'n dorp in die munisipaliteit West Maas en Waal in die provinsie Gelderland in Nederland.


</doc>
<doc id="61132" url="https://af.wikipedia.org/wiki?curid=61132" title="Wals, Gelderland">
Wals, Gelderland

Wals is 'n nedersetting in die munisipaliteit Oude IJsselstreek in die provinsie Gelderland in Nederland.


</doc>
<doc id="61133" url="https://af.wikipedia.org/wiki?curid=61133" title="Walderveen">
Walderveen

Walderveen is 'n nedersetting in die munisipaliteit Ede in die provinsie Gelderland in Nederland.


</doc>
<doc id="61134" url="https://af.wikipedia.org/wiki?curid=61134" title="Hyderabad, Pakistan">
Hyderabad, Pakistan

Hyderabad (Sindhi: حيدرآباد / Haidarābād, Oerdoe: حیدرآباد / Haidarābād) is 'n groot stad aan die oewer van die Indusrivier en die hoofstad van die Pakistanse provinsie van Sindh. Die stad lê in die suide van die land en is in 1768 deur Mian Ghulam Shah Kalhoro gestig. Hyderabad het 'n bevolking van 1 578 367 inwoners en is die sewende grootse stad in Pakistan.


</doc>
<doc id="61135" url="https://af.wikipedia.org/wiki?curid=61135" title="Wageningen-Hoog">
Wageningen-Hoog

Wageningen-Hoog is 'n nedersetting in die munisipaliteit Wageningen in die provinsie Gelderland in Nederland.


</doc>
<doc id="61136" url="https://af.wikipedia.org/wiki?curid=61136" title="Skerptandbaber">
Skerptandbaber

Die skerptandbaber ("Clarias gariepinus") is 'n varswatervis wat voorkom in die Oranjerivierstelsel en alle ander riviere noordwaarts in Suider-Afrika; dit kom feitlik oor die hele Afrika voor. Dit staan ook bekend as die "baber" en in Engels as die "Sharptooth catfish".

Die vis het 'n lang, bruin- tot swartkleurige lyf, en 'n plat kop met vier paar lang baarde om die mond. Die dorsale vin is lank tot amper by die stertvin en die anale vin is ook lank. Die kop is groot en plat, die oë is kein en die bek is groot. Die vis word tot 1.4 m lank en 33 kg swaar. Die Suid-Afrikaanse hengelrekord is 33.3 kg, Zimbabwe 30.845 kg en Malawi 16.1 kg.

Die vis kom regdeur Afrika voor in feitlike alle varswaterstelsels. Die vis oorleef gemaklik in slegte watertoestande en kan asemhaal met 'n spesiale kamer bokant die kieue. Dit kruip oorland om by ander waterplekke uit te kom en vreet feitlik enigiets. Die wyfie lê haar eiers gedurende die somerreën.





</doc>
<doc id="61138" url="https://af.wikipedia.org/wiki?curid=61138" title="Wageningen">
Wageningen

Wageningen is 'n stad en munisipaliteit in die provinsie Gelderland in Nederland.

Die stad het 36 894 inwoners (2012, bron: CBS), waarvan etlike duisende studente is aan die Wageningse Universiteit. Die universiteit en verwante instellings onderneem veral navorsing vir die landbousektor oor plantsiektes. Dit verskaf werk aan ongeveeer 7400 werknemers, van wie minder as 40% woonagtig is in Wageningen.

Die stad het twee woonareas: Wageningen en Wageningen-Hoog.


</doc>
<doc id="61139" url="https://af.wikipedia.org/wiki?curid=61139" title="Wadenoijen">
Wadenoijen

Wadenoijen is 'n nedersetting in die munisipaliteit Tiel in die provinsie Gelderland in Nederland.


</doc>
<doc id="61140" url="https://af.wikipedia.org/wiki?curid=61140" title="Waardenburg">
Waardenburg

Waardenburg is 'n nedersetting in die munisipaliteit West Betuwe in die provinsie Gelderland in Nederland.


</doc>
<doc id="61141" url="https://af.wikipedia.org/wiki?curid=61141" title="Longyearbyen">
Longyearbyen

Longyearbyen is die hoofstad en grootste stad van die Noorse provinsie Svalbard op die hoofeiland Spitsbergen en is die noordelikste stad van die wêreld. Die stad het 'n bevolking van 2 075 in 2007 gehad en het 'n oppervlakte van 242,86 km². Die stad is in 1906 van die Amerikaanse ondernemer John Munroe Longyear as mynstad gestig.


</doc>
<doc id="61143" url="https://af.wikipedia.org/wiki?curid=61143" title="Open Season">
Open Season

Open Season is 'n rekenaar geanimeerde familie-/buddy-rolprent van 2006 wat deur Jill Culton geregisseer is en die stemme van Martin Lawrence en Ashton Kutcher, onder andere, gebruik.



</doc>
<doc id="61144" url="https://af.wikipedia.org/wiki?curid=61144" title="Olonkinbyen">
Olonkinbyen

Olonkinbyen is die hoofstad en enigste nedersetting op die Noorse eiland Jan Mayen. Die nedersetting het 'n bevolking van 18 (wetenskaplikes). Die nedersetting is in 1959 gestig en genoem ná die Russiese poolreisiger Gennadi Olonkin.


</doc>
<doc id="61146" url="https://af.wikipedia.org/wiki?curid=61146" title="Reënboogforel">
Reënboogforel

Die Reënboogforel ("Oncorhynchus mykiss") is 'n varswatervis wat in die hoër bergstrome en damme in Suider-Afrika voorkom. Die vis is nie inheems hier nie en is ingevoer vanaf Noord-Amerika en Europa gedurende die 1800's. In Engels staan die vis bekend as "Rainbow trout".

Die vis is lank, silwerig van kleur en die liggaam is bedek met swart kolletjies. Daar is 'n pers, pienkerige baan op die rug langs van die kop tot by die stert. Hulle kan tot 60 cm lank word en weeg dan 5 kg.

Reënboogforel leef hoofsaaklik in koue, helder strome en damme in die berge van die Wes-Kaap, die Oos-Kaap, die Drakensberg, Mpumalanga en die hoogland van Zimbabwe.

Hulle is roofvisse en sal omtrent enigiets eet wat hulle in die hande kry. Dit sluit in insekte, viseiers, klein vissies (tot en met 1/3 van hul eie lengte), garnale, paddas, krappe en selfs akkedisse en veldmuise wat in die water mag beland.

Hoewel hul maklik by 4 °C (40 °F) kan leef, begin hul traag word en sal doodgaan as die water warmer as 19 °C (66 °F) word. Die beste hengel-temperatuur vir hulle is 14 °C (57 °F). As die temperatuur 4 °C hoër of laer as die ideale temperatuur is, is hulle nog aktief, maar daarna word hulle traag.





</doc>
<doc id="61147" url="https://af.wikipedia.org/wiki?curid=61147" title="Grootbekbaars">
Grootbekbaars

Die grootbekbaars ("Micropterus salmoides") is 'n varswatervis wat in Suider-Afrika voorkom. In Engels staan die vis bekend as die "Largemouth bass" en in Afrikaans ook as "swartbaars" of "grootbekswartbaars". Hierdie vis is in 1928 vanaf Noord-Amerika na Suid-Afrika ingevoer.

Die vis is olyfgroen met 'n prominente sylyn en vertikale strepe op die lyf. Daar is twee dorsale vinne teenwoordig en die vis word tot 60 cm lank en 10 kg swaar.

Die vis leef in skoon damme en kom in stadigvloeiende riviere voor. Die vis is 'n roofvis en vreet veldmuise, akkedisse, paddas, krappe, insekte en kleiner vissies. Hulle kan oorleef in 'n wye reeks watertemperatuur.

Die mannetjie bou 'n nes in die water waarin die wyfie haar eiers lê gedurende die lente of vroeë somer. Die mannetjie pas die eiers en klein vissies op totdat hulle sowat 2.5 cm lank is.

Grootbekswartbaars se ideale temperatuur is 22 °C (66 °F) en die kleinbekbaars s'n 19.5 °C (67 °F). As die temperatuur 2 °C hoër of laer is word hulle onaktief en traag om te byt behalwe in die lente wanneer hulle vlakwater toe kom as die watertemperatuur daar gereeld 16 °C (61 °F) word. Dan sal hulle, om hulle neste te beskerm, of bloot uit aggressie gedurende die broeityd, byna enige kunsaas gryp, veral swaailemme en kunsvissies. As die wateroppervlak glad is, werk knalproppe en ander bo-lopers soms ook goed in die lente.

Oppervlak kunsaas (bo-lopers) bestaan uit 'n reeks kunsase wat doelgemaak is met waggel/skommelaksies, van hulle moet kan plof en/of knalgeluide maak en ander moet trillings veroorsaak. Met die inbring moet hulle spartelaksies naboots en/of borrellende/bruisende geluide maak. Daar word dus gepoog om natuurlike aas soos veldmuise, akkedisse, paddas, motte en klein beseerde vissies na te boots. 'n Tipiese bo-loper het 'n soliede lyf bestaande uit hout of plastiek met een tot drie drie-angelhoeke en het normaalweg 'n ronde metaalogie aan die voorkant waaraan die vislyn vasgemaak word.

Waggel-/skommelkunsase kry hul unieke aksie van 'n skotteltipe lippie aan die voorkant van die kunsaas. Knalproppe kry hul plof/knalgeluide van 'n geboë tipe gesiggie. Borrel/bruis ase kry hul aksie wanneer die hengelaar die aas manipuleer met onder andere die manier en/of spoed waarop dit ingebring word asook van een of meer swaailemme wat aan die liggaam geheg is. Dit draai wanneer die aas ingebring word en veroorsaak 'n borrel/bruisgeluid soortgelyk aan die gonsende, zoem geluid, wat 'n insek se wapperende vlerke veroorsaak.

Wanneer groot vis oppervlakkunsase gryp is dit gewoonlik met 'n onverwagse skouspelagtige manier wat veroorsaak dat die water met 'n groot geraas in die lug in spat. Dis verseker een van die heel opwindendse hengelmetodes vir swartbaars.

'n Plastiese wurm is 'n sagte plastiese kunsaas wat gebruik word om erdwurms na te boots. Hulle is beskikbaar in 'n wye verskeidenheid vorms, kleure en groottes om verskillende spesie vis te teiken, vanaf swartbaars tot karp en bloukurper. Hul is ook beskikbaar met of sonder krulsterte en sommige word selfs gegeur om soos lewendige aas, soos onder andere erdwurms, te ruik. Jy kan hul hengel vanaf die oppervlakte tot op die bodem, met 'n baie stadige tot 'n vinnige inkatrolspoed, net soos jy lus het; daar is basies nie 'n verkeerde manier om hulle te hengel nie.

Swaailemme is in verskillende kleure, groottes en aksiepatrone beskikbaar. Hul is een van die beter tipe kunsase omdat hulle daardie trillings ingebou het wat so tipies van klein vlugtende vissies en waterinsekte is. Jy kan hul maklik met vier- tot sespondbreekkrag lyn uit skiet (gooi). Om die diepte te beheer is net so maklik; As jy wil hê hul moet dieper loop, moet jy, nadat die swaailem die water getref het, 'n rukkie wag en dan stadig begin inkatrol. As jy vlakker wil vang moet jy gouer begin inkatrol en die swaailem vinniger inbring.

Swaailemme is ideaal vir swartbaars sowel as die verskillende kurperspesies, veral vir bloukurpers. Alle hengelaars, insluitend kinders, kan swaailemme baie maklik gebruik sonder enige ervaring. Probeer dit gerus – hengel met swaailemme is groot pret en in die meeste gevalle byt die vis hulself vas.




</doc>
<doc id="61150" url="https://af.wikipedia.org/wiki?curid=61150" title="Kammer">
Kammer

Die Kammer ("Serranus knysnaensis") is 'n vis wat endemies is aan Suid-Afrika en kom voor van Valsbaai tot by Durban. In Engels staan die vis bekend as die "African Seabass". Die vis was eers verwar met "Serranus cabrilla" wat voorkom in die Middellandse See en die oostelike noord Atlantiese Oseaan.

Die vis se kop en lyf is bruin aan die bokant en vuil pienk aan die onderkant met twee donker strepe wat horisontaal oor die lyf strek. Daar kan ook partykeer donker bruin vertikale strepe oor die lyf wees. Die stert en dorsale vinne het sagte blou kolletjies op. Die vis word tot 30 cm groot.

Die vis leef in rots bodems tot op dieptes van 200 m. Hulle vreet krappe en skaaldiere. Die vis is ook 'n afwissellende hermafrodiet.





</doc>
<doc id="61153" url="https://af.wikipedia.org/wiki?curid=61153" title="Vuren">
Vuren

Vuren is 'n dorp in die munisipaliteit West Betuwe in die provinsie Gelderland in Nederland.


</doc>
<doc id="61154" url="https://af.wikipedia.org/wiki?curid=61154" title="Vriezelaar">
Vriezelaar

Vriezelaar is 'n nedersetting in die munisipaliteit Oude IJsselstreek in die provinsie Gelderland in Nederland.


</doc>
<doc id="61155" url="https://af.wikipedia.org/wiki?curid=61155" title="Vragender">
Vragender

Vragender is 'n dorp in die munisipaliteit Oost Gelre in die provinsie Gelderland in Nederland.


</doc>
<doc id="61156" url="https://af.wikipedia.org/wiki?curid=61156" title="Vossenpels">
Vossenpels

Vossenpels is 'n nedersetting wat gedeeltelik in die munisipaliteite Nijmegen en Lingewaard in die provinsie Gelderland in Nederland lê.


</doc>
<doc id="61157" url="https://af.wikipedia.org/wiki?curid=61157" title="Vorden">
Vorden

Vorden is 'n nedersetting in die munisipaliteit Bronckhorst in die provinsie Gelderland in Nederland.


</doc>
<doc id="61158" url="https://af.wikipedia.org/wiki?curid=61158" title="Bloukurper">
Bloukurper

Die Bloukurper ("Oreochromis mossambicus") is 'n varswatervis wat voorkom in suidoostelike Afrika. Dit staan ook bekend as die "Grootbekkurper", die "Mosambiekkurper", die "Rooivinkurper" en in Engels as die "Mozambique tilapia".

Die bloukurper is donker olyfgroen van kleur met rooi rante aan die stert en dorsale vin. Die onvolwasse visse het ses vertikale strepe oor die lyf. Bloukurpers word 40 cm lank en 3,2 kg swaar. Die Suid-Afrikaanse hengelrekord is 3,265 kg, die Zimbabwe rekord is 2,181 kg en die Malawi rekord is 0,64 kg.

Bloukurpers leef in staande of stadigvloeiende riviere. Hulle kan 'n groot verskil in temperatuur oorleef. In die kouer dele van ons land gaan bloukurpers in ‘n soort winterslaap, en selfs ook in die warmer streke soos die Hartbeespoortdam, maar navorsing het getoon dat bloukurpers in water van ongeveer 10 °C (50 °F) begin doodgaan, veral as die water vinnig afkoel. Hulle begin eers lekker byt (veral aan kunsaas) as die watertemperatuur gereeld hoër as 21 °C (70 °F) is. Bloukurpers is nie sensitief vir soutgehalte nie. Hulle word daarom ook in riviermondings en selfs die see gevind. Bloukurpers vreet krappe, insekte, fyn alge en erdwurms.

Die wyfie dra die eiers in haar mond totdat hulle uitbroei.

Òf 'n mens die eenvoudigste manier van hengel – ‘n bos erdwurms onder ‘n rooi-en-wit dobber – òf meer gevorderde kunsaastegnieke toepas, bly kurperhengel ‘n genot.

Alhoewel bloukurpers al vanaf September gevang word is Februarie tot April in die warmer, noordelike en oostelike dele van die land primakurpertyd. Bloukurpers van een kilogram en swaarder is veral die teiken in talle riviere en damme in Mpumalanga, Noordwes, Limpopo en KwaZulu-Natal.

Omrede die bloukurper so ‘n uithaler-sportvis op ligtegerei is, en ook omdat hy ‘n voortreflike tafelvis is, is hy lankal onwettig verplaas na ander dele van die land waar die winters nie te koud is nie. So byvoorbeeld is daar ‘n lewenskragtige bevolking bloukurpers in Zeekoeivlei op die Kaapse Skiereiland, asook in verskeie plaasdamme in die wynland.

Omdat die bloukurper in soutwater aanpasbaar is, word hy ook deur verbaasde hengelaars in verskeie getyriviere en -mondings soos byvoorbeeld die St. Luciameer teëgekom waar hengelaars eintlik vir knorders hengel.





</doc>
<doc id="61159" url="https://af.wikipedia.org/wiki?curid=61159" title="Europese korthaarkat">
Europese korthaarkat

Die Europese korthaarkat is ’n katras wat in Swede ontstaan het. Die ras is onlangs erken om die rasse te bewaar wat al lank natuurlik in Europese dorpe en stede voorkom.

Die Eurpese korthaatkat het sy eweknieë in Brittanje (die Britse korthaarkat) en Amerika (die Amerikaanse korthaarkat), wat al baie langer geteel word.

Eersgenoemde is egter met Persiese katte gekruis en selektief geteel sodat dit ’n stewiger kat met ’n korter snoet en dikker pels kon wees. Dit is ook eers die Europese korthaarkat genoem en het saam met dié katte in een klas meegeding tydens skoue, tot in 1982, toe die Skandinawiese tipe Europese korthaarkat as ’n aparte ras met sy eie standaarde erken is.

Die Europese korthaar is ’n sterk kat van gemiddelde grootte tot groot, met ’n breë, gespierde bors. Die sterk bene is van gemiddelde lengte en die pote is rond. Die stert is redelik dik by die basis en loop dunner na die punt, wat stomp is. Die redelike groot kop is rond, maar nie so rond soos die Britse korthaarkat s’n nie. Die ore is van gemiddelde grootte en het ’n effens ronde punt. Die oë is rond en kan enige kleur wees. Die pels is kort, sag en blink, en lê plat. Alle natuurlike kleure is aanvaarbaar, onder meer swart, wit, rooi, blou en room, en met of sonder strepe.

Dis onmoontlik om die kat se geaardheid akkuraat op te som, aangesien hulle geteel is uit gewone huiskatte met verskillende geaardhede. Hulle is meestal aktief en liefdevol. Die meeste sal muise in die huis of tuin vang.

Lys van katrasse



</doc>
<doc id="61160" url="https://af.wikipedia.org/wiki?curid=61160" title="Aden gepantserde knorhaan">
Aden gepantserde knorhaan

Die Aden gepantserde knorhaan ("Satyrichthys adeni") is 'n vis wat voorkom in die Indiese-Pasifiese area en aan die ooskus van Afrika vanaf die Golf van Aden tot by Mosselbaai.

Die vis se lyf is lank en die kop is plat. Aan die snoet is daar twee lang bene wat uitsteek terwyl daar aan die ken twee baarde is. Die kop en lyf is oranjerooi tot rooibruin terwyl die rante van die dorsale en anale vin dof bruin is. Die vis word tot 70 cm lank.

Die vis leef in sand en modder bodems in water wat 58 – 295 m diep is.





</doc>
<doc id="61163" url="https://af.wikipedia.org/wiki?curid=61163" title="Oregon-rex">
Oregon-rex

Die Oregon-rex was ’n katras met die tipiese krulhare van ’n rex-kat wat in Amerika geteel is, maar in die 1970's uitgesterf het.

Die eerste aangetekende geval van ’n Oregon-rex is ’n kat met krulhare wat in 1955 in die Amerikaanse staat Oregon gebore is. Die ander katte in die werpsel het reguit hare gehad. In dié tyd is die eerste Corniese rex van Brittanje na Amerika ingevoer en hulle is toe met die ontwikkelende Oregon-rex gekruis. Weens die kruisteling het die kat egter nie oorleef as ’n aparte ras nie. Die laaste rasegte Oregon-rex is in 1972 dood.



</doc>
<doc id="61164" url="https://af.wikipedia.org/wiki?curid=61164" title="Parascorpididae">
Parascorpididae

Die Kinnebakke ("Parascorpididae") is 'n vis-familie wat hoort tot die orde Perciformes. Daar is slegs een genus met een spesie wat hoort tot dié familie en die spesie kom aan die Suid-Afrikaanse kus voor.

Die familie se lywe is reghoekig, bedek met klein skubbe en die stertvin is gevurk. Die bek is groot. Die familie word tot 60 cm groot.

Die volgende genus en spesies kom aan die Suid-Afrikaanse kus voor:





</doc>
<doc id="61165" url="https://af.wikipedia.org/wiki?curid=61165" title="Langvin-vlermuisvis">
Langvin-vlermuisvis

Die Langvin-vlermuisvis ("Platax teira") is 'n vis wat voorkom in die Indiese-Pasifiese area, die Rooisee en aan die ooskus van Afrika van Oman tot by Knysna. In Engels staan die vis bekend as die "Longfin batfish".

Die vis se lyf is amper sirkelvormig met die agterste helfte van die lyf wat grys-bruin is en die voorste helfte het 'n dowwe vertikale streep op. Die voorste helfte van die kop is donker grys en die agterste helfte is wit. Daar is 'n donker kol onder op die pens en 'n dowwe donker streep oor die liggaam by die anale vin. Die bekkenvinne is geel of geelbruin. Die onvolwasse visse is silwer grys met 'n donker streep op die agter op die liggaam wat tot die dorsale en anale vinne gaan. Daar is ook 'n swart streep oor die voorkant van die lyf en 'n nou swart streep deur die oë. Die vis word tot 65 cm lank.

Die vis leef in riwwe en wrakke tot op dieptes van 70 m. Hulle kan alleen swem of in groot groep voorkom en hulle vreet soöplankton, alge en bodem skaaldiere. Die onvolwasse visse leef naby die kus in beskermde riwwe.





</doc>
<doc id="61166" url="https://af.wikipedia.org/wiki?curid=61166" title="Vorchten">
Vorchten

Vorchten is 'n dorp in die munisipaliteit Heerde in die provinsie Gelderland in Nederland.


</doc>
<doc id="61167" url="https://af.wikipedia.org/wiki?curid=61167" title="Sokoke">
Sokoke

Die Sokoke is ’n kortharige katras wat sy oorsprong in Kenia het. Die oorspronklike naam was Khadzonzos, wat die Keniaanse stam die Giriama daaraan gegee het. Dit beteken "wat soos boombas lyk".

Die Khadzonzos-katte is in 1978 in die Arabuko-Sokoke-woud in Kenia ontdek. Van hulle is na Denemarke gebring om daar mee te teel. In 1990 is nog katte ingevoer om die teelpoel te vergroot. Hulle is in 1984 die eerste keer in Kopenhagen geskou. Die Fédération Internationale Féline (FIFe) het hulle in 1993 erken onder die naam Sokoke, van waar die katte kom. Ook The International Cat Association (TICA) erken die katte.

Daar is altyd gewonder of die dier ’n huiskat is en nie dalk ’n afstammeling van die vaalboskat ("Felis silvestris lybica") wat self mak geword het nie. Ná DNS-toetse is onlangs vasgestel dat die Sokoke deel van die Asiatiese groep huiskatte is wat ook bloed van die vaalboskat het. As sulks is dit ’n hibride (’n kruising tussen twee spesies).

Sokokes het gestreepte pelse in skakerings van bruin, met amberkleurige tot liggroen oë. Die hare is kort en grof en het feitlik geen onderlaag nie. Die lyf is lank en skraal en die bene lank.

Hulle is baie aktief en vorm nou bande met mense en ander katte en pas moeilik in ’n nuwe omgewing aan. Hulle is minder geneig om moderne katsiektes te kry.




</doc>
<doc id="61168" url="https://af.wikipedia.org/wiki?curid=61168" title="Voorthuizen">
Voorthuizen

Voorthuizen is 'n dorp in die munisipaliteit Barneveld in die provinsie Gelderland in Nederland.


</doc>
<doc id="61169" url="https://af.wikipedia.org/wiki?curid=61169" title="Graafvis">
Graafvis

Die Graafvis ("Tripterodon orbis") is 'n vis wat voorkom in die westelike Indiese Oseaan en aan die ooskus van Afrika van Zanzibar tot by Algoabaai. Daar is heelwat onsekerheid oor die area waar die vis voorkom. In Engels staan die vis bekend as die "Spadefish".

Die se lyf is ovaalvormig, bedek met klein skubbe en die dorsale vin het drie lang stekels. Die vis is silwer en die onvolwasse visse is silwer bruin met 'n donker strepe oor die lyf en snoet. Die vis word 75 cm lank en 9 kg swaar.

Die vis leef in beskutte water in riwwe wat tot 30 m diep is. Die visse bly losweg bymekaar oor die riwwe en vreet soöplankton, vis en ander organismes. Die wyfie skiet kuit gedurende Maart tot Mei naby KwaZulu-Natal.





</doc>
<doc id="61170" url="https://af.wikipedia.org/wiki?curid=61170" title="Ephippidae">
Ephippidae

Die Vlermuisvisse en Graafvisse (Ephippidae) is 'n vis-familie wat hoort tot die orde Perciformes. Daar is sewe genera met dertien spesies wat hoort tot dié familie en vier van die spesies kom aan die Suid-Afrikaanse kus voor.

Die familie se lywe is ovaalvormig met 'n kort kop en steil voorkop. Die bekkenvinne is langer as die pektorale vinne. Die grootte wissel van 20 – 75 cm.

Die volgende genera en spesies kom aan die Suid-Afrikaanse kus voor:






</doc>
<doc id="61171" url="https://af.wikipedia.org/wiki?curid=61171" title="Felis">
Felis

Felis is ’n genus van katte in die familie Felidae. Dit sluit die bekende huiskat en sy naaste wilde verwante in. Die wilde spesies kom wydverspreid in Europa, Suid- en Sentraal-Asië en Afrika voor; die huiskat word wêreldwyd aangetref.

Lede van die genus "Felis" is almal klein katte wat min of meer soos die huiskat lyk. Die kleinste is die woestynkat van sowat 40 cm lank en die grootste die moeraskat van sowat 94 cm. Hulle kom in ’n verskeidenheid habitats voor, van moerasse tot woestyne, en leef gewoonlik van klein knaagdiere, voëls en ander klein diere, na gelang van hul omgewing.

Genetiese studies het getoon dat die genus "Felis" sowat agt tot tien miljoen jaar gelede ontstaan het, waarskynlik in die Mediterreense streek.

Daar word tans gereken dat die genus uit vyf bestaande katte bestaan; die Sjinese bergkat word sedert 2007 beskou as 'n subspesie van "F. silvestris". Die huiskat word ook soms onder "F. silvestris" gereken. 



</doc>
<doc id="61172" url="https://af.wikipedia.org/wiki?curid=61172" title="Hannes la Grange">
Hannes la Grange

Hannes la Grange (? - 21 April 1999) is die eerste Suid-Afrikaner wat die geografiese Suidpool bereik het. Hy het dit op 19 Januarie 1958 gedoen as deel van sir Vivian Fuchs se groep wat oor Antarktika gereis het. 

Hannes het reeds op 14 November 1955 by die Shackleton-basis gearriveer as die eerste groep wat onder andere 'n hut moes bou en voorbereidings doen vir die groot groep wat eers op 12 Januarie 1957 gearriveer het. La Grange ('n boorling van Ladismith in die Karoo) was vir die aanvanklike groep gekies weens sy ondervinding as 'n weerkundige op Marion-eiland. Uit waardering vir sy geweldige bydrae was hy genooi deur Fuchs om saam na die Suidpool te gaan. 

Na die ekspedisie se terugkeer is La Grange beloon met 'n goue medalje deur koningin Elizabeth II en 'n Antarktiese bergreeks staan vandag bekend as Lagrange. 

In 1959 het La Grange na Antarktika teruggekeer as leier van Suid-Afrika se eerste Antarktiese ekspedisie. Hy is in 1999 aan 'n hartaanval oorlede. 



</doc>
<doc id="61173" url="https://af.wikipedia.org/wiki?curid=61173" title="Ramla">
Ramla

Ramla of Ramlah (Hebreeus: רַמְלָה‎‎, Arabies: الرملة‎) is 'n stad in Israel met sowat 65 000 inwoners. Sowat 80% van die stad se inwoners is van Joodse afkoms en sowat 20% is Israelse Arabiere (16% Moslem en 4% Christen).


</doc>
<doc id="61175" url="https://af.wikipedia.org/wiki?curid=61175" title="Sopot">
Sopot

Sopot [ˈsɔpɔt] (Duits: "Zoppot") is 'n herstellings- en vakansieoord in Noord-Pole. Sopot is aan die Baai van Gdańsk geleë en vorm saam met Gdańsk en Gdynia die metropolitaanse gebied van "Driestad" (Pools: Trójmiasto). Terwyl handel, nywerhede en seehawens die ekonomiese basis van die twee groter susterstede vorm, is toerisme tradisioneel die belangrikste bron van inkomste vir Sopot.


</doc>
<doc id="61177" url="https://af.wikipedia.org/wiki?curid=61177" title="Turbine">
Turbine

'n Turbine is 'n roterende enjin wat energie van bewegende vloeistof omskakel in nuttige werk.

Die eenvoudigste turbines het net een bewegende deel, 'n rotor, wat 'n as is met lemme aangeheg. Bewegende vloeistof of gas werk op die lemme in, (of die lemme kan op die vloeistof werk), sodat hulle beweeg en die rotor draai. Vroeë voorbeelde van turbines is die windmeul en die waterwiel.

Gas, stoom en water turbines het gewoonlik 'n omhulsel om die lemme wat die werk vloeistof reguleer. 'n Turbo-aanjaer word aangedryf deur uitlaatgas in binnebrandenjins wat die werkverrigting verbeter deur saamgeperste lug in die verbrandingskamers in te dwing.

In 'n turbine word die stromingsenergie van 'n gas of 'n vloeistof gebruik om die rotasie van 'n waaier te bewerkstellig. Die rotasie word op 'n as oorgedra waarmee byvoorbeeld 'n elektriese. Ontwikkelaar aangedryf kan word. Die 3 groepe turbines is waterturbines, stoom- turbines en gasturbines. Waterturbines word veral vir die aandrywing van ontwikkelaars gebruik, stoomturbines vir die aandrywing van ontwikkelaars en skepe en gas turbines vir die aandrywing van vliegtuie.

By waterturbines word 'n stroom water gebruik om die turbinewaaier aan te dryf. 'n Voorloper hiervan was die waterwiel, wat vir die aandrywing van onder meer meulens, saagmasjiene, ensovoorts, gebruik is. Die Fransman Benoit Fourneyron (1802-1867) het in 1827 een van die eerste turbines, met 'n vermoë van ongeveer 4 kW, gebou, en later een met 'n vermoë van 40 kW. 

Ander pioniers op die gebied was James Bicheno Francis (1815-1892). Lester Allen Pelton (1829-1908) en Victor Kaplan (1876-1934). By die Pelton-turbine word water deur middel van 'n straalpyp op die vinne van die turbinewaaier gerig. Dit het slegs 'n beperkte ontwikkelingsvermoë, maar kan hoë toeretalle bereik. By die Francis-turbine word die water sydelings na die waaier toegevoer. 

Die turbine het ŉ groot vermoë. By die Kaplan-turbine word die water loodreg op die waaier toegevoer. Die waaier is dikwels in die vorm van 'n skeepskroef, en het verstelbare vinne. Die turbine het 'n gemiddelde vermoë.

Die oudste bekende toestel waarvan die werking met die van 'n stoomturbine ooreenstem, word in die werke van Heron van Alexandrië (ongeveer 62 n.C.) beskryf. Dit het uit 'n bal met geboe pypies op die omtrek bestaan. Wanneer stoom onder druk by die pypies uitblaas, veroorsaak dit ŉ reaksiebeweging van die bal, waardeur dit in die rondte draai (soos in die geval van 'n tuinsproeier). 

Een van die eerste stoomturbines is deur Giovanni Branca (1571-1645) gebou, waarin hy stoom in 'n straal op 'n waaier gerig het. Ander pioniers op die gebied was Carl Gustaf Patrik de Laval (1845- 1913). Charles Algernon Parsons (1854-1931), Charles Gordon Curtis (1860- 1953) en die broers Birger Ljungström (1872-1948) en Frederik Ljungstrom (1875- 1964). 

Daar is 2 groepe stoomturbines, naamlik gelykdruk- en oordrukturbines. By gelykdrukturbines word die stoom vanuit 'n straalpyp op die waaier gerig en die druk aan die voor- sowel as aan die agterkant is dieselfde. By oordrukturbines word die stoom oor leivinne gelei voordat dit die waaier bereik. Daardeur ontstaan 'n oordruk aan die voorkant van die waaier en 'n onderdruk aan die agterkant Die stoom kan voorts of aksiaal, of radiaal ten opsigte van die waaier ingevoer word. 

By die aksiale turbine word die stoom in die lengterigting van die turbine-as ingevoer, en by die radiale turbine loodreg op die as. Turbines word dikwels van meer as een turbinewaaier voorsien (meertrapturbine) om die vermoë daarvan te verhoog. Stoomturbines word veral vir die aandrywing van elektriese ontwikkelaars by 'n kragsentrale gebruik. Die stoom word deur ŉ ketel voorsien wat steenkool as brandstof gebruik. Die vermoë van die turbines kan tot 1 300 MW wees (1 MW = 1000 000 watt).

By gasturbines word ŉ turbine in kombinasie met ŉ kompressor gebruik om 'n kragtige gas- of lugstroom op te wek, waarmee byvoorbeeld 'n vliegtuig voortgestu kan word. Die massa en die volume van gasturbines is in verhouding tot hul vermoë besonder laag. 

Dit is ook betroubaar en het relatief min bewegende onderdele. Voorts word daar geen besondere eise aan die brandstof gestel nie, aangesien die verbranding in turbines kontinu plaasvind, en nie onderbroke soos by 'n binnebrandenjin nie. Gasturbines is egter duur en by die konstruksie daarvan moet spesiale materiale gebruik word. Die brandstofverbruik van 'n turbine-enjin is hoog in vergelyking met die van ander enjins.




</doc>
<doc id="61180" url="https://af.wikipedia.org/wiki?curid=61180" title="Voorstonden">
Voorstonden

Voorstonden is 'n dorp in die munisipaliteit Brummen in die provinsie Gelderland in Nederland.


</doc>
<doc id="61182" url="https://af.wikipedia.org/wiki?curid=61182" title="Voorst, Oude IJsselstreek">
Voorst, Oude IJsselstreek

Voorst is 'n nedersetting in die munisipaliteit Oude IJsselstreek in die provinsie Gelderland in Nederland.


</doc>
<doc id="61183" url="https://af.wikipedia.org/wiki?curid=61183" title="Voorst">
Voorst

Voorst is 'n dorp en munisipaliteit in die provinsie Gelderland in Nederland.


</doc>
<doc id="61184" url="https://af.wikipedia.org/wiki?curid=61184" title="Voorne, Gelderland">
Voorne, Gelderland

Voorne is 'n nedersetting in die munisipaliteit Maasdriel in die provinsie Gelderland in Nederland.


</doc>
<doc id="61185" url="https://af.wikipedia.org/wiki?curid=61185" title="Vogelzang, Gelderland">
Vogelzang, Gelderland

Vogelzang is 'n nedersetting in die munisipaliteit Heumen in die provinsie Gelderland in Nederland.


</doc>
<doc id="61186" url="https://af.wikipedia.org/wiki?curid=61186" title="’t Vlot">
’t Vlot

’t Vlot is ’n nedersetting in die munisipaliteit Arnhem in die provinsie Gelderland in Nederland.


</doc>
<doc id="61187" url="https://af.wikipedia.org/wiki?curid=61187" title="De Vlietberg">
De Vlietberg

De Vlietberg is ’n nedersetting in die munisipaliteit Berg en Dal in die provinsie Gelderland in Nederland.


</doc>
<doc id="61188" url="https://af.wikipedia.org/wiki?curid=61188" title="’t Villeken">
’t Villeken

’t Villeken is ’n nedersetting in die munisipaliteit Aalten in die provinsie Gelderland in Nederland.


</doc>
<doc id="61191" url="https://af.wikipedia.org/wiki?curid=61191" title="Vierhouten">
Vierhouten

Vierhouten is ’n dorp in die munisipaliteit Nunspeet in die provinsie Gelderland in Nederland.


</doc>
<doc id="61192" url="https://af.wikipedia.org/wiki?curid=61192" title="Vierakker">
Vierakker

Vierakker is ’n dorp in die munisipaliteit Bronckhorst in die provinsie Gelderland in Nederland.


</doc>
<doc id="61193" url="https://af.wikipedia.org/wiki?curid=61193" title="Vethuizen">
Vethuizen

Vethuizen is ’n nedersetting in die munisipaliteit Montferland in die provinsie Gelderland in Nederland.


</doc>
<doc id="61194" url="https://af.wikipedia.org/wiki?curid=61194" title="Velswijk">
Velswijk

Velswijk is ’n nedersetting in die munisipaliteit Bronckhorst in die provinsie Gelderland in Nederland.


</doc>
<doc id="61195" url="https://af.wikipedia.org/wiki?curid=61195" title="Velp, Gelderland">
Velp, Gelderland

Velp is ’n nedersetting in die munisipaliteit Rheden in die provinsie Gelderland in Nederland.


</doc>
<doc id="61196" url="https://af.wikipedia.org/wiki?curid=61196" title="Veldwijk">
Veldwijk

Veldwijk is ’n nedersetting in die munisipaliteit Bronckhorst in die provinsie Gelderland in Nederland.


</doc>
<doc id="61197" url="https://af.wikipedia.org/wiki?curid=61197" title="Veldhunten">
Veldhunten

Veldhunten is ’n nedersetting in die munisipaliteit Oude IJsselstreek in die provinsie Gelderland in Nederland.


</doc>
<doc id="61198" url="https://af.wikipedia.org/wiki?curid=61198" title="Veldhuizen, Gelderland">
Veldhuizen, Gelderland

Veldhuizen is ’n nedersetting in die munisipaliteit Zevenaar in die provinsie Gelderland in Nederland.


</doc>
<doc id="61199" url="https://af.wikipedia.org/wiki?curid=61199" title="Velddriel">
Velddriel

Velddriel is ’n dorp in die munisipaliteit Maasdriel in die provinsie Gelderland in Nederland.


</doc>
<doc id="61200" url="https://af.wikipedia.org/wiki?curid=61200" title="Veessen">
Veessen

Veessen is ’n dorp in die munisipaliteit Heerde in die provinsie Gelderland in Nederland.


</doc>
<doc id="61201" url="https://af.wikipedia.org/wiki?curid=61201" title="Veenhuizerveld">
Veenhuizerveld

Veenhuizerveld is ’n nedersetting in die munisipaliteit Putten in die provinsie Gelderland in Nederland.


</doc>
<doc id="61202" url="https://af.wikipedia.org/wiki?curid=61202" title="De Vecht">
De Vecht

De Vecht is ’n nedersetting in die munisipaliteit Voorst in die provinsie Gelderland in Nederland.


</doc>
<doc id="61203" url="https://af.wikipedia.org/wiki?curid=61203" title="Varsselder">
Varsselder

Varsselder is ’n dorp in die munisipaliteit Oude IJsselstreek in die provinsie Gelderland in Nederland.


</doc>
<doc id="61204" url="https://af.wikipedia.org/wiki?curid=61204" title="Varik">
Varik

Varik is ’n nedersetting in die munisipaliteit West Betuwe in die provinsie Gelderland in Nederland.


</doc>
<doc id="61208" url="https://af.wikipedia.org/wiki?curid=61208" title="Valkenlaagte">
Valkenlaagte

Valkenlaagte is ’n nedersetting in die munisipaliteit Berg en Dal in die provinsie Gelderland in Nederland.


</doc>
<doc id="61209" url="https://af.wikipedia.org/wiki?curid=61209" title="Valenberg">
Valenberg

Valenberg is ’n nedersetting in die munisipaliteit Heumen in die provinsie Gelderland in Nederland.


</doc>
<doc id="61210" url="https://af.wikipedia.org/wiki?curid=61210" title="Valburg">
Valburg

Valburg is ’n dorp en voormalige muisipaliteit in die munisipaliteit Overbetuwe in die provinsie Gelderland in Nederland.


</doc>
<doc id="61211" url="https://af.wikipedia.org/wiki?curid=61211" title="Vaassen">
Vaassen

Vaassen is ’n dorp in die munisipaliteit Epe in die provinsie Gelderland in Nederland.


</doc>
<doc id="61215" url="https://af.wikipedia.org/wiki?curid=61215" title="Ramallah">
Ramallah

Ramallah (Arabies: رام الله‎ / Rāmallāh; Hoogte van God) is die "de facto" hoofstad en die grootste stad in die Wesoewer van die Staat van Palestina. Die stad lê noord van die Israeliese stad Jerusalem en is in die 16de eeu gestig. Ramallah het 'n bevolking van 27 460 in 2007 gehad en het 'n oppervlakte van 16,3 km².


</doc>
<doc id="61216" url="https://af.wikipedia.org/wiki?curid=61216" title="Ulft">
Ulft

Ulft is ’n dorp in die munisipaliteit Oude IJsselstreek in die provinsie Gelderland in Nederland.


</doc>
<doc id="61217" url="https://af.wikipedia.org/wiki?curid=61217" title="Ugchelen">
Ugchelen

Ugchelen is ’n dorp in die munisipaliteit Apeldoorn in die provinsie Gelderland in Nederland.


</doc>
<doc id="61218" url="https://af.wikipedia.org/wiki?curid=61218" title="Uddel">
Uddel

Uddel is ’n dorp in die munisipaliteit Apeldoorn in die provinsie Gelderland in Nederland.


</doc>
<doc id="61219" url="https://af.wikipedia.org/wiki?curid=61219" title="Ubbergen">
Ubbergen

Ubbergen is ’n dorp in die munisipaliteit Berg en Dal in die provinsie Gelderland in Nederland.


</doc>
<doc id="61220" url="https://af.wikipedia.org/wiki?curid=61220" title="Twello">
Twello

Twello is ’n dorp in die munisipaliteit Voorst in die provinsie Gelderland in Nederland.


</doc>
<doc id="61221" url="https://af.wikipedia.org/wiki?curid=61221" title="Tweesluizen">
Tweesluizen

Tweesluizen is ’n nedersetting in die munisipaliteit Buren in die provinsie Gelderland in Nederland.


</doc>
<doc id="61222" url="https://af.wikipedia.org/wiki?curid=61222" title="Tuute">
Tuute

Tuute is ’n nedersetting in die munisipaliteit Oost Gelre in die provinsie Gelderland in Nederland.


</doc>
<doc id="61223" url="https://af.wikipedia.org/wiki?curid=61223" title="Tuil">
Tuil

Tuil is ’n dorp in die munisipaliteit West Betuwe in die provinsie Gelderland in Nederland.


</doc>
<doc id="61224" url="https://af.wikipedia.org/wiki?curid=61224" title="Tricht">
Tricht

Tricht is ’n nedersetting in die munisipaliteit West Betuwe in die provinsie Gelderland in Nederland.


</doc>
<doc id="61225" url="https://af.wikipedia.org/wiki?curid=61225" title="Tonsel">
Tonsel

Tonsel is ’n nedersetting in die munisipaliteit Ermelo in die provinsie Gelderland in Nederland.


</doc>
<doc id="61227" url="https://af.wikipedia.org/wiki?curid=61227" title="Tongeren, Gelderland">
Tongeren, Gelderland

Tongeren is ’n nedersetting in die munisipaliteit Epe in die provinsie Gelderland in Nederland.


</doc>
<doc id="61228" url="https://af.wikipedia.org/wiki?curid=61228" title="Tonden">
Tonden

Tonden is ’n nedersetting in die munisipaliteit Brummen in die provinsie Gelderland in Nederland.


</doc>
<doc id="61229" url="https://af.wikipedia.org/wiki?curid=61229" title="Tolkamer">
Tolkamer

Tolkamer is ’n dorp in die munisipaliteit Zevenaar in die provinsie Gelderland in Nederland.


</doc>
<doc id="61230" url="https://af.wikipedia.org/wiki?curid=61230" title="Tuindorp, Gelderland">
Tuindorp, Gelderland

Tuindorp is ’n dorp in die munisipaliteit Zevenaar in die provinsie Gelderland in Nederland.


</doc>
<doc id="61231" url="https://af.wikipedia.org/wiki?curid=61231" title="Tiengeboden">
Tiengeboden

Tiengeboden is ’n nedersetting in die munisipaliteit Berg en Dal in die provinsie Gelderland in Nederland.


</doc>
<doc id="61232" url="https://af.wikipedia.org/wiki?curid=61232" title="Tiel">
Tiel

Tiel is ’n stad en munisipaliteit in die provinsie Gelderland in Nederland.


</doc>
<doc id="61233" url="https://af.wikipedia.org/wiki?curid=61233" title="Teuge">
Teuge

Teuge is ’n dorp in die munisipaliteit Voorst in die provinsie Gelderland in Nederland.


</doc>
<doc id="61234" url="https://af.wikipedia.org/wiki?curid=61234" title="Terwolde">
Terwolde

Terwolde is ’n dorp in die munisipaliteit Voorst in die provinsie Gelderland in Nederland.


</doc>
<doc id="61235" url="https://af.wikipedia.org/wiki?curid=61235" title="Terschuur">
Terschuur

Terschuur is ’n dorp in die munisipaliteit Barneveld in die provinsie Gelderland in Nederland.


</doc>
<doc id="61236" url="https://af.wikipedia.org/wiki?curid=61236" title="Terlet">
Terlet

Terlet is ’n nedersetting wat gedeeltelik in die munisipaliteite Rozendaal en Arnhem in die provinsie Gelderland in Nederland lê.


</doc>
<doc id="61237" url="https://af.wikipedia.org/wiki?curid=61237" title="Terborg">
Terborg

Terborg is ’n stad in die munisipaliteit Oude IJsselstreek in die provinsie Gelderland in Nederland.


</doc>
<doc id="61238" url="https://af.wikipedia.org/wiki?curid=61238" title="Telgt">
Telgt

Telgt is ’n dorp in die munisipaliteit Ermelo in die provinsie Gelderland in Nederland.


</doc>
<doc id="61239" url="https://af.wikipedia.org/wiki?curid=61239" title="Teersdijk">
Teersdijk

Teerdijk is ’n nedersetting in die munisipaliteit Wijchen in die provinsie Gelderland in Nederland.


</doc>
<doc id="61242" url="https://af.wikipedia.org/wiki?curid=61242" title="Stroe, Gelderland">
Stroe, Gelderland

Stroe is ’n nedersetting in die munisipaliteit Barneveld in die provinsie Gelderland in Nederland.


</doc>
<doc id="61243" url="https://af.wikipedia.org/wiki?curid=61243" title="Stokkum, Gelderland">
Stokkum, Gelderland

Stokkum is ’n dorp in die munisipaliteit Montferland in die provinsie Gelderland in Nederland.


</doc>
<doc id="61244" url="https://af.wikipedia.org/wiki?curid=61244" title="Sterreschans, Gelderland">
Sterreschans, Gelderland

Sterreschans is ’n nedersetting in die munisipaliteit Lingewaard in die provinsie Gelderland in Nederland.


</doc>
<doc id="61245" url="https://af.wikipedia.org/wiki?curid=61245" title="Steenenkamer, Voorst">
Steenenkamer, Voorst

Steenenkamer is ’n nedersetting in die munisipaliteit Voorst in die provinsie Gelderland in Nederland.


</doc>
<doc id="61246" url="https://af.wikipedia.org/wiki?curid=61246" title="Steenenkamer, Putten">
Steenenkamer, Putten

Steenenkamer is ’n nedersetting in die munisipaliteit Putten in die provinsie Gelderland in Nederland.


</doc>
<doc id="61248" url="https://af.wikipedia.org/wiki?curid=61248" title="Steenderen">
Steenderen

Steenderen is ’n dorp in die munisipaliteit Bronckhorst in die provinsie Gelderland in Nederland.


</doc>
<doc id="61249" url="https://af.wikipedia.org/wiki?curid=61249" title="Staverden">
Staverden

Staverden is ’n nedersetting in die munisipaliteit Ermelo in die provinsie Gelderland in Nederland.


</doc>
<doc id="61250" url="https://af.wikipedia.org/wiki?curid=61250" title="Spilbroek">
Spilbroek

Spilbroek is ’n nedersetting in die munisipaliteit Berkelland in die provinsie Gelderland in Nederland.


</doc>
<doc id="61251" url="https://af.wikipedia.org/wiki?curid=61251" title="Veldhoek, Gelderland">
Veldhoek, Gelderland

Veldhoek is ’n nedersetting wat gedeeltelik in die munisipaliteite Bronckhorst en Berkelland in die provinsie Gelderland in Nederland lê.


</doc>
<doc id="61252" url="https://af.wikipedia.org/wiki?curid=61252" title="Spijk, Zevenaar">
Spijk, Zevenaar

Spijk is ’n dorp in die munisipaliteit Zevenaar in die provinsie Gelderland in Nederland.


</doc>
<doc id="61253" url="https://af.wikipedia.org/wiki?curid=61253" title="Spijk, West Betuwe">
Spijk, West Betuwe

Spijk is ’n dorp in die munisipaliteit West Betuwe in die provinsie Gelderland in Nederland.


</doc>
<doc id="61254" url="https://af.wikipedia.org/wiki?curid=61254" title="Speuld">
Speuld

Speuld is ’n nedersetting in die munisipaliteit Ermelo in die provinsie Gelderland in Nederland.


</doc>
<doc id="61255" url="https://af.wikipedia.org/wiki?curid=61255" title="Spekhoek">
Spekhoek

Spekhoek is ’n nedersetting in die munisipaliteit Voorst in die provinsie Gelderland in Nederland.


</doc>
<doc id="61256" url="https://af.wikipedia.org/wiki?curid=61256" title="Spankeren">
Spankeren

Spankeren is ’n nedersetting in die munisipaliteit Rheden in die provinsie Gelderland in Nederland.


</doc>
<doc id="61257" url="https://af.wikipedia.org/wiki?curid=61257" title="De Steeg">
De Steeg

De Steeg is ’n nedersetting in die munisipaliteit Rheden in die provinsie Gelderland in Nederland.


</doc>
<doc id="61258" url="https://af.wikipedia.org/wiki?curid=61258" title="Snodenhoek">
Snodenhoek

Snodenhoek is ’n nedersetting in die munisipaliteit Overbetuwe in die provinsie Gelderland in Nederland.


</doc>
<doc id="61259" url="https://af.wikipedia.org/wiki?curid=61259" title="Snelleveld">
Snelleveld

Snelleveld is ’n nedersetting in die munisipaliteit West Betuwe in die provinsie Gelderland in Nederland.


</doc>
<doc id="61260" url="https://af.wikipedia.org/wiki?curid=61260" title="Slijk-Ewijk">
Slijk-Ewijk

Slijk-Ewijk is ’n nedersetting in die munisipaliteit Overbetuwe in die provinsie Gelderland in Nederland.


</doc>
<doc id="61261" url="https://af.wikipedia.org/wiki?curid=61261" title="Slichtenhorst">
Slichtenhorst

Slichtenhorst is ’n nedersetting in die munisipaliteit Nijkerk in die provinsie Gelderland in Nederland.


</doc>
<doc id="61262" url="https://af.wikipedia.org/wiki?curid=61262" title="De Veenhuis">
De Veenhuis

De Veenhuis is ’n nedersetting in die munisipaliteit Nijkerk in die provinsie Gelderland in Nederland.


</doc>
<doc id="61263" url="https://af.wikipedia.org/wiki?curid=61263" title="Sleeburg">
Sleeburg

Sleeburg is ’n nedersetting in die munisipaliteit Heumen in die provinsie Gelderland in Nederland.


</doc>
<doc id="61264" url="https://af.wikipedia.org/wiki?curid=61264" title="Sint Andries, Gelderland">
Sint Andries, Gelderland

Sint Andries is ’n nedersetting in die munisipaliteit Maasdriel in die provinsie Gelderland in Nederland.


</doc>
<doc id="61265" url="https://af.wikipedia.org/wiki?curid=61265" title="Sinderen, Oude IJsselstreek">
Sinderen, Oude IJsselstreek

Sinderen is ’n dorp in die munisipaliteit Oude IJsselstreek in die provinsie Gelderland in Nederland.


</doc>
<doc id="61266" url="https://af.wikipedia.org/wiki?curid=61266" title="Silvolde">
Silvolde

Silvolde is ’n dorp in die munisipaliteit Oude IJsselstreek in die provinsie Gelderland in Nederland.


</doc>
<doc id="61267" url="https://af.wikipedia.org/wiki?curid=61267" title="Schoonenburg">
Schoonenburg

Schoonenburg is ’n nedersetting in die munisipaliteit Heumen in die provinsie Gelderland in Nederland.


</doc>
<doc id="61268" url="https://af.wikipedia.org/wiki?curid=61268" title="Scherpenzeel, Gelderland">
Scherpenzeel, Gelderland

Scherpenzeel is ’n dorp en munisipaliteit in die provinsie Gelderland in Nederland.


</doc>
<doc id="61269" url="https://af.wikipedia.org/wiki?curid=61269" title="Schependom">
Schependom

Schependom is ’n nedersetting in die munisipaliteit Berkelland in die provinsie Gelderland in Nederland.


</doc>
<doc id="61270" url="https://af.wikipedia.org/wiki?curid=61270" title="Schans, Gelderland">
Schans, Gelderland

Schans is ’n nedersetting in die munisipaliteit Westervoort in die provinsie Gelderland in Nederland.


</doc>
<doc id="61271" url="https://af.wikipedia.org/wiki?curid=61271" title="Schaarsbergen">
Schaarsbergen

Schaarsbergen is ’n dorp in die munisipaliteit Arnhem in die provinsie Gelderland in Nederland.


</doc>
<doc id="61272" url="https://af.wikipedia.org/wiki?curid=61272" title="Veluwe, Maasdriel">
Veluwe, Maasdriel

Veluwe is ’n nedersetting in die munisipaliteit Maasdriel in die provinsie Gelderland in Nederland.


</doc>
<doc id="61273" url="https://af.wikipedia.org/wiki?curid=61273" title="Slijkwell">
Slijkwell

Slijkwell is ’n nedersetting in die munisipaliteit Maasdriel in die provinsie Gelderland in Nederland.


</doc>
<doc id="61274" url="https://af.wikipedia.org/wiki?curid=61274" title="De Schatkuil">
De Schatkuil

De Schatkuil is ’n nedersetting in die munisipaliteit Heumen in die provinsie Gelderland in Nederland.


</doc>
<doc id="61278" url="https://af.wikipedia.org/wiki?curid=61278" title="Wildekat">
Wildekat

Die wildekat ("Felis silvestris") is ’n spesie in die familie van katagtiges waarvan subspesies in Europa, Afrika en Wes- en Sentraal-Asië aangetref word. Aangesien hulle volop voorkom, word hulle sedert 2002 op die IUBN-rooilys as "laer risiko" aangedui.

Die Afrika-wildekat of vaalboskat is die voorvader van alle huiskatte. Die woestynkat ("Felis margarita") is die naaste verwant aan die wildekat.

Die natuurlike verspreidingsgebied van die wildekat strek van Skotland en Wes-Europa tot in Sentraal-Asië en wes van Indië. Hulle kom ook in Afrika voor, behalwe in die sentrale reënwoudgordel.

Die voorkoms van verskeie plaaslike variëteite en die beskrywing van verskeie subspesies binne die groot verspreidingsgebied het vir ’n lang tyd tot verwarring gelei. Van 2007 af word vyf subspesies erken:


Die wildekat lyk in alle aspekte baie soos die huiskat. Hoewel laasgenoemde in talle kleure en patrone voorkom, is die wilde spesies lig geel tot medium bruin met swart strepe of kolle.

Wildekatte se grootte wissel van 36,5 tot 80 cm (kop en lyf), met ’n bykomende 21 tot 45 cm as die stert ingesluit word. Hul skouerhoogte is sowat 25 tot 40 cm. Die katte se gewig verskil taamlik, maar die meeste weeg tussen 3 en 6 kg.

Wildekatte maak dieselfde geluide as huiskatte: hulle spin, miaau, sis en grom.

Die wildekat is ’n vleisetende dier. Insekte en plante vorm net ’n klein deel van sy dieet. Al die subspesies se prooi bestaan hoofsaaklik uit klein soogdiere, hoofsaaklik knaagdiere, konyne en voëls.



</doc>
<doc id="61280" url="https://af.wikipedia.org/wiki?curid=61280" title="Biržai">
Biržai

Biržai (Duits: "Birsen", Lets: "Birži", Pools: "Birże") is 'n stad in die noord-ooste van Litaue, nie ver van die grens met Letland af nie. Dit is die setel van die gelyknamige rajonmunisipaliteit met sowat 28 000 inwoners.

Die geskiedenis van Biržai en sy historiese grensvesting is nou verbind met dié van twee Pools-Litause adellike families, Radvila en Tiškevičius. Die Radvilas het hul afstamming na 'n ou vorstehuis van die Kiëf-Roes teruggevoer en orals in die Pools-Litause Gemenebes kastele laat bou, waaronder dié van Neswisj in die huidige Wit-Rusland en 'n Warskouse kasteel wat tans as ampswoning van die Poolse staatspresident dien.

Biržai staan vandag vir die gerekonstrueerde Radvila-kasteel bekend, maar ook vir sy brouerye wat bier van gehalte volgens tradisionele resepte brou.

Biržai is sowat 70 km noord van Panevėžys in 'n beboste landskap met talle mere geleë. Die stad het aan die suidoewer van die Širvėna-meer ontstaan, 'n waterliggaam met 'n oppervlakte van vier km² wat in die 16de eeu by die samevloeiing van die Agluona- en Apaščia-riviere opgedam is om die stad en die plaaslike kasteel te beskerm. Opvallend is die geometriese straatrooster met noord-suidelike en wes-oostelike asse. Die hoofstraat, Vytauto gatvė, loop in noord-suidelike rigting, met Biržai se vesting en Sint-Johannes-kerk aan die een en die historiese markplein en busstasie aan die ander kant.

Die noordelike stadsgebied is binne die grense van die Gewestelike Biržai-park geleë wat vir sy talle sinkgate en grotte bekend staan. Sowat 9 000 van hierdie gate, wat ontstaan nadat gips in die grond deur ondergrondse water opgelos is, is reeds ontdek. Nuwe gate word jaarliks gevorm. Sommige van die gate het lankal uitgedroog, terwyl ander tot klein vywers of mere ontwikkel het wat met die water van talle ondergrondse riviere en stroompies gevoed word.

Die bekendste van die sinkgate, Karvės ola, is volgens 'n plaaslike legende na 'n koei vernoem wat in die krater met 'n diepte van tien meter geval het. 'n Boer het die gat, wat deur 'n tonnel met 'n ondergrondse grot en meer verbind word, kort daarna ontdek.


</doc>
<doc id="61281" url="https://af.wikipedia.org/wiki?curid=61281" title="Lordskap van Ierland">
Lordskap van Ierland

Die Lordskap van Ierland (Iers: "Tiarnas na hÉireann", Engels: "Lordship of Ireland") was 'n staat geleë in Wes-Europa op die eiland Ierland. Dit het bestaan van 1171 tot met die stigting van die Koninkryk van Ierland (1542–1651 en 1659–1800) en het groot dele van die eiland Ierland beheers.



</doc>
<doc id="61282" url="https://af.wikipedia.org/wiki?curid=61282" title="Felidae">
Felidae

Felidae is die familie katagtiges. Hulle is die strengste vleisetende diere in die orde Carnivora. Die bekendste katagtige is die huiskat, wat sowat 10 000 jaar gelede met die mens begin assosieer het. Die familie sluit egter al die ander wilde katte, ook die groot katte soos die leeu, luiperd en jagluiperd, in.

Bestaande katagtiges behoort tot twee subfamilies: Pantherinae (wat die tier, leeu en luiperd insluit) en Felinae (wat die poema, cheetah en huiskat insluit).

Die eerste katagtiges het sowat 25 miljoen jaar gelede hul verskyning gemaak..

Die Katagtiges ("familia Felidae") het almal ronde koppe met breë, kort bekke. Hulle verskil in die opsig van ander roofdiere, soos byvoorbeeld die Hondagtiges (familie Canidae), wat lang koppe en bekke het. ŉ Korter bek het meer bytkrag en katagtiges maak meer op die krag van hulle kake staat omdat hulle alleen jag. Hondagtiges het nie soveel bytkrag nodig nie want hulle jag in trappe. 

Omdat laasgenoemde langer kappe het, is hulle neuse beter as die van katagtiges ontwikkel. Waar hondagtiges hoofsaaklik op hulle reuksintuie staatmaak wanneer hulle jag, is katagtiges meer van hul oë en ore afhanklik. Leeus en tiere het egter ietwat langer koppe as die res van die katagtiges. Alle katagtiges het lang snorbaarde asook tashare om die oë sodat hulle makliker in die donker kan beweeg. 

Katagtiges moet besonder stil en soepel beweeg omdat hul prooi voortdurend van gevaar bewus is en maklik kan ontsnap as hulle die gevaar betyds gewaar. Katagtiges het dus besonder beweegbare ledemate en buigbare ruggrate en ŉ goed ontwikkelde spierstelsel. Veral die agterste deel van die ruggraat is besonder soepel en die agterpote is gespierd omdat die katagtige se krag vir sy aanvalsprong hier Iê. 

Katagtiges het boonop ook sterk skouers en nekke wat tydens die vangs ingespan word om die prooi van kant te maak. In teenstelling met onder andere die mens, die bobbejaan en die beer, wat soolgangers is, is die katagtiges toongangers. Die buiging in katagtiges se bene in die posisie waar die mens se knie sit, is in der waarheid die dier se enkel. Katagtiges se agterpote strek dus van die middel van die been en hulle loop met ander woorde op hulle tone sodat hulle ratser kan beweeg. Die voetkussinkies waarop hulle beweeg, is nie voetsole nie, maar is aan die tone geheg. 

Voetkussinkies maak dit vir die katagtige moontlik om stil te kan beweeg wanneer hy sy prooi bekruip. By die woestynkat ("Felis marganta") is die voetkussinkies met hare bedek om dit teen die hitte van die sand te beskerm. Die katagtige se voorpote het 5 tone, terwyl die agterpote slegs 4 het. Elke toon het 'n klou wat deur middel van 'n buigspier deur 'n spesiale opening in die toonbeentjie teruggetrek kan word. Wanneer die spier ontspan word, trek 'n elastiese band tussen die toonbeentjies die klou boontoe. Omdat katagtiges hulle kloue kan intrek, skuur dit nie oor die grand wanneer hulle loop nie, en hulle kan dus sagter beweeg. 

Die kloue verweer ook nie soos by hondagtiges nie, maar bly skerp vir gebruik wanneer die katagtige sy prooi van kant maak. Die toon van die katagtige wat in die ooreenstemmende posisie as die mens 58 duim sit, raak nie die grand wanneer die dier beweeg nie. Die jagluiperd "(Acinonyx jubatus)" gebruik die toon byvoorbeeld wanneer hy sy prooi doodmaak. Die res van die jagluiperd se kloue is afgestomp omdat hy dit nie kan intrek nie. 'n Jong jagluiperd kan sy kloue in 'n mate intrek, maar sodra hy ouer word, steek dit voortdurend uit sodat hy beter kan vastrap wanneer hy hardloop. Anders as die res van die katagtiges, hardloop die jagluiperd sy prooi in.

Die katagtige se skedel het aan die bokant 'n beenrif-waaraan die spiere van die kake geheg is. Vanweë die aard van die katagtige se jag-en eetgewoontes moet hy sterk kake en vlymskerp tande hê. Aan die voorkant van elke kaak is daar 3 paar snytande wat nie van veeI waarde is nie. Katagtiges gebruik dit slegs om klein stukkies vleis van bene af te vreet of om hulle pelse skoon te maak. Elke kaak het een paar slagtande of hoektande wat merkbaar langer as die ander tande is en waarmee die katagtige sy prooi doodbyt en verskeur. 

Die jaguar "(Panthera onca)" se tande maak eerste met sy prooi kontak wanneer hy hom bespring, en die skok wat die hoektande moet absorbeer, is soms so groot dat hulle breek. Die uitgestorwe oerkat, die sabeltandtier (familie "Machairodontidae"), het uitermate lang hoektande gehad (17 tot 20 cm) waarmee hy sy prooi eerder verwond as doodgebyt het. Van die bestaande spesies het die gevlekte luiperd "(Panthera" "(Neofelis) nebulosa)," wat in Indië, Sumatra en Kalimantan voorkom, die grootste hoektande. Verder bestaan die gebit van katagtiges uit 3 paar kiestande aan die bokaak en 2 paar aan die onderkaak. 

Die kiestande reg agter die hoektande aan die bokaak is klein en ontbreek soms. Die agterste tande aan die bokaak en die voorstes aan die onderkaak is skeurtande. Omdat katagtiges sulke wye bekke het, word die kiestande wat aan die kant van die bek sit, met gemak gebruik om vleis van 'n karkas af te skeur. Katagtiges het nie maaltande nodig nie omdat hulle spysverteringstelsel besonder goed ontwikkel is. Stukke vleis word sommer heel ingesluk. 

Die skedel en strottehoof is deur middel van 'n aantal klein beentjies, die tongbeentjies, met mekaar verbind. By die groot katagtiges (genus "Pantherini)" word die klein beentjies met elastiese ligamente verbind sodat die wand van die keel en die tong maklik saam met die stembande kan vibreer om 'n diep gromgeluid voort te bring. Klein katagtiges (genus "Felini)" se tongbeentjies is solied en hulle kan dus nie sulke harde gromgeluide maak nie. Hulle kan egter spin terwyl hulle in- en uitasem, terwyl groot katagtiges net kan spin wanneer hulle uitasem. Die katagtige se tong is bykans so skerp soos 'n rasper, en hy gebruik dit om bene skoon te lek en sy pels skoon te hou. Hoewel die katagtige in vergelyking met ander soogdiere 'n redelik groot brein het, reageer hy hoofsaaklik instinkmatig.

Katagtiges se gesigsvermoë en tassin is besonder goed ontwikkel. Omdat die diere hoofsaaklik in die nag jag, is hulle oë aangepas om 'n goed gekamoefleerde prooi in die donker te gewaar. In teenstelling met herbivore, waarvan die oë so te sê aan die kant van hul koppe sit, is katagtiges se oë na vore gerig. Terwyl herbivore voortdurend op die uitkyk moet wees vir gevaar. Het die roofdier niks om te vrees nie en hoef hy nie rondom hom te kan sien nie. Katagtiges het opvallend groot oë. 

Agter die netvlies met sy sensitiewe selle is 'n laag wat ligstrale reflekteer. Die netvlies word in werklikheid dus 2 maal geprikkel: wanneer die ligstrale inkom en wanneer dit uitgaan. Katagtiges se gevoelige oë word beskerm deurdat die pupille vertikaal en spleetvormig is, en vernou kan word am die daglig uit te hou. Afgesien daarvan dat die katagtige sy pupille na gelang van die ligsterkte groter en kleiner kan maak, kan hy ook die grootte van die vertikale pupil verder verklein deur sy ooglede op skrefies te trek. Nie alle katagtiges se oë is egter ewe goed ontwikkel nie. 

Die klein katte kan hulle pupille tot 'n dun spleet saamtrek, terwyl die Afrikaanse gouekat "(Felis (Protelis) aurata)" ŉ ovale pupil en groot katte ronde pupille het. Katagtiges het besonder goed ontwikkelde ore wat selfs die fynste geluidjie kan opvang. Hulle kan hul ore ook in alle rigtings draai sodat hulle presies kan vasstel waar ŉ geluid vandaan kom. Sommige spesies het vergrote oorskulpe terwyl ander, soosdie rooikat, die karakel en die oerwoudkat, lang haarpluimpies aan die punte van hul are het. 

Katte wat op groot, oop vlaktes woon, soos die woestynkat "(Felis margarita)," die manoel "(Felis" "(Octocolubus) manul)," die Chinese woestynkat "(Felis" beiti) en die swartpootwildekat "(Felis nigripes)," het vergrote trommelholtes in die binne-oor. Reuk en smaak is net by die klein katagtiges albei goed ontwikkel. Hulle is dan ook, wat hulle dieet betref, meer kieskeurig as die groter katagtiges. Alle katagtiges het ŉ sogenaamde ewewigsintuig wat hulle in staat stel om altyd op hul pote te land wanneer hulle val. 

Wanneer 'n katagtige val, draai hy sy kop onmiddellik in die regte posisie. Hy trek sy voorpote tot by sy gesig terug, strek die agterpote uit en draai sy lyf sodat die onderkant van die voorste helfte van die liggaam parallel met die grond is. Daarna steek hy sy voorpote uit, maak sy agterpote wyd oop, en draai die agterste helfte van sy lyf ook parallel met die grond. Die kat krom sy rug om die impak van die val te verlig en land netjies op sy tone. Die stert word ook gebruik am die ewewig te behou.

Die meeste katagtiges het pragtige pelse. Die pelse kan monokleurig wees soos by die leeu "(Panthera leo)," gestreep soos by die tier "(Panthera tigris)," gespikkel soos by die luiperd "(Panthera pardus)" of gevlek soos by die gevlekte luiperd "(Panthera (Neotelis) nebulosa)." Die patrone en kleure van katagtiges se pelse is by uitstek vir kamoeflering bedoel en varieer baie. Die tier word byvoorbeeld in verskeie geografiese gebiede aangetref en elke spesie het 'n kenmerkende streeppatroon. 

Die rooikat "(Felis (Caracal) caracal)" het byvoorbeeld 'n bont pels wanneer hy jonk is, maar sy pels word later roesbruin om by die kleur van die woestyn aan te pas. Die kleurpatrone van katagtiges se pelse hou verband met die omgewing waarin hulle aangetref word. So sal katte wat in oop vlaktes voorkom, ligter pelse hê, terwyl katte wat in oerwoude aangetref word, donker strepe of kolle het om met die skaduwees saam te smelt. Die meeste katte hou hul pelse skoon en is ook andersins baie sindelik. 

Aangesien die meeste katagtiges ŉ vaste nes het wat skoon gehou moet word, begrawe hulle hul uitwerpsels in die grond of werp dit in die water uit. Jagluiperds en die groot katagtiges is die uitsondering. Hulle versorg nie hulle pelse goed nie, en begrawe ook nie hulle uitwerpsels nie. Vroeër is katagtiges in so 'n mate ter wille van hul pelse gejag dat sommige spesies vandag byna uitgeroei is.

Katagtiges leef en jag gewoonlik alleen, maar wanneer dit paartyd is, sal hulle mekaar se afgebakende gebiede oorvleuel en die mannetjies en wyfies sal selfs saam jag. Katagtiges het nie noodwendig vasgestelde paartye nie: leeuwyfies kan byvoorbeeld tot 4 keer per jaar ovuleer, terwyl die sneeuluiperdwelpies slegs in die lente of vroeë somer gebore kan word wanneer dit warm en kos volop is. Wanneer ŉ wyfie bronstig raak, rol sy soos enige huiskat op die grond am die mannetjie uit te lok. 

Paring vind op die hoogtepunt van die wyfie se bronstigheid plaas. Dit word deur "Iiefkosing" deur die mannetjie voorafgegaan. Hy maak spesiale geluide en vryf met sy kop teen die wyfie. Paring kan meer as een keer plaasvind. Die draagtyd by klein katagtiges is sowat 2 maande en by groot katagtiges sowat 3 maande. 'n Werpsel kan van 2 tot 6 kleintjies bevat en die wyfies maak die werpsel gewoonlik alleen groot. Die kleintjies is blind wanneer hulle gebore word en heeltemal hulpeloos. 

Sodra hulle egter groot genoeg is om self kos in die hande te kry, verlaat hulle die sorg van hul moeder. Leeus is die enigste sosiale katagtiges. Hulle kom in troppe voor omdat hulle gewoonlik hul prooi in groter kuddes probeer vang en dus nie alleen jag nie. "Daarom" bly leeuwelpies oor die algemeen langer in die sorg van die moeder. Manlike welpies kan in die trap bly tot hulle 3 jaar oud is voordat hulle deur die volwasse mannetjies verdryf word, terwyl vroulike welpies gewoonlik in die trop aanbly. Wanneer 'n leeuwyfie kleintjies het, sorg ander lede van die trop gewoonlik dat sy kos kry. Wanneer die wyfie self gaan jag, bly van die ander leeuwyfies gewoonlik by die kleintjies agter. 

Leeus is 105 dae lank dragtig en het gemiddeld elke 2 jaar 'n werpsel. Leeuwelpies se oë gaan na 6 dae oop en hulle is baie spelerig. Luiperds en jagluiperds is 3 maande lank dragtig en kan van 2 tot 4 welpies hê. Die kleintjies word in 'n beskutte plek gebore. Die welpies is ook blind wanneer hulle gebore word en hulle ontwikkel eers later kolle op hul pelse. Die luiperdmannetjie sal na die geboorte ŉ paar dae lank kos na die nes bring, waarna die wyfie hom verdryf en self na die welpies omsien. Tiere soek mekaar egter net gedurende paartyd op en die wyfies maak die welpies sonder enige hulp van die mannetjie groot. Jaguars se draagtyd is sowat 100 dae en die kleintjies word in ŉ beskutte plek onder struike of bome of in klipskeure gebore. Daar kan van 1 tot 3 kleintjies in 'n werpsel wees. Wanneer die welpies 6 weke oud is, vergesel hulle reeds hul moeder op jagtogte. 

Hulle bly in hul moeder se sorg totdat hulle sowat 18 maande oud is. Baie van die groot katagtiges vrek voordat hulle volwassenheid bereik as gevolg van uitputting of ondervoeding omdat hulle op 'n vroeë ouderdom reeds lang afstande saam met die volwassenes aflê op soek na prooi. Die volwassenes vreet eerste en die vleis wat oorbly, is dikwels nie genoeg om al die kleintjies te voed nie. Die klein katagtiges se draagtyd is ietwat korter as die van die grotes (2 maande). Die kleintjies word in ŉ beskutte plek soos 'n hol boomstam, 'n miershoop, 'n ystervarkgat of klipskeure gebore. Rooikatte se welpies kom gewoonlik teen die einde van die winter of in die vroeë somer aan, terwyl tierboskatte meestal in die droë seisoen kleintjies kry. Een tot 3 welpies word gebore, maar grater werpsels kom ook voor. Die Europese wildekat skenk na ŉ draagtyd van 63 dae die lewe aan 2 tot 4 welpies. Die welpies volg hul moeder reeds vandat hulle 3 maande oud is op jagtogte. Hulle is op 4 maande al gespeen en verlaat die sorg van hul moeder kort daarna. Hulle is op die ouderdom van 1 jaar reeds volwasse.

Die katagtiges kan in 3 onderfamilies ingedeel word: die uitgestorwe Nimravinae, die jagluiperds (Acinonychinae), en die egte katagtiges (Felinae). Die familie Felinae kan in 2 genera verdeel word, naamlik die groot katagtiges "(Pantherini)" en die klein katagtiges "(Felini)." Die jagluiperd "(Acinonyx" "jubatus)" is 'n familie en spesie op sigself. 

Die familie van die groot katagtiges bestaan uit 6 spesies, naamlik die leeu "(Panthera leo)," die luiperd "(P. pardus)," die tier "(P. tigris)," die jaguar "(P. onca)," die gevlekte luiperd "(P." (Neolelis) "nebulosa)" en die sneeuluiperd "(P. uncia)." Die gevlekte luiperd kom net in die suidelike en suidoostelike dele van Asië voor. Daar is nie baie oor die katagtige bekend nie omdat hy in digte woude woon en min gesien word. Die gevlekte luiperd is kleiner as die ander groot katagtiges en hy is vroeër onder die klein katagtiges geklassifiseer. 

Hy het 'n lang stert en is vaal bruin van kleur met groot vlekke, terwyl ander katagtiges ŉ gelerige of grondkleurige pels het. Hy maak snags jag op voëls en klein soogdiere en bring die grootste deel van die dag in bome deur. Die jaguar is die grootste Amerikaanse katsoort. Hy word in tropiese woude in die suide van Amerika tot by Argentinië aangetref. Die jaguar lyk baie soos die luiperd, maar hy het 'n groter kop en kom ietwat lamp voor. Net soos die luiperd het die jaguar ook swart kolle wat in rosette op sy gelerige pels gegroepeer is, maar hy het bykomende swart spikkels in die middel van die roset wat die luiperd nie het nie. Ook swart jaguars word aangetref. Jaguars woon in digte woude, gewoonlik naby 'n rivier, maar hulle kom ook in gebiede voor wat nie so dig begroei is nie. 

Sy jagmetode is net soos die van ander katagtiges. Hy bekruip sy prooi totdat hy naby hom is en slaan dan toe. Die leeu, die tier, die luiperd en die poema byt sy prooi aan die keel en laat hom versmoor of doodbloei, terwyl die jaguar sy prooi gewoonlik aan die bokant van die kop tussen die horings of are byt. Die prooi vrek feitlik onmiddellik as gevolg van breinbeserings. Die sneeuluiperd word in bergreekse soos die Himalaja in Sentraal-Asië aangetref. 

Sy pels is grysbruin met dowwe bruin rosette, en sy hare en stert is besonder lank. In die somer beweeg hulle na die hoë rotsagtige gedeeltes van die berge, en in die winter trek hulle na warmer dele wat laer geleë is. Die sneeuluiperd maak jag op herte, gaselle, bergbokke of kleiner soogdiere. In die winter, wanneer kos skaars is, sal hulle selfs op boere se vee jag maak. Die families van die katagtiges bestaan uit 38 spesies, waarvan 30 tot die familie van die klein katagtiges behoort. 

Die meeste spesies word in Asië aangetref (10). Terwyl 8 spesies in die VSA, 6 in Afrika en 4 in Europa voorkom. Sekere spesies soos "Felis (Pardotelis) badia," ŉ rooikat, kom net in Borneo voor, terwyl "Felis (Mayailurus) iriomotensis," wat baie soos die Bengaalse kat of luiperdkat Iyk, net op die eiland Iriomote, oos van Taiwan, voorkom. Katagtiges word nie in Australië, die Suidsee-eilande, Madagaskar, Groenland of Antarktika aangetref nie. Die luiperdkat of Bengaalse kat "(Felis (Prionailurus) bengalensis)" kom algemeen in Suid- en Suidoos-Asië voor-van Indië tot by die Filippyne, Japan, Mantsjoerye en Oos-Siberië. Die luiperdkat het donker kolle en strepe op sy pels en kom in bergagtige gebiede en in woude voor. Hy leef van voëls en van klein soogdiere. 

Dit is 'n kleinerige kat en kan in 'n verskeidenheid van kleure voorkom. Die Chinese woestynkat "(Felis beite)" kom op die steppes en in berge van China en Mongolië voor. Dit is 'n baie seldsame kat wat maar 5,5 kg weeg en bruingeel van kleur is met donker kolle. Die oerwoudkat "(Felis chaus)" is 'n bietjie groter en weeg tot 9 kg. Hy word in Egipte en Suid-Asië aangetref. Die manoel of Pallas se kat "(Felis (Octo- colobus)" manul) word op die steppes en in woude en bergagtige gebiede van Sentraal-Asië aangetref. 

Hy is oranjegrys met swart en wit merke aan die kop, en het ŉ digte pels en klein ore om die koue winters te trotseer. Die platkopkat (Felis (Ictailurus) planiceps) is ŉ seldsame, klein kat wat in Suidoos-Asië voorkom. Hy is rooibruin met ŉ effense plat kop. Die rooi gespikkelde kat (Felis (Prionailurus) rubiginosa) is ook baie klein en weeg van 1 tot 2 kg. Hy word gewoonlik naby waterbronne en menslike nedersettings in die suide van Indië en in woude in Sri Lanka aangetref. Die kat is roesbruin met donkerbruin kolle. Die noordelike rooikat "(Felis (Lynx) lynx)" kom in Noord-Asië voor, maar word ook in Europa en Noord-Amerika aangetref. Hy het pluisore en 'n kort stert en is baie sterk gebou. 

Die rooikat woon in woude en leef van klein bokke, hase, korhoenders en springhase. Hy is ligbruin met kolle. Temminck se gouekat of die Asiatiese gouekat "(Felis (Protelis) temmincki)" is 'n seldsame kat wat 6 tot 11 kg weeg en in woude en rotsagtige gebiede van Tibet in Suidwestelike China tot by Sumatra voorkom. Hy het 'n goudbruin pels met pikswart vlekke op die gesig; Die viskat (Felis (Prionailurus) viverrina) is 'n besondere katagtige. Hy woon in tropiese, moerasagtige streke en in die suidoostelike gebiede van Asië. Die vis kat vang vis in strome deur hulle met sy pote uit die water te kap. Hy is egter nie die enigste katagtige wat vis vreet nie. Die platkopkat is ook lief om vis te vang, en gevalle waar selfs jaguars vis gevang en gevreet het, het voorgekom. 

Die marmerkat "(Felis (Pardotelis) marmorata") is ŉ seldsame kat wat in die woude van Nepal af tot by Indonesië voorkom. Sy pels lyk baie soos die van die gevlekte luiperd. 'n Uitgegroeide marmerkat weeg sowat 5,5 kg. Die pampaskat ("Felis (Lynchailurus") colo colo) word in die suidelike en sentrale dele van Suid-Amerika aangetref. Hy is gryserig met dun strepies en weeg 3,5 tot 5 kg. Dit is 'n seldsame kat wat in graslande woon. Die poema "of Amerikaanse" berg leeu "(Felis (Puma)" concolor) is die grootste is, verlaat-die kleinswemmers"." van die klein katagtiges en weeg 45 tot 60 kg. 

Hy woon in berge, vlaktes,  woude en woestyne in Noord-, Sentraal- en Suid-Amerika. Die poema word in verskeie kleure en groottes aangetref, maar die meeste is ligbruin met swart kolle op die gesig en stert. Die poema is een van die min klein katagtiges wat ronde pupille soos die groot katagtiges het. Hy maak jag op Amerikaanse elande, kleinerige takbokke, hase, ape, miervreters, muise en voëls. Geaffroy se kat af "Geaffroy se oselot" "(Felis (Leopardus) geoffroyi)" weeg 2 tot 3,5 kg en kam in Suid-Amerika van Balivië tat by Patagonië voor. Hy waan in warm woude en is grys met swart spikkels. Die kodkod "(Felis (Concifelis)" "guigna)" kam in die Andesgebiede van Chili en Argentinië voor. 

Hy is grys met donker kolle en het kringe om sy stert. Die berg kat "(Felis" "(Oreailurus) Jacobita)" kom ook in die gebiede van die Andesgebergte van die suide van Peru tot in die noordweste van Argentinië voor. Hy Iyk baie soos die kodkod, wat 2 tot 3 kg weeg, maar is groter en het langer hare. Die oselat "(Felis (Leo pardus) pardalis)" kam ook in Suid"-"Amerika vaar. Hy weeg 5,5 tot 13,5 kg en woon in dig begroeide woude. Hy het strepe en spikkels op sy pels en kringe am sy stert. Die bobcat "(Felis (Lynx) rufus)" is 'n rooikat wat van Kanada "af" tot in Sentraal-Mexiko voorkom. Dit is die Noord-Amerikaanse wilde kat wat meeste voorkom en hy Iyk baie soos die rooikat van Noord-Asië. 

Hy is swaar gebou met 'n kort stert en pluisore, rooierig van kleur en het kolle aan die onderkant van sy lyf en op sy pote. Hulle maak graag jag op pluimvee en skape. Die tierkat of tieroselote "(Felis (Leopardus) tigrina)" en die margay of boomoselot ("Felis (Leopardus") "weidii)", lyk baie soos die oselot en kom dieselfde gebiede voor. Die jaguarundie "(Felis (Herpailurus) yagoua-roundi)" woon in laaglandwoude en bosse in Sentraal- en Suid-Amerika. Hy lyk baie soos ŉ otter en kan grysbruin of neutbruin wees. Afgesien van die rooikat "(Felis (Lynx) lynx)" en die huiskat "(Felis catus)" word nog 2 klein katagtiges in Europa aangetref. Een van hulle is die Europese wildekat ("Felis silvestres"), wat ook in die weste van Asië aangetref word. 

Dit is ŉ swart gestreepte kat wat van voëls, muise, eekhorings en hase leef. ŉ Ander wildekat wat in Europa aangetref word, is die Spaanse rooikat (Felis (Lynx) pardina). Hy is ŉ bietjie kleiner as die noordelike rooikat en kom net in Spanje en Portugal voor. Hy woon in woude en berge en het swart spikkels op sy pels. Die gouekat van Afrika "(Felis (profelis) aurata)" weeg 13.5 tot 18 kg. Dit is ŉ mooi en seldsame kat wat in woude en bosgebiede in Wes-en Sentraal-Afrika voorkom. Sy pels wissel van goudbruin tot silwergrys en hy is aan die Asiatiese gouekat verwant. Die sandkat (Felis margarita) kom in die woestyngebiede van Noord-Afrika voor, maar word ook van die Midde-Ooste af tot in die suide van die Sowjetunie aangetref. Hy is geelbruin tot grysbruin van kleur met kringe om sy stert. Die huiskat (Felis catus) word oor die hele wêreld aangetref. 

Altesaam 4 spesies klein katagtiges kom in Suid-Afrika voor: die swart- oorkarakel of rooikat "(Felis (Caracal)" caracal, die vaalboskat "(Felis" libyca), die tierboskat "(Felis Lepatailurus)" serval) en die swartpootwildekat (Felis nigripis). Die rooikat is Afrika se grootste klein katagtige. Hy is ongeveer 75 cm lank, staan 45 cm hoog en weeg ongeveer 18 kg. Hy is stewig gebou maar kan rats en vinnig beweeg. Met sy kort stert (25 cm) en pluisore Iyk hy baie soos die noordelike rooikat. 

Sy pels is rooibruin en hy word dikwels in woestyngebiede aangetref. Hy kom nie net in Suid-Afrika voor nie, maar ook op savannes en in bergagtige en rotsagtige gebiede in ander dele van Afrika en Noord-Indië. Die rooikat vreet klein diertjies soos akkedisse, rietrotte, hase, dassies en voëls, maar maak aak jag op klein boksoorte. Werpsels van 2 tot 4 word gewoonlik aan die einde van die winter gebore. Die vaalboskat af wildekat van Afrika kam ook in Korsika, Sardinië, Majorka, en van die Midde-Ooste af tot in Indië voor. 

Hy kom in feitlik enige landstreek voor, behalwe in woestyne en tropiese woude. Hy weeg 4,5 tot 8 kg en staan sowat 25 cm hoog. Die vaalboskat lyk baie soos die gewone huiskat en is ligbruin met strepe. Sy stert is redelik lank, maar korter as die van die huiskat en het donker kringe aan die punt. Sy dieet bestaan uit hase, reptiele, rietrotte en jong bokke. Die vaalboskat kom wydverspreid in die Kaapprovinsies voor waar hy skaapboere baie skade aandoen. 

Die vaalboskat maak selfs op jong jakkalse jag – in so ŉ mate dat die jakkalsbevolking sterk toeneem in gebiede waar die vaalboskat uitgeroei is. " "Vaalboskatte se welpies word na ŉ draagtyd van 56 dae gebore, en die werpsel kan uit 2 tot 5 kleintjies bestaan. Die vaalboskat teel ook geredelik met huiskatte. Die tierboskat staan omtrent 55 cm hoog en weeg gemiddeld 6 kg. Hy is grater as die huiskat en is lenig gebou met 'n kleinerige kop en groot, regop ore. 

Hy het 'n korterige stert met swart kringe en sy pels is gelerig met swart kolle en strepe. Net 2 soorte kom in Afrika voor: een kom algemeen in Suid-Afrika voor en die ander een net in Wes-Afrika. Hy het 'n grys pels met klein swart spikkels. Die tierboskat kom ook in Algerië voor, waar hy in savannes en woude woon; verkieslik naby water. Die tierboskat maak jag op voëls, reptiele, klein boksoorte, insekte en veral knaagdiere. In die opsig is die tierboskat eerder 'n hulp vir boere; slegs 5 % van sy dieet bestaan uit groter diere of vee. 

Twee tot 3 kleintjies per werpsel word gewoonlik in die somer in 'n ystervarkgat, 'n hol miershoop of 'n klipskeur gebore. Die swartpootwildekat is een van die kleinste van alle katsoorte. Hy weeg maar 1 tot 2 kg en staan maar 7 tot 8 cm haag. Dit is 'n seldsame kat wat net in die savannevelde van Suidelike Afrika aangetref word. Hy het ovaalvormige ore en kort bene. Sy pels is ligbruin met danker kolle en hy het 3 swart strepe om elke poot. Hulle woon meestal in gate of hol miershope. Die swartpootwildekat leef hoofsaaklik van eekhorinkies, rotte, voëls en reptiele.





</doc>
<doc id="61287" url="https://af.wikipedia.org/wiki?curid=61287" title="Roofdier">
Roofdier

Die uiteenlopende orde Carnivora (van Latyn "carō" (stam "carn-") "vleis", + "vorāre" "verslind") sluit meer as 260 spesies soogdiere in. Die diere word gewoonlik roofdiere genoem en is die mees uiteenlopende orde van die soogdier wat grootte betref – van die wesel ("Mustela nivalis") wat so klein as 25 g en 11 cm kan wees, tot die ysbeer ("Ursus maritimus"), wat tot 1 000 kg kan weeg en die suidelike see-olifant ("Mirounga leonina"), waarvan die mannetjies tot 5 000 kg kan weeg en 6,9 m lank kan wees.

Die meeste roofdiere eet vleis, hoewel sommige omnivore en ander plantetend is.

"Predator" (uitspraak: pre-DA-tor) of die meervoud, "predatore" kan ook gebruik ipv "roofdier", maar dit word afgeraai omdat dit baie anglisisties is.

Die vernaamste onderskeid binne die orde "Carnivora" word getref tussen die landlewende roofdiere (suborde "Fissipedia") en die seelewende roofdiere (suborde "Pinnipedia"). Daar word egter algemeen aanvaar dat die seelewende roofdiere van vroeëre landlewende roofdiere afstam. 

Daar is byvoorbeeld deur navorsing vasgestel dat daar tussen die bloedserum van veral die bere "(familie Ursidae)" en die suborde "Pinnipedia" 'n groot ooreenkoms is. Ook die feit dat die kleintjies van seeroofdiere op land gebore word, is moontlik 'n aanduiding daarvan dat die seeroofdiere van landroofdiere afstam. 

Die fossiele wat tot dusver gevind is, dui daarop dat die hondagtiges (familie "Canidae") waarskynlik in Amerika ontstaan het, terwyl die marteragtiges (familie "Mustelidae") en die beeragtiges (familie "Ursidae") in die Ou Wêreld ontstaan het. Oor die indeling van roofdiere in families en superfamilies bestaan nog heelwat meningsverskil.

Die aantal molare (kiestande) en premolare (vals kiestande) in die kake van verskillende roofdierspesies verskil, maar byna alle roofdiere het 3 snytande en 1 goed ontwikkelde oogtand (slagtand) in elke kaakhelfte. Die vergrote oogtande dien as wapen en om prooi mee vas te hou. 

Die aantal premolare wissel van 4 tot 2 in elke kaakhelfte en die molare van 2 bo en 3 onder tot 1 bo en onder. Die laaste premolaar van die bokaak en die eerste molaar van die onderkaak is dikwels vergroot, met skerp snyvlakke wat teen mekaar pas, en is as die skeurtande bekend. Hulle word gebruik om vleis mee te skeur. Sommige roofdiere eet ook plantaardige materiaal en by veral daardie roofdiere is die molare goed ontwikkel. 

Die kake van roofdiere kan egter slegs op en af beweeg en hulle is dus nie daartoe in staat om werklik te kou nie. Roofdiere het geen sleutelbeen nie, waardeur die voorste ledemate baie beweeglik is. Die meeste roofdiere is toongangers (slegs hul tone maak kontak met die grond wanneer hulle loop), maar soorte soos die bere is soolgangers (die hele voetsool maak kontak met die grond). Soorte soos die sivetkat ("Viverra civetta", in werklikheid nie ŉ kat nie) is halfsoolgangers. 

Die sintuie van alle roofdiere is baie goed ontwikkel. Sommige soorte maak veral op hul gesigsvermoë staat, terwyl ander veral op hul reuk- of hoorvermoë staatmaak om hul prooi te vang. Die meeste roofdiere leef, soos die naam aandui, van ander diere, maar sommige kan ekologies as alleseters geklassifiseer word, terwyl die pandas van Asië en Australië planteters is. Heelparty roofdiere is ook aaseters. Leeus is byvoorbeeld normaalweg hoofsaaklik predatore en gevlekte hiënas aasdiere, maar in sommige gevalle is die hiënas hoofsaaklik predatore en die leeus aasdiere. 

By roofdiere word 'n groot verskeidenheid jagmetodes aangetref wat ten nouste gekoppel is aan die vorm van die ledemate, die vorm van die kloue en die samestelling van die gebit. Die meeste roofdiere jag alleen en vang hul prooi deur dit te verras. In enkele gevalle word die prooi uitgegrawe. Die algemene jagtegniek van die sosiale hondagtiges soos die wolwe en die wildehonde bestaan daaruit dat die prooi agtervolg, van die res van sy trop geskei en uiteindelik gevang word wanneer dit van uitputting, nie verder kan hardloop nie. 

Ook jagluiperd ("Acinonyx jubatus") jaag hul prooi, maar meestal nie in 'n groep nie. Die meeste ander katagtiges bekruip hul prooi en verras hulle dan met 'n kort storm loop. Die intrekbare kloue word dikwels in die uiteindelike aanval gebruik. Die leeu ("Panthera leo") is die enigste katagtige wat in groepe jag. Sulke groepe omsingel dikwels ŉ kudde prooidiere en enkeles bekruip en bestorm dan die prooidier. In ander gevalle dryf 'n groep leeus hul prooi wind af na waar ŉ ander leeu of 'n paar leeus le en wag, en laasgenoemde doen dan die vangwerk. 

In byna alle gevalle word die werklike vang van die prooidier deur die wyfies gedoen. By baie van die roofdiere kom die mannetjies en die wyfies slegs gedurende die paarseisoen bymekaar en leef hulle die res van die tyd alleen. By soorte soos die wolwe kom blywende paarvorming egter wel voor, terwyl die mannetjies en die wyfies van soorte soos jakkalse en wildehonde ook dikwels meer as een seisoen bymekaar bly. Die kleintjies van roofdiere word meestal blind gebore en bly geruime tyd in die nes voordat hulle dit verlaat. Die wyfie bly meestal by die kleintjies totdat hulle selfstandig kan jag, en soms nog langer. Tierwyfies bly meer as 18 maande by hul kleintjies.

Die Carnivora is een van die ses soogdierordes van die Laurasiatheria en die Pholidota (die ietermagog) is naverwant binne hierdie groep. Die verwantskap binne die Carnivora is geneties moeilik presies te bepaal omdat daar kort periodes gewees het waarin groot veranderings in die DNS plaasgevind het. Hierdie effek word "Incomplete Lineage Sorting (ILS)" genoem. Veral binne die Musteloidea is dit 'n probleem. Volgens Doronina et al. moet die stamboom ongeveer so uitgesien hê:



</doc>
<doc id="61289" url="https://af.wikipedia.org/wiki?curid=61289" title="Felinae">
Felinae

Felinae is ’n subfamilie van die biologiese familie Felidae, die katagtiges. Die meeste is klein tot medium-grootte katte, hoewel dit ook groter diere soos die poema en jagluiperd insluit.



</doc>
<doc id="61291" url="https://af.wikipedia.org/wiki?curid=61291" title="Open Season 2">
Open Season 2

Open Season 2 is 'n rekenaar geanimeerde familie-/buddy-rolprent van 2008 wat deur Matthew O'Callaghan en Todd Wilderman geregisseer is en die stemme van Joel McHale en Mike Epps, onder andere, gebruik.



</doc>
<doc id="61292" url="https://af.wikipedia.org/wiki?curid=61292" title="Open Season 3">
Open Season 3

Open Season 3 is 'n rekenaar geanimeerde familie- / buddy-rolprent van 2010 wat deur Cody Cameron geregisseer is en die stemme van Matthew J. Munn en Matt Taylor, onder andere, gebruik.



</doc>
<doc id="61297" url="https://af.wikipedia.org/wiki?curid=61297" title="Yangtze">
Yangtze

Die Yangtze (Chinees: 長江 / 长江 , letterlik "Lang rivier"; ou spelling: Jangtse) is naas die Nyl en die Amasone die wêreld se derde langste rivier. Die rivier, met 'n lengte van 6 300 km, is die langste rivier in die Volksrepubliek China en in Asië.

Die Yangtze ontspring aan die Geladaindong-piek in die Tanggula-gebergtes in die Chinese provinsie Qinghai, sowat 450 km wes van die Geelrivier se oorsprong. Aansluitend vloei die rivier in 'n suidoostelike rigting. Net wes vloei die Mekong en die Salween. Hierdie beskermde gebied van drie parallelle riviere in Yunnan is deur UNESCO in 2003 as wêrelderfenisgebied gelys.

Die bo- en middelloop van die Yangtze word tot by Yichang gekenmerk deur baie klowe. Die mees bekende daarvan is die "Drie klowe Qutang, Wuxia en Xiling", wat intussen deur die omstrede Driekloofdam oorstroom is. Sowat 1 500 km stroomaf van die Yangtze se oorsprong bereik die rivier die "Groot Buig van Shigu", waar die tot-hier-suidoosvloeiende rivier sy rigting verander en nou in noordoostelike rigting deur die "Tierspringkloof" vloei.

Naby Shiluoke verander die Yangtze weer sy rigting en vloei nou in 'n suidelike rigting tot by Chitian. Na 'n 90°-kurwe in 'n oostelike rigting bereik die Yangtze na sowat 55 km Rubeidi, vanwaar die rivier weer in 'n noordoostelike rigting vloei. Naby Gelipingzhen verander die vloeirigting na die ooste, wat die Yangtze tot by die monding van die vanuit die suide komende Xiao Jiang naby Yenjuping behou. Vanaf hier vloei die rivier oorwegend in noordoostelike rigting. Naby Xinshizhen is 'n 180°-lus met aansluitende rigtingsverandering na oossuidoos tot by Yibin. Hier mond die vanaf-die-noordweste-komende Min Jiang in die Yangtze (tot hier 金沙江, "Jīnshājiāng"; "Goldsandrivier" genoem) uit, wat vanaf hier verder in noordoostelike rigting tot by Chongqing vloei.

Die Yangtze word deur die Keiserkanaal met die Geelrivier verbind. Die grootste stede aan die rivier is Panzhihua, Yibin, Luzhou, Chongqing, Yichang, Jiangling, Shishou, Yueyang, Xianning, Wuhan, Ezhou, Huangshi, Jiujiang, Anqing, Tongling, Wuhu, Ma'anshan, Nanjing, Yangzhou, Zhenjiang, Nantong en Sjanghai.


</doc>
<doc id="61298" url="https://af.wikipedia.org/wiki?curid=61298" title="Suid-Chinese See">
Suid-Chinese See

Die Suid-Chinese See (Chinees: 南海, pinyin: "Nán Hǎi", letterlik: "Suidelike See"; Viëtnamees: "Biển Đông", letterlik: "Oostelike See"; Thai: ทะเลจีนใต้; Maleis: "Laut Cina Selatan"; Indonesies: "Laut Cina Selatan / Laut Tiongkok Selatan"; Tagalog: "Dagat Timog Tsina") is 'n see van die Stille Oseaan in Asië tussen Broenei, Indonesië, Maleisië en Singapoer in die suide, Thailand, Kambodja en Viëtnam in die weste, die Volksrepubliek China in die noordweste, die Republiek China op Taiwan in die noorde asook die Filippyne in die ooste. Die Suid-Chinese See grens aan die Filippynse See in die ooste en die Sulusee in die suidooste. Die Suid-Chinese See word in die suidweste deur die Straat van Malakka met die Andamanse See, in die suide deur die Karimata-straat met die Javasee en in die noordooste deur die Straat van Taiwan met die Oos-Chinese See verbind. Die see het 'n oppervlakte van sowat 3 685 000 km² en 'n gemiddelde diepte van 1 212 m.

Die westelike deel van die see, geleë in Thailand, word die Golf van Thailand genoem en die deel tussen China en Viëtnam word die Golf van Tonkin genoem.

Groot stede aan die see is Da Nang, Guangzhou, Haikou, Ho Chi Minh-stad, Hongkong, Kaohsiung, Macau, Taichung, Tainan en Xiamen en die belangrikste riviere wat in die see uitmond is die Mekong in die weste en die Pêrelrivier (tussen Hongkong en Macau) in die noorde.

Die Suid-Chinese See is onderworpe aan gebiedsgeskille tussen die Volksrepubliek China, die Filippyne, Maleisië en Viëtnam wat in besonder betrekking het op ryk ondersese ruoliebronne, soos by die Paracel- en Spratly-eilande.


</doc>
<doc id="61299" url="https://af.wikipedia.org/wiki?curid=61299" title="Europese wildekat">
Europese wildekat

Die Europese wildekat ("Felis silvestris silvestris") is ’n subspesie van die wildekat wat in die woude van Wes-, Sentraal-, Oos- en Suid-Europa voorkom, asook in Skotland, Turkye en die Kaukasusgebergte.

Die Europese wildekat is baie stewiger as sy Afrika-eweknie en die huiskat. Die dik pels en die grootte maak ’n onderskeid gewoonlik maklik. Anders as die huiskat, is die Europese wildekat bedags aktiewer as snags.

Wildekatte was algemeen in die Pleistoseen-tydperk van 2 588 000 tot 11 700 v.C; toe die ys smelt het hulle aangepas by ’n lewe in die digte woude. In die meeste Europese lande het hulle skaars geword en hoewel hulle beskerm word, word hulle steeds soms deur mense geskiet wat hulle vir huiskatte aansien. In die Skotse Hoogland, waar vermoedelik sowat 400 wildekatte in die natuur oor is, hou inteling met huiskatte ’n aansienlike bedreiging vir die wildekatte in. Ook in Spanje en Portugal, die Wes-Europese lande waar die meeste wildekatte voorkom, word hul voortbestaan bedreig deur inteling en die verdwyning van hul habitat. In die oostelike dele soos die Oekraïne, Moldowa en die Kaukasus vind min verbastering plaas.



</doc>
<doc id="61300" url="https://af.wikipedia.org/wiki?curid=61300" title="Suider-Afrikaanse wildekat">
Suider-Afrikaanse wildekat

Die Suider-Afrikaanse wildekat ("Felis silvestris cafra") is ’n subspesie van die wildekat wat in Suider-Afrika voorkom.




</doc>
<doc id="61301" url="https://af.wikipedia.org/wiki?curid=61301" title="Asiatiese wildekat">
Asiatiese wildekat

Die Asiatiese wildekat ("Felis silvestris ornata") is ’n subspesie van die wildekat wat van die oostelike Kaspiese See-gebied tot in Wes-Indië voorkom, asook noord tot by Kazachstan en wes tot by China en Suid-Mongolië. Dit is die mees algemene wildekat en word sedert 2002 op die IUBN-rooilys as veilig aangedui. Hulle word dikwels bedags opgemerk.

Dit is ook bekend as die Asiatiese steppewildekat en Indiese woestynkat.

Die wildekat van Sentraal-Asië verskil van die Europese wildekat deurdat dit ’n meer grys-geel of rooierige agtergrondkleur het, met duidelike klein swart en rooibruin kolle wat op plekke strepe vorm.

Die Kaukasus is die oorgangsone tussen die Europese wildekat in die noorde en weste en die Asiatiese wildekat in die suide en ooste. Albei die katte kom in dié gebied voor. In Afganistan is die Asiatiese wildekat reeds voor 1973 aangeteken in die Sentraal-Hazarajat—berge en die steppe, van Shibar-pas naby Herat en in die Bamyan-provinsie. In Indië word hulle hoofsaaklik in beboste woestyngebiede aangetref.



</doc>
<doc id="61303" url="https://af.wikipedia.org/wiki?curid=61303" title="Denis Diderot">
Denis Diderot

Denis Diderot (* 5 Oktober 1713 in Langres (Champagne-Ardenne); † 31 Julie 1784 in Parys) was 'n Franse skrywer en Verligtingsfilosoof. Diderot het in die skadu van ander Europese filosowe van die Verligtingstydperk gestaan soos Voltaire en Jean-Jacques Rousseau, maar saam met Jean-Baptiste le Rond d'Alembert bekendheid verwerf as redakteur van die groot Franse "Encyclopédie ou Dictionnaire raisonné des sciences, des arts et des métiers".

Diderot was 'n verteenwoordiger van die materialistiese stroming binne die Franse Verligtingsfilosofie wat alle dinge op suiwer kausale verhoudings teruggevoer het. In sy vroeë geskrifte en romans (waaronder "Pensées philosophiques" of "Filosofiese gedagtes", 1746) het Diderot kwessies rondom menslike insigvermoë en die moontlikheid van sekere kennis en waarheid behandel.

Sy filosofiese romans weerspieël sy skeptiese lewensbeskouing. Diderot lewer hier kritiek op bestaande magstrukture en ontwikkel die idee van 'n ideale en vrye samelewing waarin die mens as indiwidu sentraal staan. Diderot word met sy oortuigings as een van die wegbereiders vir die Franse Rewolusie beskou.


</doc>
<doc id="61304" url="https://af.wikipedia.org/wiki?curid=61304" title="Chinese bergkat">
Chinese bergkat

Die Chinese bergkat ("Felis silvestris bieti"), ook bekend as die Chinese woestynkat, is ’n klein wildekat van Wes-China. Dit is die onbekendste lid van die genus "Felis". Dit is voorheen as ’n aparte spesie, die "Felis bieti", beskou. In 2007 het genetiese toetse getoon die kat is ’n subspesie van die wildekat, "Felis silvestris". Dit word deur die IUBN geklassifiseer as 'n kwesbare spesie.

Die kat lyk soos ’n Europese wildekat, buiten die kleur van sy pels, wat sandkleurig is met donker dekhare. Die onderkant van die kat is witterig en daar is swart ringe aan die stert en bene. Daar is dowwe, donker horisontale strepe aan die gesig en bene, wat soms skaars merkbaar is.

Hulle is sowat 69-48 cm lank, plus ’n stert van sowat 29-41 cm. Die massa van volwasse katte kan wissel van 6,5 tot 9 kg. Hulle het ’n relatief breë kop en lang hare tussen hul tone.

Die kat is endemies aan China. Beperkte getalle kom voor in die noordoostelike dele van die Tibettaanse Plato in Qinghai en Noord-Sichuan. Hulle woon in yl beboomde woude en beboste gebiede.

Chinese bergkatte is snags aktief wanneer hulle vir klein knaagdiere en voëls jag.


</doc>
<doc id="61305" url="https://af.wikipedia.org/wiki?curid=61305" title="Moeraskat">
Moeraskat

Die moeraskat ("Felis chaus") is ’n kat wat in Asië voorkom, van Suid-China in die ooste tot die Nyl-vallei in die weste. Dit word op die IUBN-rooilys as veilig aangedui aangesien dit wydverspreid voorkom, veral in Indië. Die getalle neem egter af in veral Egipte, die Kaukasus en Suidwes-, Sentraal- en Suidoos-Asië.

Die kat is ietwat groter as die huiskat en wissel van 55 tot 94 cm in lengte, plus ’n relatief kort stert van 20 tot 31 cm, en dit is sowat 36 cm hoog. Mannetjies is effens groter as wyfies en die gewig wissel van 3 tot 12 kg. Afhangende van die subspesie, wissel die kleur van die pels van geel-grys tot rooi-bruin of bruingeel-grys. Dit het swart merke.

Die kop is redelik breed en die ore lank. In die winter kom klein klossies hare aan die punte van die ore voor. Anders as by huiskatte, waarvan die kloue agter langer is, is al vier die woestynkat se kloue ewe groot. Dit bring mee dat hulle net so maklik by bome kan af- as opklim.

Woestynkatte kom hoofsaaklik in die Ooste voor en word aangetref in Egipte en Wes- en Sentraal-Asië, maar ook in Suid-Asië, Sri Lanka en Suidoos-Asië. In Indië is hulle die mees algemene lede van die familie Felidae.

Hulle word aangetref in savannes, tropiese droë woude en rietlande langs riviere en mere. Hoewel hulle aanpasbare diere is wat op die droë steppe voorkom, verkies hulle nat omgewings met lang gras of riete waarin hulle kan wegkruip. Hulle aard nie in koue gebiede nie en kom nie voor in streke waar dit in die winter baie sneeu nie.

Toe Johann Anton Güldenstädt in 1768–1775 aan die suidelike grense van die Russiese Keiserryk gereis het op versoek van Katharina die Grote, het hy die "Kirmisjtsjak" in die Kaukasus opgemerk. In sy Latynse beskrywing van 15 bladsye, wat in 1776 gepubliseer is, het hy die kat "chaus" genoem – ’n naam wat dit tot vandag behou het. 

Die subspesies wat tans erken word, is:

Dié spesie kan onder sekere omstandighede mak gemaak word. Kattelers het al van die moeraskatte gekruis met huiskatte en katrasse ontwikkel soos die Chausie en Pixie-bob.



</doc>
<doc id="61315" url="https://af.wikipedia.org/wiki?curid=61315" title="Leskovac">
Leskovac

Leskovac (Serwies: Лесковац) is 'n stad en munisipaliteit in die suide van Serwië. Dit is ook die administratiewe senter van die Jablanica-distrik. Volgens die 2011 sensus het die stad 60 288 inwoners, terwyl die munisipaliteit 144 206 inwoners het.



</doc>
<doc id="61319" url="https://af.wikipedia.org/wiki?curid=61319" title="Woestynkat">
Woestynkat

Die woestynkat of sandkat ("Felis margarita") is ’n klein kat wat in die woestyne van Afrika en Asië voorkom. Hy word aangetref in droë gebiede wat selfs te warm is vir die Afrika-wildekat: die Sahara, die Arabiese Woestyn en die woestyne van Iran en Pakistan.

Die woestynkat is ’n relatief klein, stewige dier met kort bene, ’n lang stert en groot, gepunte ore. Hulle wissel van 39 tot 57 cm in lengte, plus 23 tot 31 cm vir die stert, en weeg tussen 1,4 en 3,4 kg.

Die kleur van die pels is hoofsaaklik sandgeel met dowwe strepe wat soms skaars merkbaar is. Die ken en pens is wit. Om die bene en stert is swart ringe, en rooierige strepe loop van die ooghoeke oor die wange. In die winter kan die pels baie dik wees. Die oë is groot en ’n groen-geel kleur.

Anders as ander Asiatiese katte, het die woestynkat lang hare tussen sy tone wat hom makliker oor die warm sand laat loop.

Daar is ses subspesies van die "Felis margarita":

"F. m. thinobia" word soms gereken as ’n aparte spesie.



</doc>
<doc id="61320" url="https://af.wikipedia.org/wiki?curid=61320" title="Victoria Azarenka">
Victoria Azarenka

Victoria Azarenka (Wit-Russies: Вікто́рыя Фёдоровна Аза́ранка, Viktoriya Fyodorowna Azarenka [vʲikˈtɔrɨja aˈzaranka]; Russies: Викто́рия Фёдоровна Аза́ренко; gebore 31 Julie 1989 in Minsk) is 'n Wit-Russiese tennisspeler. In 2012 wen sy die dames-enkels tydens die Australiese Ope. Dit is die eerste keer wat 'n tennisspeler van die land 'n Grand Slam-toernooi gewen het. Sy is tans die wêreld se nommer 61 dames tennisspeler.

Die tabel toon Azarenka haar prestasie tydens elk van die Grand Slam-toernooie in vroueenkels waaraan sy deelgeneem het:



</doc>
<doc id="61321" url="https://af.wikipedia.org/wiki?curid=61321" title="Maria Sharapova">
Maria Sharapova

Maria Yuryevna Sharapova (Russies: Мари́я Ю́рьевна Шара́пова, "Maria Yuryevna Sharapova", [mɐˈrʲijə ˈjʉrʲjɪvnə ʂɐˈrapəvə], ; gebore 19 April 1987 in Njagan, Wes-Siberië) is 'n Russiese tennisspeler en model. Sy is tans die wêreld se nommer 29 dames tennisspeler.

Sharapova is bekend vir haar harde gekreun tydens wedstryde soos sy houe slaan. Tydens 'n wedstryd in 2005 op Wimbledon word sy gemeet op 101 dB, ongeveer die volume van 'n polisiemotor se sirene op kort afstand.

In Maart 2016 het aan die lig gekom dat Sharapova tydens die Australiese Ope 'n dwelmtoets vir meldonium, 'n stof wat aan die begin van 2016 deur die Wêreldagentskap teen Opkikkers (Wada) verbied is, misluk het. Op 8 Junie 2016 is sy deur die Internasionale Tennisfederasie (ITF) vir twee jaar opgeskort.

Die tabel toon Sharapova se prestasie tydens elk van die Grand Slam-toernooie in vroue-enkels waaraan sy deelgeneem het:



</doc>
<doc id="61334" url="https://af.wikipedia.org/wiki?curid=61334" title="Safed">
Safed

Safed (Hebreeus: צְפַת‬, "Tsfat", Asjkenasiese Hebreeus: "Tzfas", Bybels: "Ṣǝp̄aṯ"; Arabies: صفد‎, "Ṣafad") is 'n stad in noordelike Israel met 'n bevolking van sowat 30 100. Die stad is met 'n hoogte van ongeveer 900 meter bo seevlak die hoogste stad van Israel.

Safed is suid van Libanon, net wes van die Jordaanrivier en noordwes van die Meer van Tiberias geleë. Die stad is in ongeveer 66 n.C. gestig en is saam met Jerusalem, Hebron en Tiberias een van die vier heilige stede binne Judaïsme.



</doc>
<doc id="61335" url="https://af.wikipedia.org/wiki?curid=61335" title="Ganges">
Ganges

Die Ganges of Ganga (Hindi: गंगा; Bengaals: গঙ্গা, "Gônga"; Sanskrit: गङ्गा; Oerdoe: گنگا, "Gaṅgā") is 'n groot oos-vloeiende rivier in Asië. Dié rivier, met 'n lengte van 2 525 km (1 569 myl), is ná die Indus en die Brahmaputra die derde langste rivier in Suid-Asië. Die Ganges is die heiligste rivier in Hindoeïsme en sterk besoedel deur riool.

Die Ganges ontstaan deur die saamvloei van die Bhagirathi en die Alaknanda binne die Himalaja in die streek Garhwal van die Indiese deelstaat Uttarakhand, net suid van die grens tot die Chinese outonome gewes Tibet, naby die berg Kailash. Aansluitend vloei dié rivier in 'n suidelike rigting, voordat dit die Groot Vlakte bereik, een van die mees digbevolkte gebiede van die wêreld. Net oos van die Indiese hoofstad Nieu-Delhi vloei die Ganges in 'n oostelike rigting en bereik die deelstaat Uttar Pradesh. Hier vloei dié rivier deur Kanpur, die grootste stad aan die boloop. In Allahabad mond die Yamuna, die Ganges se belangrikste sytak, in dié rivier uit. Net oos daarvan bereik dié rivier die stad Waranasi, in die Hindoeïsme die mees belangrike pelgrimsoord aan die Ganges. Aansluitend vloei die Ganges deur die deelstaat Bihar en bereik Patna, die grootste stad aan dié rivier. Beide stede, Waranasi en Patna, behoort tot Indië se oudste nedersettings. Verder oos vloei dié rivier deur die deelstate Jharkhand en Wes-Bengale, waar waterryke sytakke vanuit die Himalaja in die Ganges uitmond. Aansluitend bereik die Ganges Bangladesj, waar die rivier "Hugli" genoem word. Net wes van dié land se hoofstad Dhaka vloei die Ganges en die Brahmaputra saam en vorm die Padma. Die Padma vloei verder in 'n suidwestelike en aansluitend in 'n suidelike rigting. Later mond dit in die Gangesdelta in die Golf van Bengale uit.


</doc>
<doc id="61349" url="https://af.wikipedia.org/wiki?curid=61349" title="Indus">
Indus

Die Indus (Sanskrit: सिन्धु; Oerdoe: دریائے سندھ, "Darya-e Sindh"; Hindi: सिन्धु नदी, "Sindhu Nadi"; Sindhi: سنڌو "Sindhu"; Panjabi: سندھ "Sindh"; Persies: "Nilau" "blou water" en "Ab-e-sind" "water van Sindh"; Arabies: نهر السند, "Al-Sind"; Tibettaans: སེང་གེ།་གཙང་པོ; Chinees: 森格藏布/狮泉河/印度河; Grieks: Ινδός "Indós"; Turks: "Indus Nehri") is 'n groot suid-vloeiende rivier in Asië. Dié rivier, met 'n lengte van 3 200 km (2 000 myl), is die langste rivier in Suid-Asië en mond in die Arabiese See uit. Saam met vier ander riviere kenmerk die Indus die streek Punjab, "die land van vyf riviere".
Die Indus ontstaan deur die saamvloei van die Sênggê Zangbo met verdere spruite in die Trans-Himalaja in die Chinese outonome gewes Tibet, naby die berg Kailash. Aansluitend vloei dié rivier in 'n noordwestelike rigting deur die omstrede en outonome Noord-Indiese deelstaat Jammu en Kasjmir en verder deur Pakistan. In die noorde van dié land maak die Indus 'n boog in 'n suidwestelike rigting en vloei deur die provinsies Punjab en Sindh. Hier bereik dié rivier die stad Hyderabad, die grootste stad aan dié rivier. Verder suid mond die Indus net suidoos van Karatsji in die Arabiese See uit.

Die Indus is die belangrikste rivier in Pakistan en word as lewenslyn van dié land beskou. Die rivier is veral bekend vir die antieke Indusvalleibeskawing en as oostelike grenslyn van Alexander die Grote se groot ryk. Na die Indus is die Indiese subkontinent, Indië en die Pakistanse provinsie Sindh genoem.



</doc>
<doc id="61351" url="https://af.wikipedia.org/wiki?curid=61351" title="Brahmaputra">
Brahmaputra

Die Brahmaputra (Assamees: ব্ৰহ্মপুত্ৰ, লুইত; Sanskrit: ब्रह्मपुत्र; Hindi: ब्रह्मपुत्र; Bengaals: ব্ৰহ্মপুত্ৰ নদ [brɔmmɔput̪rɔ nɔd̪]; Tibettaans: ཡར་ཀླུངས་གཙང་པོ་) is 'n groot suid-vloeiende rivier in Asië. Dié rivier, met 'n lengte van 2 900 km (1 800 myl), is ná die Indus die tweede langste rivier in Suid-Asië. Die naam van dié rivier beteken "seun van die Brahma" in Sanskrit. Die suidelike verloop van dié rivier word in Hindoeïsme as heilig beskou.

Die Brahmaputra ontspring aan die noordelike kant van die Himalaja in die Chinese outonome gewes Tibet, net noord van die grens tot Nepal en net oos van die Sutlej se bron, naby die berg Kailash. Hier word dié rivier in Tibettaans "Matsang" of "Tachog Tsangpo" en in Chinees "Mǎquán Hé" 馬泉河 / 马泉河 genoem. Aansluitend vloei dié rivier in 'n oostelike rigting en word in Tibettaans "Yarlung Tsangpo" ཡར་ཀླུང་གཙང་པོ en in Chinees "Yǎlǔ Zàngbù Jiāng" 雅魯藏布江 / 雅鲁藏布江 genoem. Aan die oostelike kant van die Himalaja maak die Brahmaputra 'n boog in 'n suidelike rigting en vloei deur die Yarlung Tsangpo Canyon, wat deur sommige as die diepste canyon ter wêreld beskou word. Dié rivier bereik die Indiese deelstaat Arunachal Pradesh, waar dit "Dihang" of "Siang" genoem word. Vanaf hier vloei die Brahmaputra deur die Assam-vallei in 'n suidwestelike rigting, waar Guwahati, die grootste stad aan dié rivier, geleë is. Hier vloei dié rivier deur die Groot Vlakte, wat een van die mees digbevolkte gebiede van die wêreld is. Aansluitend vloei die Brahmaputra in 'n suidelike rigting en bereik Bangladesj, waar dié rivier "Jamuna" genoem word. Net wes van dié land se hoofstad Dhaka vloei die Brahmaputra en die Ganges saam, om die Padma te vorm. Die Padma vloei verder in 'n suidoostelike en aansluitend in 'n suidelike rigting. Later mond dit in die Golf van Bengale uit.


</doc>
<doc id="61353" url="https://af.wikipedia.org/wiki?curid=61353" title="Gerhard Morkel">
Gerhard Morkel

Pieter Gerhard Morkel (15 Oktober 1888 - 5 September 1963) was 'n Springbokrubyspeler en deel van die bekende Morkel-familie in rugby kringe.



</doc>
<doc id="61354" url="https://af.wikipedia.org/wiki?curid=61354" title="Phil Mostert">
Phil Mostert

Phillipus Jacobus Mostert (30 Oktober 1898 – 3 Oktober 1972) was 'n Springbokrubyspeler en Suid-Afrika se sestiende Springbok rugbykaptein. Sy pa het gesneuwel tydens die Slag van Colenso en hy en sy ma het 'n moelike tyd in 'n konsentrasiekamp deurgebring.



</doc>
<doc id="61355" url="https://af.wikipedia.org/wiki?curid=61355" title="Herbert Castens">
Herbert Castens

Herbert Castens (1864–1929) was Suid-Afrika se eerste rugby- en krieketkaptein. Hy was algemeen as H.H. Castens bekend en het 'n belangrike rol in die ontwikkeling van rugby en krieket in Suid-Afrika (beide op en van die veld) gespeel.

Herbert Hayton Castens is op 23 November 1864 in Pearston in die Oos-Kaap gebore. Hy woon die "Rugby School" in Engeland by en studeer daarna regte aan die Oxford-universiteit. Ná sy studies keer hy na Suid-Afrika terug om die regte in Kaapstad te praktiseer.

Castens was 'n Springbokrubyspeler en Suid-Afrika se eerste Springbok-rugbykaptein. Hierdie toets het in 1891 teen die Britse Leeus plaasgevind. Hy was ook die skeidsregter in die derde toets van die reeks (dieselfde jaar).

Daarnaas was hy ook Suid-Afrika se eerste nasionale krieketkaptein wat 'n toerspan in 1894 aangevoer het.

Hy is op 18 Oktober 1929 oorlede en in ’n ongemerkte graf in die Fulham-begraafplaas buite Londen begrawe.


</doc>
<doc id="61365" url="https://af.wikipedia.org/wiki?curid=61365" title="Tiberias">
Tiberias

Tiberias (Hebreeus: טְבֶרְיָה‬, "Twerja", ; Arabies: طبرية‎, "Ṭabarijja") is 'n stad in noordelike Israel met 'n bevolking van sowat 41 300. Dit is in ongeveer 20 n.C. gestig en is na die Romeinse keiser Tiberius genoem.

Tiberias is aan die westelike oewer van die Meer van Tiberias en noordwes van Jordanië geleë. Dit is saam met Jerusalem, Hebron en Safed een van die vier heilige stede binne Judaïsme.



</doc>
<doc id="61366" url="https://af.wikipedia.org/wiki?curid=61366" title="Meiningen">
Meiningen

Meiningen is 'n Duitse stad geleë in die deelstaat Thüringen, 90 kilometer suid van Erfurt en 100 kilometer noord van Würzburg (Beiere). Meiningen is die County van die distrik van Schmalkalden-Meiningen in die suide van Thuringen. Dit is ook die grootste stad in die distrik en lê op die Werra, die korrekte bron van die rivier Weser. Meiningen is die kulturele en Justisie Center in Suid-Thuringen. Ekonomies, die toerisme, die hoë-tegnologie industrie, meganiese ingenieurswese en gesondheidsfasiliteite aansienlik. Die stad behoort aan die streek Franke en is bekend deur sy beroemde teater.



</doc>
<doc id="61372" url="https://af.wikipedia.org/wiki?curid=61372" title="UEFA Europa-beker">
UEFA Europa-beker

Die UEFA Europa-beker (Engels: "UEFA European Football Championship") is 'n sokkertoernooi wat al om die vier jaar deur UEFA vir nasionale sokkerspanne in Europa georganiseer word. Die toernooi word altyd tussen twee FIFA Sokker-Wêreldbekertoernooie gespeel, en is na die "Wêreldbeker" die belangrikste internasionale sokkertoernooi ter wêreld. In 1960 is die "Europese kampioenskap" vir die eerste keer gespeel. Duitsland en Spanje het met drie keer die meeste "EK's" gewen. Portugal is tans die kampioen, nadat hulle by die Europese Sokkerkampioenskap 2016 in Frankryk hul eerste title ingepalm het.

Die huidige formaat van die kampioenskap behels sedert 2016 24 spanne wat meeding om die titel by stadions in die gasheerland(e) oor 'n periode van ongeveer een maand. Hierdie fase word gewoonlik die "Europese kampioenskap" genoem. Die "kwalifiserende fase" vind oor 'n periode van een jaar voor dit plaas waartydens besluit word welke spanne kwalifiseer. Die gasheerland(e) kry 'n outomatiese plasing. Die wenner van die mees onlangse Afrikanasiesbeker kwalifiseer vir die daaropvolgende Sokker-Konfederasiebeker.

Die volgende twee toernooie sal in 2020 in verskeie lande van Europa en in 2024 in Duitsland plaasvind.





</doc>
<doc id="61375" url="https://af.wikipedia.org/wiki?curid=61375" title="Duitse nasionale sokkerspan">
Duitse nasionale sokkerspan

Die Duitse nasionale sokkerspan is die mans sokkerspan wat Duitsland tydens internasionale kompetisies verteenwoordig. "Die Mannschaft" het vier keer die Sokker-Wêreldbeker en drie keer die Europa Beker gewen. Duitsland is altyd een van die sterker spanne in internasionale sokker. Tydens die FIFA Sokker-Wêreldbekertoernooi in 2010 in Suid-Afrika het hulle derde geëindig, en op 13 Julie 2014 wen hulle die eindstryd in Brasilië teen Argentinië met 1 - 0 in ekstra tyd.


Duitsland ondervind sterk mededinging van Engeland, Frankryk en Nederland. Die derby tussen Nederland en Duitsland is een van die strafste internasionale wedstryde ter wêreld.


</doc>
<doc id="61376" url="https://af.wikipedia.org/wiki?curid=61376" title="Belgiese nasionale sokkerspan">
Belgiese nasionale sokkerspan

Die Belgiese nasionale sokkerspan is die mans sokkerspan wat België tydens internasionale sokkerwedstryde verteenwoordig. Die span staan as die "Rooi Duiwels" bekend, as gevolg van hulle rooi wedstrydklere.
Hulle mededinging met Nederland staan as die Derby van die lae lande bekend.

"België" het nie vir die FIFA Sokker-Wêreldbekertoernooi in 2010 in Suid-Afrika gekwalifiseer nie, en ook nie vir die UEFA Europa-bekertoernooi in 2012 in Pole en die Oekraïne nie. Hulle het wel vir die Europese Sokkerkampioenskap 2016 in Frankryk gekwalifiseer.

Die "Rooi Duiwels" se grootste prestasie is die tweede plek (naaswenners) tydens die UEFA Europa-beker in 1980.



</doc>
<doc id="61377" url="https://af.wikipedia.org/wiki?curid=61377" title="Arabiese See">
Arabiese See

Die Arabiese See (Arabies: حر العرب "Baḥr al 'Arab", Persies: دریای عرب, Oerdoe: بحیرہ عرب, Hindi: अरब सागर, Sanskrit: सिन्धू सागर "Sindhusagaraha", letterlike betekenis: "See van Sindh") is die see tussen Indië en Arabië. Dit is deel van die Indiese Oseaan en word deur Somalië, Jemen, Oman, Iran, Pakistan, Indië en die Maledive omring. Die oppervlakte daarvan is ongeveer 3 862 000 km² en die maksimum diepte is ongeveer 5 000 meter. Die Arabiese See is ná die Arabiese Skiereiland genoem.

Die Arabiese See word deur 'n denkbeeldige lyn tussen Sokotra in die weste en die Maledive in die ooste van die Indiese Oseaan geskei. Dit het twee randseë: Die Golf van Aden, wat hierdie see met die Rooisee verbind, en die Golf van Oman, wat dit met die Persiese Golf verbind.

Groot stede aan die Arabiese See is Karatsji, Moembaai, Surat en Thiruvananthapuram en die belangrikste riviere wat in die see uitmond is die Indus, die Narmada en die Tapti, almal van die Indiese subkontinent. In Suid-Indië loop die Wes-Ghats parallel tot die Arabiese See se ooskus.


</doc>
<doc id="61381" url="https://af.wikipedia.org/wiki?curid=61381" title="Golf van Bengale">
Golf van Bengale

Die Golf van Bengale of Baai van Bengale (Bengaals: বঙ্গোপসাগর "baṅgopasāgar", Birmaans: ဘင်္ဂလားပင်လယ်အော်, Hindi: बंगाल की खाड़ी "baṅgāl kī khāṛī", Indonesies: "Teluk Benggala", Maleis: "Teluk Benggala", Tamil: வங்காள விரிகுடா, Telugu: బంగాళాఖాతము, Thai: อ่าวเบงกอล) is 'n golf of baai wat deel uitmaak van die Indiese Oseaan en word omring deur die Sri Lanka, Indië, Bangladesj, Mianmar, Thailand, Maleisië en Indonesië. Die oppervlakte daarvan is ongeveer 2 172 000 km² en die Golf van Bengale word as die grootste golf ter wêreld beskou.
Die Golf van Bengale word deur 'n denkbeeldige lyn tussen Sri Lanka in die weste en Sumatra in die ooste van die Indiese Oseaan geskei en is genoem ná die streek Bengale. Die oostelike deel van die golf, geleë tussen Mianmar en Thailand oos van die Andaman- en Nicobar-eilande, word die Andamanse See genoem.

Groot stede aan die golf is Chennai, Chittagong, Kalkutta, Visakhapatnam en Yangon en die belangrikste riviere wat in die see uitmond is die Brahmaputra, Ganges, Godavari, Irrawaddy, Kaveri, Krisjna en die Mahanadi. In Suid-Indië loop die Oos-Ghats parallel tot die Golf van Bengale se weskus.


</doc>
<doc id="61385" url="https://af.wikipedia.org/wiki?curid=61385" title="Gelykvin-plooibek">
Gelykvin-plooibek

Die Gelykvin-plooibek ("Gerres methueni") is 'n vis wat voorkom aan die ooskus van Afrika vanaf Mosambiek tot by Algoabaai en ook by Madagaskar. In Engels staan die vis bekend as die "Evenfin pursemouth".

Die lyf is silwer met donker horisontale strepe wat die skublyne volg. Die rant van die dorsale vin is donker en die stert vin is diep gevurk. Die vis word nie groter as 30 cm nie.

Die vis leef in varswater en riviermondings. Die wyfie skiet kuit in die see alhoewel die vis water met 'n lae soutinhoud verkies. Die onvolwasse vissies kom net in riviermondings voor.





</doc>
<doc id="61387" url="https://af.wikipedia.org/wiki?curid=61387" title="Plooibekke">
Plooibekke

Die Plooibekke (Gerreidae) is 'n vis-familie wat hoort tot die orde Perciformes. Daar is agt genera met veertig spesies wat hoort tot dié familie en ses van die spesies kom aan die Suid-Afrikaanse kus voor.

Die familie se lywe is plat en lang-ovaalvormig en bedek met groot skubbe. Die bek kan afwaarts uitgestrek word. Die grootte wissel van 20 – 37 cm.

Die volgende genus en spesies kom aan die Suid-Afrikaanse kus voor:






</doc>
<doc id="61389" url="https://af.wikipedia.org/wiki?curid=61389" title="Langstraal-plooibek">
Langstraal-plooibek

Die Langstraal-plooibek ("Gerres macracanthus") is 'n vis wat voorkom in die Indiese-Pasifiese oseaan en aan die ooskus van Afrika vanaf die Rooisee tot by Algoabaai in Suid-Afrika. In Engels staan die vis bekend as die "Longspine pursemouth".

Die lyf is silwer en soms is daar 6 - 10 dowwe vertikale strepe oor die lyf. Die vis word tot 20 cm lank.

Die vis leef in riviermondings, hawens en die oop see.





</doc>
<doc id="61395" url="https://af.wikipedia.org/wiki?curid=61395" title="IBooks Author">
IBooks Author

iBooks Author is sagteware om e-boeke mee te skryf. Dokumente wat in "iBooks Author" geskep is kan as ’n PDF-lêer gestoor word of na Apple se iBooks-boekwinkel gepubliseer word. iBooks Author is gratis beskikbaar in die Mac-toepwinkel.

Apple het "iBooks Author" op 19 Januarie 2012 tydens ’n spesiale onderwys-gefokusde geleentheid in New York Stad bekend gestel. Terselfdertyd het Apple ook "iBooks 2" en ’n nuwe kategorie in die iBooks-boekwinkel vir handboeke bekendgestel. Dit is eiendomsagteware en is slegs beskikbaar vir Mac OS X.

Apple beskryf iBooks Author as ’n hulpmiddel vir “opvoeders en kleiner uitgewers om hul eie boeke te skep”. Dokumente wat in iBooks Author geskep is mag slegs teen ’n koste verkoop word indien dit deur Apple aanvaar en versprei word, maar outeurs het steeds die opsie om hul werk elders te versprei indien dit gratis gedoen word.

Baie Aspekte van ’n dokument insluitend teks, lettertipes, kleure, voor- en agtergrondbeelde, interaktiewe dingesies ("widgets") en grafieke, kan in Wusiwuk (Wat u sien is wat u kry)-modus geredigeer word. Inhoudsopgawes en woordelyste kan met ’n mate van outomatisering bestuur word. Die gebruikerskoppelvlak en redigereingseienskappe word beskryf as byna identies aan Apple se Keynote en Pages-produkte.

Apple het sy posisie oor die regte van eboeke wat deur iBooks Author geskep is op 3 Februarie 2012 verduidelik om die kontroversie rondom die uitsluitlike verkoop van die eboeke deur die iBooks-boekwinkel aan te spreek. Hulle het gespesifiseer dat slegs boeke wat die .ibooks-agtervoegsel dra blootgestel is aan sulke beperkings. Apple het ook gespesifiseer dat die gebruik van die sagteware om teks of PDF-lêers te skep binne die gebruikersooreenkoms val. Daar word steeds van uitgewers van boeke wat te koop is in die iBooks-boekwinkel verwag om ’n ISBN te koop maar die verspreiding van gratis boeke het nie dieselfde vereiste nie.

Die uitset van iBooks Author is ’n lêerformaat soortgelyk aan die EPUB-standaard, en is die besitreg van Apple en het uitbreidings wat dit verhoed om universeel leesbaar of wysigbaar te wees as ’n EPUB-dokument. Die formaat gebruik ongedokumenteerde, gepatenteerde XML-naamruimtes en ongedokumenteerde uitbreidings vir CSS.



</doc>
<doc id="61402" url="https://af.wikipedia.org/wiki?curid=61402" title="Swerwer-dryfvis">
Swerwer-dryfvis

Die Swerwer-dryfvis ("Schedophilus velaini") is 'n vis wat voorkom in al die oseane van die wêreld en reg rondom die Suider-Afrikaanse kus; ook in St. Helena, Tristan da Cunha Nieu Seeland en Australië. In Namibië staan die vis bekend as die "Swart bottervis" en in Engels as die "Peregrine driftfish".

Die vis se lyf is donker olyf-groen aan die bokant en silwer aan die onderkant en word tot 73 cm groot.

Die leef gewoonlik in water wat 30 – 400 m diep is. Word gewoonlik saam met jellievisse gesien.





</doc>
<doc id="61404" url="https://af.wikipedia.org/wiki?curid=61404" title="Stromateidae">
Stromateidae

Die Botter- en Dryfvisse ("Stromateidae") is 'n vis-familie van die orde Perciformes. Daar is tien genera met minstens veertig spesies in die familie. Elf van die spesies kom aan die Suid-Afrikaanse kus voor.

Die familie word 20 – 140 cm groot en die onvolwasse vissies word saam met drywende dinge gesien soos jellievisse en seegras. Hulle leef in 10 – 500 m diep water en vermy koue water. Nie al die spesies is eetbaar nie.

Die volgende genus en gepaardgaande spesies kom aan die Suid-Afrikaanse kus voor:





</doc>
<doc id="61405" url="https://af.wikipedia.org/wiki?curid=61405" title="Bloublasievis">
Bloublasievis

Die Bloublasievis ("Nomeus gronovii") is 'n vis wat wêreldwyd voorkom in tropiese en warm water. In Engels staan die vis bekend as die "Bluebottle fish".

Die lyf is lank en plat en die dorsale vin is in twee verdeel. Die pektorale vinne is groot. Die volwasse vis is bruin terwyl die onvolwasse visse se kop en lyf silwer-wit of blou is met blou vlekke en kolle op. Die vis word tot 42 cm groot.

Die vis leef in diep water van 76 – 200 m reg rondom die Suid-Afrikaanse kus. Die onvolwasse vissies bly saam met die pelagiese bloublasies ("Physalia spp.") in 'n simbiotiese verhouding. Die vis kan tot tien keer die hoeveelheid gif - wat ander visse doodmaak - van die bloublasie absorbeer. Normalweg skei die bloublasie nie gif af wanneer die Bloublasievis aan sy tentakels raak nie. Daar word vermoed dat die vis se slym 'n chemiese element bevat wat die bloublasie verhoed om gif af te skei. Die Bloublasievis skuil in die tentakles van die bloublasie teen prooi en terselfdertyd beskerm hy die bloublasie teen sy vyande. Soms word die jagter van die Bloublasievis die bloublasie se prooi.





</doc>
<doc id="61406" url="https://af.wikipedia.org/wiki?curid=61406" title="Nomeidae">
Nomeidae

Die Vetkoppe en Bloublasievisse ("Nomeidae") is 'n vis-familie van die orde Perciformes. Daar is vier genera met minstens vyf en twintig spesies in die familie. Dertien van die spesies kom aan die Suid-Afrikaanse kus voor.

Die lywe is lank en neig om plat te wees. Die dorsale vin is verdeel in twee en die stertvin is gevurk. Die skubbe is gemiddeld tot klein. Die familie word 15 – 100 cm groot en leef in 50 – 600 m diep water en vermy koue water.

Die volgende genus en gepaardgaande spesies kom aan die Suid-Afrikaanse kus voor:





</doc>
<doc id="61410" url="https://af.wikipedia.org/wiki?curid=61410" title="Besproeiing">
Besproeiing

Besproeiing is die kunsmatige natlei van plante deur die toediening van water. Besproeiing is noodsaaklik in droë gebiede of as die natuurlike reënval onvoldoende is. Die water vir besproeiing kan uit 'n dam, rivier of boorgat gepomp word. 'n Besproeiingstelsel word gewoonlik ingespan om die taak te outomatiseer.

Besproeiing is vir die eerste keer in Suid-Afrika net na die koms van Jan van Riebeeck in die Kaap toegepas.

Besproeiingstelsels kan in drie tipes ingedeel word, naamlik: vloedbesproeiingstelsels, bewegende besproeiingstelsels en
statiese besproeiingstelsels.

'n Vloedbesproeiingstelsel is 'n stelsel waar water oor die grondoppervlak gevloed word om die grond te benat. As voorbeeld kan water vanaf 'n kanaal in 'n bedding afgekeer word. Die tipe stelsel is gewoonlik goedkoop, maar arbeidsintensief. Die voordeel is dat die blare en vrugte nie nat word nie, wat siektes en verrotting verminder.

'n Besproeiingstelsel wat beweeg terwyl dit water oor die landoppervlak toedien. Voorbeelde hiervan is stelsels met spilpunte en kruipspuite. Die stelsels is geoutomatiseer (lae arbeidsbehoefte), maar duur om te installeer.

'n Besproeiingstelsel wat stilstaan terwyl water toegedien word. Voorbeelde van hierdie stelsels is sprinkel- en mikrobesproeiingstelsels.

Sprinkelstelsels word geklassifiseer as permanente en verskuifbare stelsels wat water bokant die grond versprei. Die pype van permanente stelsels word permanent op een plek gelaat. Verskuifbare stelsels word heel tyd rondbeweeg om effektiewe dekking te kry, maar kan sekere plante beskadig.

Mikrobesproeiingstelsels sluit drup- en mikrospuitstelsels in. Hulle verskil van sprinkelstelsels deurdat die water in klein hoeveelhede op 'n gereelde grondslag naby die plant se wortels toegedien word.

Besproeiing kan die oesopbrengs verhoog of dit moontlik maak om 'n gewas in droë gebiede te verbou. Dit kan ook tydelik ingespan word tydens buitengewone droogtes as 'n oorbruggingsmaatreël. Die tegnologie is gewoonlik duur en daar moet gesorg word dat die voordele van verhoogde oesopbrengste nie die installasie- en bedryfskoste van die besproeiingskema oorskry nie.

Besproeiing veroorsaak verdere 'n styging in watertafel wat soute na die grondoppervlak kan laat styg. Hierdie soute kan akkumuleer tot 'n vlak waar die soutgehalte te hoog is vir plantegroei en organismes om te oorleef.

Soms kan besproeiing selfs skadelik wees as te veel water toegedien word, of as besoedelde water soute en ander gifstowwe versprei wat deur die plante opgeneem word en hul groei belemmer.


</doc>
<doc id="61412" url="https://af.wikipedia.org/wiki?curid=61412" title="Bloublasie">
Bloublasie

Die Bloublasie ("Physalia utriculus"), ook bekend as die "(Indo-Pacific) Portuguese man o' war", is 'n ongewerwelde dier met giftige tentakels wat in die see voorkom aan die hele kuslyn van Suid-Afrika sowel as in ander tropiese en sub-tropiese water.

P. utriculus word ondersky van die Atlantiese "Portuguese Man o' War" (Physalia physalis) deur sy kleiner blasie (ses duim invergelyking met twaalf) en het 'n enkele lang tentakel. P. utriculus verskyn gereeld in swerms.

In teenstelling met sy voorkoms is die Bloublasie nie 'n gewone jellievis nie, maar 'n siphonophore, wat nie 'n enkele organisme is nie, maar 'n kolonie van klein gespesialiseerde enkelinge wat zooids genoem word. Hierdie zooids is aanmekaar verbind en geintegreerd sodat hulle nie onafhanklik kan bestaan nie.

Die blasie is ongeveer 5 cm lank en die tentakels word tot 10 m lank uitgestrek of 30 cm lank wanneer dit opgekrul is. 

Die Bloublasie dryf op die oppervlak van die water. Die tentakels is gewapen met netels wat gebruik word om die prooi te verlam. Dit veroorsaak pynlike brandwonde en die sap van die suurvy verlig die pyn.

P. utriculus is minder versprei as die groter P. physalis, maar is die mees-algemene spesie op die Australiaanse kus. Dit word ook gevind in die water om Hawaii, waar dit genoem word ‘ili mane‘o of "palalia".

Die Bloublasievis ("Nomeus gronovii") bly in 'n simbiotiese verhouding met bloublasies.



</doc>
<doc id="61413" url="https://af.wikipedia.org/wiki?curid=61413" title="Wortelmondjellievis">
Wortelmondjellievis

Die Wortelmondjellievis ("Rhizostoma sp.") kom voor aan die hele kuslyn van Suid-Afrika en is die grootste jellievis. 

Die dier is deurskynend blou of wit en het geen tentakels nie en word tot 30 cm in deursnee.

Die dier dryf rond op die oppervlakte van die see. Hulle vreet deur mikroskopiese diertjies uit die water te filtreer. Hulle spoel dikwels op strande uit en word geëet deur skilpaaie.



</doc>
<doc id="61414" url="https://af.wikipedia.org/wiki?curid=61414" title="Coggeshall">
Coggeshall

Coggeshall is 'n dorp in die Engelse graafskap van Essex met sowat vier duisend inwoners.


</doc>
<doc id="61415" url="https://af.wikipedia.org/wiki?curid=61415" title="Groottand-botvis">
Groottand-botvis

Die Groottand-botvis ("Pseudorhombus arsius") is 'n vis wat voorkom in die Indiese-Pasifiese area en aan die ooskus van Afrika vanaf die Rooisee tot by Algoabaai. In Engels staan die vis bekend as die "Largetooth flounder".

Die lyf is plat, ovaal en die oë is naby mekaar. Die dorsale vin is lank, dit begin by die snoet en strek tot by die basis van die stertvin. Die stertvin is wigvormig. Die oogkant (bokant) is bruinerig gevlek met 'n swart kol waar die sylyn begin. Die vis word tot 44 cm groot.

Die onvolwasse vis leef in riviermondings en eet skaaldiere. Die volwasse visse leef op sanderige bodems in water wat tot 100 m diep is en eet vis, garnale, krappe en wurms.





</doc>
<doc id="61416" url="https://af.wikipedia.org/wiki?curid=61416" title="Roman (Roemenië)">
Roman (Roemenië)

Roman (Duits: "Romesmark", Hongaars: "Románvásár") is 'n stad in die ooste van Roemenië.


</doc>
<doc id="61417" url="https://af.wikipedia.org/wiki?curid=61417" title="Paralichthyidae">
Paralichthyidae

Die Sand-botvisse ("Paralichthyidae") is 'n vis-familie van die orde Pleuronectiformes. Daar is sestien genera met 185 spesies in die familie. Drie van die spesies kom aan die Suid-Afrikaanse kus voor.

Die familie se lywe is uiters plat en ovaalvormig met beide oë aan die linkerkant van die kop. Partykeer is die oë aan die regterkant van die kop. Die familie word 14 – 44 cm groot en is bodembewoners.

Die volgende genus en gepaardgaande spesies kom aan die Suid-Afrikaanse kus voor:





</doc>
<doc id="61418" url="https://af.wikipedia.org/wiki?curid=61418" title="Groenvlei">
Groenvlei

Groenvlei lê oos van Sedgefield aan die suidekant van die N2-nasionale pad in die rigting van Knysna in die Wes-Kaap, Suid-Afrika. Dit is een van die mere (plaaslik bekend as vleie) tussen George en Knysna en vorm deel van die Goukamma-natuurreservaat. 

Groenvlei is ongeveer 20 000 jaar gelede gevorm toe dit deur skuiwende duine van Swartvlei en die see geskei is en het dit ‘n varswatermeer geword. Geen standhoudende riviere voed die meer nie en sy enigste noemenswaardige bron is reënwater. Fluitjiesriet en papkuil groei in die vlei. Alge gee die water ‘n groenerige kleur. 

Die meer se hele lengte van 4 km vorm die suidwestelike grens van die Goukammma-natuurreservaat. Ses vissoorte kom in die vlei voor. Slegs die Kaapse spierinkie en die rivier-rondeharing is inheems. In die 1930’s is die Amerikaanse grootbekswartbaars vir hengeldoeleindes in die vlei geplaas.

Aan die water aan die suidekant is ‘n hotel en aan die westekant ‘n kampeerterrein. Die vlei en direkte omgewing word in beperkte mate vir ontspanningsdoeleindes benut. ‘n Grondpad loop oor die duine na die see by Platbank.


</doc>
<doc id="61419" url="https://af.wikipedia.org/wiki?curid=61419" title="Masels-botvis">
Masels-botvis

Die Masels-botvis ("Paralichthodes algoensis") is 'n vis wat endemies is aan Suid-Afrika en kom voor van Mosselbaai tot by Maputo. In Engels staan die vis bekend as die "Measels flounder".

Die vis se lyf is plat en ovaalvormig. Die oë kant (bokant) is bruinerig met donker kolle en daar is ook donker kolle op die vinne. Die onderkant is wit. Die vis word tot 50 cm lank.

Die vis leef op sand of modderige bodems in water wat tot 100 m diep is. Goeie eetvis.





</doc>
<doc id="61420" url="https://af.wikipedia.org/wiki?curid=61420" title="Paralichthodidae">
Paralichthodidae

Die Masels-botvisse ("Paralichthodidae") is 'n vis-familie van die orde Pleuronectiformes. Daar is slegs een genus met een spesies in die familie wat endemies is aan Suid-Afrika.

Die familie se lywe is uiters plat en ovaalvormig met beide oë aan die regterkant van die kop. Die pektorale vinne is goed ontwikkel aan beide kante van die lyf. Die dorsale vin strek van voor die oë tot by die stertvin. Die vis was voorheen ingesluit in die familie "Pleuronectidae".

Die volgende genus en spesie kom aan die Suid-Afrikaanse kus voor:





</doc>
<doc id="61421" url="https://af.wikipedia.org/wiki?curid=61421" title="Rooigespikkelde tongvis">
Rooigespikkelde tongvis

Die Rooigespikkelde tongvis ("Cynoglossus zanzibarensis") is 'n vis wat voorkom van die Wes-Kaap tot by Kenia. In Engels staan dit bekend as die "Redspotted tonguefish".

Die lyf is lank en plat en die dorsale, anale en stertvin is aanmekaar. Daar is 3 lengte lyne aan die oë kant (bokant) van die vis.





</doc>
<doc id="61422" url="https://af.wikipedia.org/wiki?curid=61422" title="Cynoglossidae">
Cynoglossidae

Die Linkeroog-tongvisse ("Cynoglossidae") is 'n familie visse van die orde Pleuronectiformes. Daar is drie genera met 110 spesies in die familie. Dertien van die spesies kom aan die Suid-Afrikaanse kus voor.

Die familie se lywe is uiters plat en ovaalvormig met beide oë aan die linkerkant van die kop. Die dorsale en anale vinne vorm saam met die stertvin een vin terwyl die familie geen pektorale vinne het nie en die bekken vin is baie klein. Die familie word 9 – 32 cm groot en hulle eet klein skaaldiere, slakke en wurms. Die meeste spesies leef vlak water op modderige en sanderige bodems. Vyf spesies verkies om riviere te leef. Die familie begrawe hulself onder die sand.

Die volgende genera en gepaardgaande spesies kom aan die Suid-Afrikaanse kus voor:






</doc>
<doc id="61423" url="https://af.wikipedia.org/wiki?curid=61423" title="Fluitjiesriet">
Fluitjiesriet

Fluitjiesriet ("Phragmites australis") is 'n plant wat aan die hele kuslyn en ook in die binneland van Suid-Afrika voorkom. Dit is inheems aan Suid-Afrika en kom in alle provinsies voor. Op die SANBI-rooilys is dit as 'veilig' (LC) gelys.

Dit groei in riviermondings, soutmoerasse en moerasland. Die plant is houtagtig met 'n holstam en het lang, plat blare soos lanse. Die blomme is gerangskik in taankleurige are met klossies syagtige hare. Die blomme kom voor tussen Desember en Junie. Die plant versprei deur ondergrondse stingels; die polle kan ook verdeel word.

Die spesie kom wydverspreid oor die wêreld voor, behalwe byvoorbeeld in die Amasonebekken. In Noord-Amerika kom oorspronklik die subspesie "Ph.a. americanus" voor wat net as enkele plant tussen ander plante groei. Die Europese subspesie "Ph.a. australis" wat ook aan Suid-Afrika inheems is, is daar in die vroeë 1800s ingevoer. Dit vorm geslote rietvelde, domineer die hele gebied en verdring inheemse plante. Hierdie subspesie word daarom as indringerplant bestry.

Die plant is meerjarig en kan 3,6 m hoog word en dit groei vinnig. Die blomme is tweeslagtig en word deur die wind bestuif. Die plant is eetbaar vir mense. Die wortelstokke kan soos aartappel gekook word, maar hulle is soet en kan tot 5% suiker bevat. Die jong skeute is die lekkerste. In Rusland word fluitjiesriet geoes en tot setmeel verwerk.



</doc>
<doc id="61424" url="https://af.wikipedia.org/wiki?curid=61424" title="Lugo">
Lugo

Lugo is 'n stad in Galicië in die noord-weste van Spanje. Die stad het 'n bevolking van sowat 98 000 in 2011 gehad en het 'n oppervlakte van 329,78 km². Die Romeinse mure van Lugo is in 2000 deur UNESCO as wêrelderfenisgebiede gelys.



</doc>
<doc id="61426" url="https://af.wikipedia.org/wiki?curid=61426" title="2012 Superrugbyseisoen">
2012 Superrugbyseisoen

Die 2012 Superrugbyseisoen het in Februarie 2012 afgeskop met voorseisoenwedstryde wat van middel Januarie gespeel is. Dit was die tweede seisoen van die vergrote 15-spantoernooi en die 17de van die rugbykompetisie tussen provinsiale spanne van die suidelike halfrond. Daar is elke naweek van 24 Februarie tot 14 Julie wedstryde gespeel (met ’n drie week breuk tussen rondtes 15 en 16 vir internasionale wedstryde) en die eindwedstryd is op 4 Augustus gespeel.

Die kompetisie is oor 21 weke beslis met ’n totaal van 125 wedstryde wat gespeel is. Dit het begin met drie groepe van vyf spanne wat volgens lande ingedeel is (daar is dus ’n Australiese, Nieu-Seelandse en Suid-Afrikaanse groep). Met die nuwe formaat bestaan die seisoenwedstryde uit twee tipes wedstryde, nl.:

Die boonste span in elke groep, asook die volgende drie spanne op die algehele punteleër ongeag hul plek in die groep, het in die uitspeelwedstryde gespeel. Die boonste twee groepwenners (op die basis van die algehele punteleër) het die eerste ronde van die uitspeelwedstryde ’n loslootjie gekry. In die eerste ronde van die uitspeelwedstryde was die derde groepwenner nommer drie met ’n tuiswedstryd teen die span wat sesde op die algehele punteleër geëindig het. Die span wat vierde was op die algehele punteleër het dan in ’n tuiswedstryd uitgespeel teen die span wat vyfde was. In die halfeindrondes het die tweede groepwenner uitgespeel teen die span wat in die eerste uitspeelronde gewen het en die hoogste op die punteleër was. Die eerste groepwenner het dan teen die ander uitspeelrondewenner gespeel. Die eindronde was ’n tuiswedstryd vir die span wat die hoogste op die algehele punteleër geëindig het.










</doc>
<doc id="61427" url="https://af.wikipedia.org/wiki?curid=61427" title="Ruwenhof">
Ruwenhof

Ruwenhof is ’n nedersetting in die munisipaliteit Berkelland in die provinsie Gelderland in Nederland.


</doc>
<doc id="61428" url="https://af.wikipedia.org/wiki?curid=61428" title="Ruurlo">
Ruurlo

Ruurlo is ’n dorp in die munisipaliteit Berkelland in die provinsie Gelderland in Nederland.


</doc>
<doc id="61429" url="https://af.wikipedia.org/wiki?curid=61429" title="Rumpt">
Rumpt

Rumpt is ’n nedersetting in die munisipaliteit West Betuwe in die provinsie Gelderland in Nederland.


</doc>
<doc id="61431" url="https://af.wikipedia.org/wiki?curid=61431" title="Oranjestreep-snellervis">
Oranjestreep-snellervis

Die Oranjestreep-snellervis ("Balistapus undulatus") is 'n vis wat voorkom in die Indiese-Pasifiese area en aan die ooskus van Afrika van die Rooisee tot by die Aliwal-bank. In Engels staan die vis bekend as die "Orangestriped triggerfish".

Die vis se kop en lyf is groenerig met geboë oranje strepe maar die mannetjie het nie oranje lyne oor die snoet nie. Die pektorale en stertvinne is oranje goud. Daar is 'n swart merk op die dorsale vin en die vis word tot 30 cm groot.

Die vis leef aan die buitekant van riwwe in water wat 10 – 50 m diep is. Die onvolwasse visse kruip in die oorhange van die koraal weg. Die mannetjie berei 'n nes voor deur op sy te lê en met die stert te klap; so word 'n holte op die bodem gemaak.





</doc>
<doc id="61432" url="https://af.wikipedia.org/wiki?curid=61432" title="Swartbalk-snellervis">
Swartbalk-snellervis

Die Swartbalk-snellervis ("Rhinecanthus aculeatus") is 'n vis wat voorkom in die tropies Indiese-Pasifiese area en aan die ooskus van Afrika van Kenia tot by Algoabaai. In Engels staan die vis bekend as die "Picasso triggerfish".

Die vis se kop en lyf is bleek wit en is vol gekleurde strepe, kolle en vlekke. Daar is 'n helder geel streep van die bek na die tot by die pektorale vin se basis. Die vis word tot 30 cm lank.

Die vis leef in plat areas in riwwe en beskutte sand rots areas. Hy maak sy nes deur op die sy te lê en met die stert op die bodem te klap om 'n holte te maak. Hulle is baie territoriaal en slaap op hulle sye in die nag.





</doc>
<doc id="61433" url="https://af.wikipedia.org/wiki?curid=61433" title="Balistidae">
Balistidae

Die Snellervisse ("Balistidae") is 'n vis-familie van die visorde Tetraodontiformes. Daar is twaalf genera met sewe en dertig spesies in die familie. Twintig van die spesies kom aan die Suid-Afrikaanse kus voor.

Die familie se lywe is plat en bedek met sterk, plaattipe, self-sluitende skubbe. Die voorste dorsale vin het drie stekels en die eerste stekel is lank en sterk en kan in 'n regop staande posisie gesluit word deur die tweede stekel - vandaar die naam snellervis. Die bekken vin bestaan amper nie, dit het verander na 'n stukkie been. Die familie skuil in skeure, gate en tonnels in die riwwwe waar hulle die dorsale vin orent laat kom, dit laat haak aan die bokant van die skuiling en druk dan die "been" bekken vin op die bodem vas - wat dit onmoontlik maak vir jagters om hulle daar uit te kry. Die familie word 25 – 76 cm groot.

Die familie eet onder andere skaaldiere, slakke, wurms, sponse, krappe en vis.

Die familie naam "Balistidae" is afgelei van die genus naam "Balistes" wat op sy beurt weer afgelei is van Latyn "ballista" wat 'n ander woord vir die Romeinse katapult is.

Die volgende genera en gepaardgaande spesies kom aan die Suid-Afrikaanse kus voor:












</doc>
<doc id="61436" url="https://af.wikipedia.org/wiki?curid=61436" title="Moltenopas">
Moltenopas

Moltenopas is 'n bergpas in die Wes-Kaapprovinsie in Suid-Afrika. Dit is geleë in die dorre Nuweveldberge, op die R381 tussen Beaufort-Wes in die Wes-Kaap en Loxton in die Noord-Kaap. Die pas bereik 'n hoogte van 1 524 m en het 'n maksimum helling van 1:10.

Die pas is in Mei 1881 voltooi en is na die eerste Eerste Minister van die Kaapkolonie, sir John Charles Molteno vernoem, 'n sakeman wat uitgebreide grond in die gebied besit het en Beaufort-Wes in die parlement verteenwoordig het. 



</doc>
<doc id="61437" url="https://af.wikipedia.org/wiki?curid=61437" title="Akkedisbergpas">
Akkedisbergpas

Akkedisbergpas, ook bekend as die Hagedisbergpas, is 'n bergpas in die Rivierberge in die Overberg lê op die R326-roete, noordoos van Stanford in die rigting van Riviersonderend. Die pas bereik sy hoogtepunt op 140 m en het 'n maksimum helling van 1:26.

Hierdie pas is in die Wes-Kaap moet nie met die Akkedispas in die Richtersveld Nasionale Park in die Noord-Kaap verwar word nie.



</doc>
<doc id="61438" url="https://af.wikipedia.org/wiki?curid=61438" title="Rozendaal">
Rozendaal

Rozendaal is ’n dorp en munisipaliteit in die provinsie Gelderland in Nederland.


</doc>
<doc id="61439" url="https://af.wikipedia.org/wiki?curid=61439" title="Rossum, Gelderland">
Rossum, Gelderland

Rossum is ’n dorp in die munisipaliteit Maasdriel in die provinsie Gelderland in Nederland.


</doc>
<doc id="61440" url="https://af.wikipedia.org/wiki?curid=61440" title="Rome, Gelderland">
Rome, Gelderland

Rome is ’n nedersetting in die munisipaliteit Maasdriel in die provinsie Gelderland in Nederland.


</doc>
<doc id="61441" url="https://af.wikipedia.org/wiki?curid=61441" title="’t Rolder">
’t Rolder

’t Rolder is ’n nedersetting in die munisipaliteit Oost Gelre in die provinsie Gelderland in Nederland.


</doc>
<doc id="61442" url="https://af.wikipedia.org/wiki?curid=61442" title="De Schutterij">
De Schutterij

De Schutterij is ’n nedersetting in die munisipaliteit Oost Gelre in die provinsie Gelderland in Nederland.


</doc>
<doc id="61444" url="https://af.wikipedia.org/wiki?curid=61444" title="Ryswyk, Gelderland">
Ryswyk, Gelderland

Ryswyk ( "Rijswijk") is ’n dorp in die munisipaliteit Buren in die provinsie Gelderland in Nederland.


</doc>
<doc id="61445" url="https://af.wikipedia.org/wiki?curid=61445" title="Rietmolen">
Rietmolen

Rietmolen is ’n dorp in die munisipaliteit Berkelland in die provinsie Gelderland in Nederland.


</doc>
<doc id="61446" url="https://af.wikipedia.org/wiki?curid=61446" title="Rhienderen">
Rhienderen

Rhienderen is ’n nedersetting in die munisipaliteit Brummen in die provinsie Gelderland in Nederland.


</doc>
<doc id="61447" url="https://af.wikipedia.org/wiki?curid=61447" title="Rhenoy">
Rhenoy

Rhenoy is ’n nedersetting in die munisipaliteit West Betuwe in die provinsie Gelderland in Nederland.


</doc>
<doc id="61448" url="https://af.wikipedia.org/wiki?curid=61448" title="Rheden">
Rheden

Rheden is ’n nedersetting en munisipaliteit in die provinsie Gelderland in Nederland.


</doc>
<doc id="61449" url="https://af.wikipedia.org/wiki?curid=61449" title="Ressen">
Ressen

Ressen is ’n dorp in die munisipaliteit Lingewaard in die provinsie Gelderland in Nederland.


</doc>
<doc id="61450" url="https://af.wikipedia.org/wiki?curid=61450" title="Respelhoek">
Respelhoek

Respelhoek is ’n nedersetting in die munisipaliteit Berkelland in die provinsie Gelderland in Nederland.


</doc>
<doc id="61451" url="https://af.wikipedia.org/wiki?curid=61451" title="Renkum">
Renkum

Renkum is ’n dorp en munisipaliteit in die provinsie Gelderland in Nederland.


</doc>
<doc id="61452" url="https://af.wikipedia.org/wiki?curid=61452" title="Rekken">
Rekken

Rekken is ’n dorp in die munisipaliteit Berkelland in die provinsie Gelderland in Nederland.


</doc>
<doc id="61453" url="https://af.wikipedia.org/wiki?curid=61453" title="Reeth, Nederland">
Reeth, Nederland

Reeth is ’n nedersetting in die munisipaliteit Overbetuwe in die provinsie Gelderland in Nederland.


</doc>
<doc id="61454" url="https://af.wikipedia.org/wiki?curid=61454" title="Ravenswaaij">
Ravenswaaij

Ravenswaaij is ’n dorp in die munisipaliteit Buren in die provinsie Gelderland in Nederland.


</doc>
<doc id="61455" url="https://af.wikipedia.org/wiki?curid=61455" title="Ratum">
Ratum

Ratum is ’n nedersetting in die munisipaliteit Winterswijk in die provinsie Gelderland in Nederland.


</doc>
<doc id="61456" url="https://af.wikipedia.org/wiki?curid=61456" title="Randwijk">
Randwijk

Randwijk is ’n dorp in die munisipaliteit Overbetuwe in die provinsie Gelderland in Nederland.


</doc>
<doc id="61457" url="https://af.wikipedia.org/wiki?curid=61457" title="Rafelder">
Rafelder

Rafelder is ’n nedersetting in die munisipaliteit Oude IJsselstreek in die provinsie Gelderland in Nederland.


</doc>
<doc id="61458" url="https://af.wikipedia.org/wiki?curid=61458" title="Radio Kootwijk">
Radio Kootwijk

Radio Kootwijk is ’n nedersetting in die munisipaliteit Apeldoorn in die provinsie Gelderland in Nederland.


</doc>
<doc id="61459" url="https://af.wikipedia.org/wiki?curid=61459" title="Raayen">
Raayen

Raayen is ’n nedersetting in die munisipaliteit Overbetuwe in die provinsie Gelderland in Nederland.


</doc>
<doc id="61463" url="https://af.wikipedia.org/wiki?curid=61463" title="Bergpas">
Bergpas

'n Bergpas is 'n pad tussen heuwels of berge wat dit moontlik maak om die gebied te kruis. Die bergpas is gewoonlik 'n saalpunt tussen twee hoër liggende punte. Meeste van die wêreld se bergreekse het sedert die vroegste tye beweging bemoeilik. Die bou van bergpasse is dus noodsaaklik om handel en migrasie te vergemaklik. Dit word ook soms gebou om oorlogvoering te vergemaklik.

Paaie en spoorlyne word soms oor bergpasse gebou om dit vinniger te maak om die pas oor te steek. Tonnels word ook soms deur ruwe en hoë bergpasse gegrawe sodat verkeer vinniger deur kan beweeg. 

Die bokant van die bergpas is gewoonlik op plat grond wat dit geskik maak vir die oprig van geboue. Lande wat se grense op 'n bergreeks lê gebruik soms 'n bergpas om grensbeheer toe te pas. Rus- en uitkykpunte word ook soms op die bokant van bergpasse aangetref.

Van die bekendste bergpasse in Suid-Afrika is:



</doc>
<doc id="61464" url="https://af.wikipedia.org/wiki?curid=61464" title="Witkolvylvis">
Witkolvylvis

Die Witkolle-vylvis ("Cantherhines dumerilii") is 'n vis wat voorkom in die Indiese-Pasifiese area, die Rooisee en aan die ooskus van Afrika van Oman tot by Algoabaai. In Engels staan die vis bekend as die "Whitespotted filefish".

Die kop en lyf is bruinerig terwyl die voorste helfte bedek is met donker kolletjies en daar 10 - 12 donker vertikale strepe op die agterste helfte is. Die stertvin het afwisselende donker en ligte strepe op. Die pektorale vinne is geel-oranje - die anale, dorsale en pektorale vinne is geel en die lippe is bleek wit. Die onvolwasse visse het wit kolletjies op die lyf en 'n paar swart kolletjies aan die onderkant van die lyf. Die vis word tot 38 cm groot.

Die vis leef in koraal- en rots riwwe tot op dieptes van 30 m. Hulle vreet onder andere koraal, skaaldiere, wurms, sponse en slakke. Die volwasse visse leef saam in pare.





</doc>
<doc id="61465" url="https://af.wikipedia.org/wiki?curid=61465" title="Monacanthidae">
Monacanthidae

Die Vylvisse ("Monacanthidae") is 'n vis-familie van die orde Tetraodontiformes. Daar is een-en-dertig genera met nege-en-negentig spesies in die familie. Sewentien van die spesies kom aan die Suid-Afrikaanse kus voor.

Die familie "Monacanthidae" word gereeld met die snellervisse "Balistidae" verwar maar daar is wesenlike verskille waarvan die grootste verskil by die dorsaalvinne is. Die Monacanthidae het slegs twee dorsaalvinne.

Die familie se lywe is plat en bedek met klein skubbetjies. Die voorste dorsale vin is kort en bestaan uit twee strale. Die tweede kleiner straal kan die voorste groter straal in 'n vertikale posisie sluit. Die tweede dorsale en anale vinne lyk amper identies terwyl die bekkenvin slegs soos 'n uitgegroeide been lyk. Geslagsdimorfie is algemeen in die familie. Die familie word 3 – 100 cm groot.

Die familie leef hoofsaaklik in koraal- en rotsriwwe, en oor sanderige of modderige bodems tot op dieptes van 200 cm. Die groter spesies is eetbaar.

Die volgende genera en gepaardgaande spesies kom aan die Suid-Afrikaanse kus voor:











</doc>
<doc id="61467" url="https://af.wikipedia.org/wiki?curid=61467" title="Swartsaal-nabootser">
Swartsaal-nabootser

Die Swartsaal-nabootser ("Paraluteres prionurus") is 'n vis wat voorkom in die Indiese-Pasifiese area, die Rooisee en aan die ooskus van Afrika van Oman tot by die Aliwal-bank. Die onvolwasse vissies is al by Algoabaai opgemerk. In Engels staan die vis bekend as die "Blacksaddle mimic".

Die vis se kop en lyf is bleekwit met drie prominente strepe wat soos saals oor die rugkant strek. Die oë is verbind met 'n swart band. Op die kop en die middel van die lyf is daar ligter kolletjies en die stertvin is geel en bolrond. Die vis word tot 11 cm groot.

Die vis leef in koraal- en rots riwwe in water wat tot 30 m diep is en eet onder andere skaaldiere, sponse, wurms, slakke en koraal.

Die vis het sy naam gekry weens die feit dat hy, wanneer hy swem, die dorsale en anale vinne invou om die Modeltobie ("Canthigaster valentini") na te maak. Omrede die roofvisse weet dat die Model-tobie giftig is maak die Swartsaal-nabootser hom na om die roofvisse te ontduik.





</doc>
<doc id="61468" url="https://af.wikipedia.org/wiki?curid=61468" title="Otjie">
Otjie

Die Otjie ("Stephanolepis auratus") is 'n vis wat voorkom in die westelike Indiese Oseaan, by Madagaskar en langs die ooskus van Afrika van Somalië tot by Valsbaai. In Engels staan die vis bekend as die "Porky".

Die vis se kop en lyf is bleekwit met onreëlmatige vlekke op die sye. Die mannetjies het blou- kolle en blertse op die basis van die dorsale en anale vinne. Die vis word tot 28 cm groot.

Die vis leef by sanderige of rotsbodems tot op dieptes van 18 m.





</doc>
<doc id="61469" url="https://af.wikipedia.org/wiki?curid=61469" title="Voëlbek-klitsvis">
Voëlbek-klitsvis

Die Voëlbek-klitsvis ("Cyclichthys orbicularis") is 'n vis wat voorkom in die Indiese-Pasifiese area, die Rooisee en aan die ooskus van Afrika vanaf die Persiese Golf tot by Kaapstad. In Engels staan die vis bekend as die "Birdbeak burrfish".

Die vis se liggaam is vol stekels; die stekels op die kop staan regop terwyl die res op die lyf na agter gerig is. Beide die dorsale en anale vinne is kort en is amper reg oormekaar naby die stertvin. Die vis is 'n bodembewoner en is bruin tot grys van kleur met swart kolle en vlekke reg oor die lyf. Die vis word tot 15 cm groot.

Die vis leef in sand of koraal puin naby riwwe in water wat 15 – 170 m diep is. Die vis is naglewend en slaap gedurende die dag. Hulle vreet bodem skaaldiere.





</doc>
<doc id="61470" url="https://af.wikipedia.org/wiki?curid=61470" title="Ballon-penvis">
Ballon-penvis

Die Ballon-penvis ("Diodon holocanthus") is 'n vis wat voorkom in die tropiese en subtropiese water van al die oseane in die wêreld. In Suider-Afrika kom dit voor van Namibië tot by Mosambiek. In Engels staan die vis bekend as "balloon porcupinefish"

Die hele lyf - behalwe die vinne - is bedek met stekels wat agtertoe lê. Wanneer die vis homself opblaas staan die stekels orent. Die vis se kop en lyf is lig olyfkleurig.





</doc>
<doc id="61471" url="https://af.wikipedia.org/wiki?curid=61471" title="All Saints Neck">
All Saints Neck

All Saintsnek is 'n bergpas in die Oos-Kaap, Suid-Afrika. Dit is op die R61-pad tussen Umtata (Mthatha) en Engcobo (Ngcobo) geleë.



</doc>
<doc id="61472" url="https://af.wikipedia.org/wiki?curid=61472" title="Barklypas">
Barklypas

Barklypas is 'n bergpas in die Oos-Kaap. Dit is op die R58-teerpad tussen Elliot en Barkly-Oos in die Drakensberge geleë. Die pas bereik sy hoogste punt bo seevlak op 2 018 m. Dit het 'n maksimum helling van 1:12.

Die pas begin enkele kilometer wes vanaf Elliot op 'n hoogte van 1473 m bo seevlak. Dit styg geleidelik met skerp draaie teen 'n helling van 1:22 oor 'n afstand van 12 km. Die verskil tussen die voet en die kruin is 626 m.

Die pas word gereeld in die winter gesluit weens swaar sneeuneerslae, en die pas moet in die algemeen versigtig deur motoriste aangedurf word.



</doc>
<doc id="61474" url="https://af.wikipedia.org/wiki?curid=61474" title="Diodontidae">
Diodontidae

Die Klits en Penvisse ("Diodontidae") is 'n familie visse van die orde Tetraodontiformes. Daar is ses genera met negentien spesies in die familie. Agt van die spesies kom aan die Suid-Afrikaanse kus voor.

Die familie kan soos die blaasoppe hulle lywe opblaas met water of lug om 'n sferiese vorm aan te neem en roofvisse te verjaag. Die skubbe is groot, skerp stekels. Die dorsale en anale vinne is agter by die stertvin en daar is geen bekken vinne nie. Die familie het net twee tande plate en dit is waar die wetenskaplike naam vandaan kom: (di-odontidae) = "tweetand vis". Die familie word 14 – 71 cm groot. Die familie kom in die algemeen in vlakker, beskutte water voor en is oor die algemeen naglewend. Daar is 'n vermoede dat van die spesies giftig is soos die blaasoppe maar dat van die sterfgevalle veroorsaak deur die familie as gevolg van die ciguatera toksien is.

Die volgende genera en gepaardgaande spesies kom aan die Suid-Afrikaanse kus voor:







</doc>
<doc id="61475" url="https://af.wikipedia.org/wiki?curid=61475" title="Congiopodidae">
Congiopodidae

Die Perdvisse ("Congiopodidae") is 'n familie van visse wat hoort tot die orde Scorpaeniformes. Daar is vier genera met sewentien spesies in die familie. Twee van die spesies kom aan die Suid-Afrikaanse kus voor.

Die familie se lywe is lank met 'n prominente dorsale vin wat reg bo die oë begin en strek tot by die stert. Die voorkop is konkaaf met 'n kenmerkende snoet. Die pektorale vinne sit laag op die lyf en is nie sterk nie. Daar is weinige skubbe op die lyf. Die familie word 45 – 76 cm groot. Die familie leef in rotsriwwe en sanderige bodems in water wat 10 – 500 m diep is. Hulle vreet skaaldiere, slakke en wurms. Hulle is gewoonlik alleenswemmers.

Die volgende genus en gepaardgaande spesies kom aan die Suid-Afrikaanse kus voor:





</doc>
<doc id="61476" url="https://af.wikipedia.org/wiki?curid=61476" title="Sterretjie-drakie">
Sterretjie-drakie

Die Sterretjie-drakie ("Synchiropus stellatus") is 'n vis wat voorkom in die westelike Indiese Oseaan en aan die ooskus van Afrika vanaf Oman tot by die Protea-bank in die suide van KwaZulu-Natal. In Engels staan die vis bekend as die "Starry dragonet".

Die vis het twee dorsale vinne, die eerste met vier lang strale. Die bekken vinne is groot. Die lyf is bleek wit en met 'n pienk of ougoud skynsel. Daar is ry vlekke op die middel van die lyf met 'n ry klein rooi kolletjies onder die vlekke. Die vis word tot 7.5 cm lank.

Die vis leef naby koraalriwwe op sanderige bodems in water wat nie dieper as 40 m is nie in groot groepe.





</doc>
<doc id="61478" url="https://af.wikipedia.org/wiki?curid=61478" title="Callionymidae">
Callionymidae

Die Draakvisse ("Callionymidae") is 'n vis-familie van die orde Perciformes. Die taksonomie van die familie is nog onseker en die aantal genera wat deel vorm van die familie is onbekend. Daar is ongeveer 140 spesies in die familie. Elf van die spesies kom aan die Suid-Afrikaanse kus voor.

Die familie se lywe is langwerpig en die vissies is klein. Hulle is bodembewoners. Die spesies van die familie het twee dosale vinne. Die voorste dorsale het net vier strale maar hulle is lank. Die bekkenvinne is lank en groot en hul basis is naby die basis van die pektorale vin. Die grootte van familielede wissel van 2.6 tot 28 cm. Hulle leef in koraalriwwe, sanderige en modderige bodems tot op 400 m en vreet onder andere skaaldiere, slakke en wurms. Geslagsdimorfie kom voor in die familie. Die wyfies is oor die algemeen kleiner as die mannetjies.

Die volgende genera en gepaardgaande spesies kom aan die Suid-Afrikaanse kus voor:





</doc>
<doc id="61479" url="https://af.wikipedia.org/wiki?curid=61479" title="Vlekoog-soldaat">
Vlekoog-soldaat

Die Vlekoog-soldaat ("Myripristis murdjan") is 'n vis wat voorkom in die tropiese en subtropiese water van die Indiese-Pasifiese area, die Rooisee en aan die ooskus van Afrika van Oman tot Sodwanabaai. In Engels staan die vis bekend as die "Blotcheye soldier".

Die vis is normaalweg rooierig van kleur maar kan ook silwerig wees. Die rand van die operkulum is donker na swart. Daar is 'n swart vlek oor die oë en die vis word tot 27 cm groot.

Die vis leef in koraalriwwe tot op dieptes van 50 m en vreet onder andere soöplankton, vis en wurms. Hulle word nie sommer gedurende die dag gesien nie.

Die vis kan verwar word met die grootskub-soldaat.





</doc>
<doc id="61480" url="https://af.wikipedia.org/wiki?curid=61480" title="Reeksmoordenaar">
Reeksmoordenaar

'n Reeksmoordenaar word gewoonlik gedefinieer as 'n individu wat drie of meer mense oor 'n tydperk van meer as 'n maand vermoor het, met 'n rusperiode (of sogenaamde "afkoelingsperiode") tussenin. Die motivering vir die moorde is dikwels sielkundige bevrediging. Sommige bronne soos die FBI definieer die term as "'n reeks van twee of meer moorde, wat op verskillende geleenthede gepleeg is – gewoonlik, maar nie altyd nie, deur 'n enkele oortreder wat alleen optree". Dikwels is daar 'n seksuele element aan die moorde verbonde, maar volgens die FBI sluit motiverings vir reeksmoorde "toorn, opwinding, profyt en aandag soek" in. Dit is moontlik dat die moorde 'n patroon volg en dat die slagoffers iets gemeen het, soos beroep, ras, voorkoms, geslag of ouderdomsgroep.




</doc>
<doc id="61482" url="https://af.wikipedia.org/wiki?curid=61482" title="Kolvin-soldaat">
Kolvin-soldaat

Die Kolvin-soldaat ("Neoniphon sammara") is 'n vis wat voorkom in die Indiese-Pasifiese area, die Rooisee en aan die ooskus van Afrika van Oman tot by die Aliwal-bank. In Engels staan die vis bekend as die "Spotfin squirrelfish".

Die vis is normaalweg silwerig van kleur met elke skub wat 'n donker kol op het wat strepe op die lyf vorm. Die kop is rooibuin en die onderste kaak en wang is wit. Die dorsale vin is bruin met 'n swart vlek op. Die stertvin is geel met die rante van die vin wat donker gekleurd is. Die vis word tot 28 cm groot.

Die vis leef in koraalriwwe tot op dieptes van 30 m en vreet hoofsaaklik skaaldiere. Hulle word in grotte en onder hange gesien.





</doc>
<doc id="61483" url="https://af.wikipedia.org/wiki?curid=61483" title="Selena Gomez">
Selena Gomez

Selena Marie Gomez (gebore 22 Julie 1992 in Grand Paire, Texas, VSA) is 'n Amerikaanse sangeres, aktrise en modeontwerpster. Sy het bekend geword vir haar rol as Alex Russo in die Disney-sitkom "Wizards of Waverly Place". Gomez speel ook in verskeie rolprente en het gasrolle in 'n aantal TV-reekse gespeel. Sy het verskeie albums saam met haar musiekgroep, "Selena Gomez & the Scene" opgeneem. Sy het ook haar eie klerereeks, "Dream Out Loud", en doen graag vrywilligerswerk. Sedert 2008 is Gomez 'n UNICEF-ambassadeur, die jongste ambassadeur wat UNICEF tot dusver gehad het. In Mei 2012 loods se haar eerste parfuum, "Selena Gomez: The Debut Fragrance".






</doc>
<doc id="61485" url="https://af.wikipedia.org/wiki?curid=61485" title="Holocentridae">
Holocentridae

Die Soldaatvisse ("Holocentridae") is 'n vis-familie van die orde Beryciformes. Die familie het twee subfamilies "Myripristinae" met vyf genera en "Holocentrinae" met drie genera. Daar is altesaam sewentig spesies in die familie waarvan agt en twintig aan die Suid-Afrikaanse kus voorkom.

Die familie se lyf is lank en redelik plat en die oë groot. Die dorsale vin is verdeel in twee en die stertvin is gevurk. Die familie word 7 – 45 cm groot. Hulle vreet bodem skaaldiere, vis en soöplankton. Die familie kan oorleef in akwariums.

Die volgende genera en gepaardgaande spesies kom aan die Suid-Afrikaanse kus voor:







</doc>
<doc id="61487" url="https://af.wikipedia.org/wiki?curid=61487" title="Tenczynek">
Tenczynek

Tenczynek is 'n dorp in Pole, in die Woiwodskap Klein-Pole, distrik van Krakau. Dit is die grootste dorp van die munisipaliteit Krzeszowice. Dit is ongeveer 25 kilometer wes van die sentrum (18 km van die grens) in Krakau geleë. Die bevolking is 3436 mense.

Infrastruktuur:



</doc>
<doc id="61489" url="https://af.wikipedia.org/wiki?curid=61489" title="Stertkol-soldaat">
Stertkol-soldaat

Die Stertkol-soldaat ("Sargocentron caudimaculatum") is 'n vis wat voorkom in die tropiese waters van die Indiese-Pasifiese area en aan die ooskus van Afrika van die Rooisee tot by die Oos-Kaap. In Engels staan die vis bekend as die "Tailspot squirrelfish".

Die kop en lyf is rooi terwyl die skubbe se rante silwer is. Daar is 'n wit kol op die basis van die stertvin. Die vis word tot 25 cm groot.

Die vis leef in koraalriwwe in water van 2 – 30 m diepte. Hulle is alleenswemmers en vreet bodem-skaaldiere. Dit is 'n goeie eetvis.





</doc>
<doc id="61493" url="https://af.wikipedia.org/wiki?curid=61493" title="Visordes van Suider-Afrika">
Visordes van Suider-Afrika

Die volgende vis ordo kom aan die Suid-Afrikaanse kus of binneland voor. Dit sluit die superklasse kraakbeen ("Chondrichthyes") en beenvisse ("Osteichthyes") in.





</doc>
<doc id="61495" url="https://af.wikipedia.org/wiki?curid=61495" title="Wisława Szymborska">
Wisława Szymborska

Maria Wisława Anna Szymborska (* 2 Julie 1923 in Prowent (tans Bnin, 'n stadsdeel van Kórnik), naby Poznań; † 1 Februarie 2012 in Krakau) was 'n bekroonde Poolse digteres, essayis en vertaalster. Sy was een van min vroue en die vierde Poolse literêre kunstenaar ná Henryk Sienkiewicz, Władysław Reymont en Czesław Miłosz aan wie die Nobelprys vir Letterkunde toegeken is.

Wisława Szymborska het haar eerste gedigte reeds op die ouderdom van vier begin skryf en is derhalwe as die "Mozart van Digkuns" beskryf. Die verkoopsyfers van haar boeke kon in Pole maklik met dié van bekende skrywers van prosaliteratuur meeding. Altesaam 350 van haar gedigte het in elf bundels verskyn.

Die Nobelprys-komitee het opgemerk dat haar digkuns "die historiese en biologiese konteks op 'n presiese en ironiese manier in fragmente van menslike werklikheid na vore laat tree". Met die Nobelprys-toekenning het sy ook steeds meer belangstelling in die buiteland gewek. Haar werke is in talle Europese tale asook Arabies, Hebreeus, Japannees en Chinees vertaal.

Wisława Szymborska is as dogter van Wincenty en Anna Szymborski in Prowent, 'n klein nedersetting suid van Poznań, gebore. Haar ouers het hulle eers in Toruń gevestig en in 1931 na Krakau verhuis waar die digteres tot met haar afsterwe vroeg in 2012 woonagtig was. Hier het ook haar literêre werke ontstaan. Toe die Tweede Wêreldoorlog in 1939 uitgebreek het, het sy haar opleiding in ondergrondse klasse voortgesit en twee jaar later haar Poolse matriekeksamen voltooi.

Vanaf 1943 was Wisława Szymborska as spoorwegwerker werksaam, maar kon aan die lot van baie van haar landgenote ontsnap wat as dwangarbeiders in die Duitse Ryk aangewend is. In hierdie periode het sy haar loopbaan as kunstenaar met illustrasies vir 'n Engelstalige boek begin. Daarnaas het sy verhale en ook enkele gedigte geskryf.

In 1945 het Szymborska Pools en Letterkunde aan die Jagielloniese Universiteit te Krakau begin studeer, maar haar keuse later verander na Sosiologie. Sy het hier vinnig met skrywerskringe in aanraking gekom en kennis gemaak met Czesław Miłosz – 'n skrywer wat groot invloed op haar sou uitoefen. Haar eerste gedig, "Szukam słowa" ("'n Woord opsoek"), is in Maart 1945 in die dagblad "Dziennik Polski" gepubliseer. Haar digkuns het daarna nog jare lank in 'n verskeidenheid koerante en tydskrifte verskyn.

Szymborska was in 1948 genoodsaak om haar studies weens finansiële moeilikhede sonder verwerwing van 'n akademiese graad te staak. In dieselfde jaar – sy was intussen sowel as illustrateur asook as sekretaresse vir 'n tweeweeklikse opvoedkundige tydskrif werksaam – het sy met die digter Adam Włodek getrou van wie sy in 1954 geskei is. Die twee het nogtans tot met Włodek se afsterwe in 1986 in 'n noue verbintenis gestaan. Uit die huwelik is geen kinders gebore nie.
Haar eerste boek was vir publikasie in 1949 geskeduleer, maar die werk is uiteindelik deur 'n sensureerder verwerp omdat dit "nie aan sosialistiese vereistes voldoen het nie". Szymborska het nogtans begin om gedigte in die gees van die Sosialistiese realisme te skryf soos "Lenin" en "Młodzieży budującej Nową Hutę" ("Vir die jeug wat Nowa Huta bou") oor die bou van 'n Stalinistiese nywerheidstad naby Krakau. Sommige kritici het hierdie werke later as "opportunisties" beskryf.

So het Szymborska ook by die heersende Verenigde Poolse Werkersparty aangesluit. Net soos baie ander kommunistiese intellektueles het sy haar aanvanklik met die amptelike partybeleid vereenselwig, maar geleidelik vervreemd begin raak met die sosialistiese ideologie. Later het sy haarself van haar vroeë politieke aktiwiteite gedistansieer. Reeds in 1957 het sy vriendskap gesluit met Jerzy Giedroyc, die redakteur van "Kultura", 'n Parys-gebaseerde invloedryke emigrante-tydskrif waarvoor sy self bydraes begin skryf het. In 1966 het sy alle bande met die Poolse Kommunistiese Party verbreek.

In 1953 het Szymborska by die redaksiespan van die literêre tydskrif "Życie Literackie" ("Literêre Lewe") aangesluit waar sy tot 1981 werksaam was. Hier het sy vanaf 1968 haar eie boekerubriek met resensies behartig. Baie van haar essays uit hierdie periode is later in boekvorm gepubliseer. Tussen 1981 en 1983 was sy een van die redakteurs van die Krakau-gebaseerde maandelikse tydskrif "Pismo". In die 1980's het sy steeds meer by opposisie-aktiwiteite betrokke geraak en onder die skuilnaam "Stańczykówna" bydraes vir die samizdat-tydskrif "Arka" en die emigrante-publikasie "Kultura" in Parys geskryf.

Haar laaste gedigbundel voor haar afsterwe, "Dwukropek", is deur die lesers van die nasionale Poolse dagblad "Gazeta Wyborcza" as die boek van die jaar 2006 aangewys. 'n Nuwe gedigbundel met die ironiese titel "Wystarczy" ("Dit is genoeg") sal postuum in 2012 gepubliseer word.

As vertaalster het Szymborska Franse literatuur in Pools vertaal, veral barokdigkuns soos werke van die Protestantse skrywer Théodore Agrippa d'Aubigné (1552-1630). In Duitsland het haar vertaler Karl Dedecius groot moeite gedoen om haar werk aan die Duitse leserspubliek bekend te stel.

Wisława Szymborska is op 1 Februarie 2012 in haar huis in Krakau in haar slaap oorlede. Vriende en familielede was voor haar dood om haar bed vergader. Die digteres was 'n strawwe sigaretroker en het aan longkanker gely, maar ondanks haar swaar siekte voortgegaan om gedigte te skryf.

Poolse politici soos die minister van buitelandse sake, Radek Sikorski, het haar afsterwe as 'n groot verlies vir die Poolse kultuur beskryf. Staatspresident Bronisław Komorowski het die digteres die "beskermgees" van Pole genoem. Volgens hom het haar gedigte die wêreld vir haar lesers "meer verstaanbaar" gemaak.

Szymborska se gedigte word deur 'n wye verskeidenheid literêre style gekenmerk wat die vertaling daarvan soms bemoeilik. Sy het dikwels literêre tegnieke soos ironie, paradokse, skynbare teenstrydighede en onderdrywing ingespan om filosofiese onderwerpe en obsessies uit te lig. Baie van haar gedigte spreek moeilike kwessies soos oorlog en terrorisme aan. In "Roepe tot Yeti" het sy Josef Stalin aan dié walglike sneeumens gelykgestel. Sy het ook soms vanuit ongewone standpunte geskryf soos uit die oogpunt van 'n kat in die leë woonstel van sy pas oorlede eienaar.

Szymborska se reputasie as digteres berus op 'n relatief beperkte aantal gedigte. Toe sy eens gevra is hoekom sy nie meer gedigte wou publiseer nie, het sy geantwoord: "Ek het 'n papiermandjie in my huis."

Biografie

Afrikaanse vertalings van haar gedigte
Engelse vertalings
Multimedia


</doc>
<doc id="61498" url="https://af.wikipedia.org/wiki?curid=61498" title="Kroon-soldaat">
Kroon-soldaat

Die Kroon-soldaat ("Sargocentron diadema") is 'n vis wat voorkom in die tropiese en warm waters van die Indiese-Pasifiese area, die Rooisee en aan die ooskus van Afrika vanaf Oman tot by Algoabaai. In Engels staan die vis bekend as die "Crown Squirrelfish".

Die lyf het afwisselende horisontale rooi en silwer-wit strepe op. Die dorsale vin is donkerooi tot swart en die strale se punte is wit en daar is ook 'n dowwe wit of lig rooi horisontale streep deur die dorsale vin. Die vis word tot 21 cm groot.

Die vis leef in rots- en koraalriwwe in water wat 2 – 30 m diep is en vreet bodem skaaldiere en wurms. Gedurende die dag kruip die vis weg in die rif. Die vis kan in 'n akwarium oorleef.





</doc>
<doc id="61500" url="https://af.wikipedia.org/wiki?curid=61500" title="Sterkgrootbekvis">
Sterkgrootbekvis

Die Sterkgrootbekvis ("Opistognathus muscatensis") is 'n vis wat voorkom in die westelike Indiese Oseaan en aan die ooskus van Afrika vanaf die Persiese Golf tot by Durban. In Engels staan die vis bekend as die "Robust jawfish".

Die vis se kop en lyf is bedek met onreëlmatige bruin kolle en vlekke en daar is 'n groot oogvormige kol op die dorsale vin wat 'n blou rand om het. Die vis word tot 47 cm groot.

Die vis leef op sanderige of gruis bodems in water wat 30 - 50 diep is. Die onvolwasse visse vreet soöplankton en die volwasse visse vreet ook bodem skaaldiere en vis.





</doc>
<doc id="61501" url="https://af.wikipedia.org/wiki?curid=61501" title="Vleikurper">
Vleikurper

Die Vleikurper ("Tilapia sparrmanii") is 'n wydverspreide en aanpasbare vis wat in die warmer waters van Suider-Afrika aangetref word. Hulle is plaaslik in die noordelike dele vrygelaat en word so ver noord as Namibië, Angola, Botswana en Tanzanië aangetref.

Die vis staan in Engels bekend as die "Banded tilapia" en/of die "Banded bream".

Die Vleikurper se kop en oë is groot, die bek is klein en reguit geplaas. Hy het drie tot ses reekse fyn tande wat in die middel groter is, op albei kake. Hy het ook ‘n driehoekige keelplaat met fyn tande.

Sy rugvin is lank, hoog agter met ‘n oranje/rooi rand. Die stertvin is goed ontwikkel, effens rond, gekleurd met ‘n rooi rand. Die anale vin is goed ontwikkel met ‘n punt na agter. Die buikvinne is goed ontwikkel, maar raak nie die anale vin nie. Die borsvinne is goed ontwikkel en gekleurd.

Die Vleikurper is ‘n klein vissie, sowat 15 cm in lengte (die Suid-Afrikaanse hengelrekord is sowat 0.312 kg), en sy vorm is ovaal, amper rond.

Sy kleur is donker olyfbruin, met geen oranje of rooi op sy lyf nie. Hy het agt tot nege vertikale strepe, veral in die broeityd, en ‘n kol op sy rugvin en op sy kiefdeksel. Sy skubbe is grof vir sy grootte met ‘n telling van 27-29 op die systreep.

As gevolg van hul geweldige aanpasbaarheid kom hulle in enige tipe water voor maar verkies waters met voldoende plantbeskutting.

Hulle onderneem lokale migrasies en mag skole vorm voor en tydens die eierlêtyd. Hulle waak oor die eiers, en mag mondbroeiers wees soos verskeie ander kurpersoorte.

Vleikurpers is omnivore en vreet enigiets. Die jonger vleikurpers leef op skaaldiere en inseklarwes, terwyl die volwassenes voed op land- en waterplante, organiese afval en insekte. Hulle word maklik met klein nommer 1 swaailemme (kunsaas) aangekeer of gebruik ‘n klein hoekie met erdwurms, insekte, garnale en klein slakkies as aas.

Hierdie is ‘n klein kurper en kan verwar word met ander jong kurpers; die kol op die rugvin behoort hier te help. Hy mag ook verwar word met die Reënboog-kurper. Die Reënboogkurper se bek sit egter skeef na bo en sy buikvinne is baie lank, dit raak maklik die anale vin.





</doc>
<doc id="61502" url="https://af.wikipedia.org/wiki?curid=61502" title="Opistognathidae">
Opistognathidae

Die Grootbekvisse ("Opistognathidae") is 'n vis-familie wat hoort tot die orde Perciformes. Daar is drie genera met ongeveer negentig spesies wat hoort tot dié familie en ten minste vier van die spesies kom aan die Suid-Afrikaanse kus voor. Daar moet nog baie navorsing oor die familie gedoen word; slegs die helfte van die spesies kan behoorlik geklassifiseer en beskryf word. Die kenmerke hieronder is van toepassing op die spesies wat in die Suid-Afrikaanse water voorkom.

Die familie Grootbekvisse het 'n kenmerkende uiters groot bek en die snoet is kort. Die lyf met die uitsondering van die kop is met klein skubbe bedek en die dorsale vin is lank. Die familie word tussen 9 – 47 cm groot en verkies sanderig en rotsagtige bodems om in te leef in water wat tot 200 m diep is. Hulle leef in gate wat hulle met hul mond maak; die mond word gebruik om 
klippe en sand uit te graaf. Die familie eet soöplankton en bodem ongewerweldes.

Nadat die eiers bevrug is, dra die mannetjie dit in sy mond rond tot die larwes uitgebroei het.

Die volgende genus en spesies kom aan die Suid-Afrikaanse kus voor:





</doc>
<doc id="61503" url="https://af.wikipedia.org/wiki?curid=61503" title="Streep-baberpaling">
Streep-baberpaling

Die Streep-baberpaling ("Plotosus lineatus") is 'n vis wat voorkom in die tropiese en warm water van die Indiese-Pasifiese area en aan die ooskus van Afrika vanaf die Rooisee tot by KwaZulu-Natal. In Engels staan die vis bekend as die "Striped eel-catfish".

Die vis se lyf en kop is bruin of swart van kleur met twee parallelle wit strepe van die kop tot by die stert. Die onderkant van die kop en lyf is wit. Die strepe verdof soos die vis verouder. Daar is vier pare baarde om die mond en die vis word tot 32 cm groot.

Die vis leef in riwwe naby die kus, die kus self, getypoele en soms in riviermondings. Hulle is ovipaar en vreet bodem skaaldiere, alge, slakke en vis. Die jong onvolwasse vissies leef in 'n kompakte skool saam terwyl die ouer onvolwassenes in minder digte skole leef maar onmiddellik dig saamgroepeer indien roofvisse verskyn. Die vinne se strale is giftig.





</doc>
<doc id="61504" url="https://af.wikipedia.org/wiki?curid=61504" title="Plotosidae">
Plotosidae

Die Baberpalings ("Plotosidae") is 'n vis-familie wat tot die orde Siluriformes behoort. Daar is nege genera met twee en dertig spesies in hierdie familie. Twee van die spesies kom aan die Suid-Afrikaanse kus voor waarvan een endemies is.

Die familie se lywe is lank en die stert eindig met 'n spits. Die tweede dorsale vin en die analevin word een by die stert. Daar is giftige stekels aan die eerste dorsale- en pektorale vinne. Daar is ook vier baarde om die mond van dié familie en die familie het geen skubbe op die vel nie. Die grootte wissel van 30 – 60 cm en die familie leef in vars, brak en soutwater en vreet ongewerweldes en vis. Die familie is giftig.

Die volgende genus en spesies kom aan die Suid-Afrikaanse kus voor:





</doc>
<doc id="61506" url="https://af.wikipedia.org/wiki?curid=61506" title="Witspikkel-konynvis">
Witspikkel-konynvis

Die Witspikkel-konynvis ("Siganus sutor") is 'n vis wat voorkom in die westelike Indiese Oseaan en aan die ooskus van Afrika vanaf Kenia tot by Sodwanabaai. Spesies is al opgemerk by Knysna. In Engels staan die vis bekend as die "Bluespotted rabbitfish".

Die vis se kop en lyf is silwer grys en oortrek met klein ligblou kolletjies. In die nag lyk die kolletjies wit. Aan die bokant van die kop en die dorsale vin is die vis geel (party van die visse is goud tot donkerbruin) van kleur. Die vis word tot 50 cm lank.

Die vis leef in koraal- en rotsriwwe.




</doc>
<doc id="61507" url="https://af.wikipedia.org/wiki?curid=61507" title="Siganidae">
Siganidae

Die Konynvisse ("Siganidae") is 'n vis-familie wat tot die orde Perciformes behoort. Daar is twee genera met dertig spesies in hierdie familie. Vier van die spesies kom aan die Suid-Afrikaanse kus voor.

Die familie is van gemiddelde grootte, die grootte wissel van 30 – 50 cm. Die familie leef klein skole saam en kom selde in water wat dieper is as 15 m voor. Alle strale van die familie se vinne is giftig, wonde is pynlik maar nie fataal nie. Om die pyn te verlig moet die wond in water (55 °C) gedompel word.

Die familie is herbivore en eet net alge. Hulle groei vinnig. Hul kleur patroon verskil gedurende die dag en nag. As hulle gedreig word, vertoon hulle almal 'n tipiese patroon van onreëlmatige bruin vlekke.

Die volgende genus en spesies kom aan die Suid-Afrikaanse kus voor:





</doc>
<doc id="61508" url="https://af.wikipedia.org/wiki?curid=61508" title="Dutoiti">
Dutoiti

Die Dutoiti ("Pseudochromis dutoiti") is 'n vis wat aan die ooskus van Afrika voorkom, vanaf Kenia tot by Park Rynie in KwaZulu-Natal. In Engels staan die vis bekend ook bekend as die "Dutoiti".

Die vis is oorwegend geel van kleur oor die lyf. Daar is 'n blou streep al langs die basis van die dorsale vin, van die voorkop tot by die stert, 'n blou streep onder die oë van die bek tot by die boonste rand van die operulum. Daar is ook 'n blou streep oor die rante van die twee stert lobbe. Die dorsale en analevinne se rante is ook blou. Die vis word tot 9 cm groot.

Die vis leef in koraal- en rotsriwwe tot op dieptes van 25 m. Die onvolwasse visse leef in getypoele. Hulle eet bodem skaaldiere, wurms en vis. Hulle kan in akwariums oorleef.





</doc>
<doc id="61510" url="https://af.wikipedia.org/wiki?curid=61510" title="Dashcode">
Dashcode

Dashcode is ’n sagtewaretoepassing wat deur Apple Inc. geskep is en ingesluit is by Mac OS X Leopard om die ontwikkeling van ’n sagtewarekontrole ("widget") vir Dashboard te fasiliteer.


</doc>
<doc id="61522" url="https://af.wikipedia.org/wiki?curid=61522" title="Pseudochromidae">
Pseudochromidae

Die Spikkelrûe ("Pseudochromidae") is 'n vis-familie wat tot die orde Perciformes behoort. Die familie bestaan uit vier sub-families: 

Die sub-familie bestaan uit sewe genera en tagtig spesies waarvan sewe aan die Suid-Afrikaanse kus voorkom. Die lyf is lank met 'n lang dorsale vin en die stertvin is bolrond. Die grootte wissel van 3 - 12  cm.

Die sub-familie bly in koraal- en rots riwwe tot op dieptes van 30 cm. Die genus "Pseudochromis" lê 'n sak eiers in 'n leë gat of onder 'n oorhang wat deur die mannetjie opgepas word.

Die volgende genus en spesies kom aan die Suid-Afrikaanse kus voor:


Die subfamilie bestaan uit agt genera en twee en twintig spesies waarvan vyf aan die Suid-Afrikaanse kus voorkom. Die lyf, dorsale-en analevinne is lank. Die pektorale vinne is kort en die bekken vinne is klein en ontbreek by party spesies. Die lyf is bedek met klein skubbetjies. Die grootte wissel van 5 – 50 cm.

Die vis leef in getypoele en sanderige bodems naby riwwe.

Die volgende genus en spesies kom voor aan die Suid-Afrikaanse kus:







</doc>
<doc id="61525" url="https://af.wikipedia.org/wiki?curid=61525" title="Slangetjie">
Slangetjie

Die Slangetjie ("Halidesmus scapularis") is 'n vis wat endemies is aan Suid-Afrika en kom voor van Valsbaai tot by Park Rynie. In Engels staan die vis bekend as die "Snakelet".

Die vis is lank en het drie lengtelyne. Die dorsale en anale vinne is lank en die bekkenvinne is klein. Die kop en lyf is bruin en daar is 'n donker oogvormige kol bokant die operkulum. Die vis word tot 20 cm lank.

Die vis leef in vlak water tot op dieptes van 16 m en kom volop voor in riviermondings en getypoele.





</doc>
<doc id="61534" url="https://af.wikipedia.org/wiki?curid=61534" title="Hadleigh">
Hadleigh

Hadleigh is 'n dorp in die Engelse graafskap van Essex met sowat 18,3 duisend inwoners.


</doc>
<doc id="61535" url="https://af.wikipedia.org/wiki?curid=61535" title="Mullidae">
Mullidae

Die Bokvisse ("Mullidae") is 'n vis-familie wat tot die orde Perciformes behoort. Daar is vyf genera met vyf en dertig spesies in hierdie familie. Dertien van die spesies kom aan die Suid-Afrikaanse kus voor.

Die uitstaande kenmerke van die familie is die twee lang baarde op die ken en die feit dat die familie twee aparte dorsale vinne het. Die lyf neig na die lang kant en is bedek met groot skubbe. Die meeste spesies leef op of naby rots en koraalriwwe en vreet bodem skaaldiere. Wanneer die baarde nie in gebruik is nie word hulle terug gevou tussen die operkulums en die kakebeen. Die familie se grootte wissel van 18 – 53 cm en hulle kan in groot akwariums oorleef.

Die volgende genera en spesies kom aan die Suid-Afrikaanse kus voor:






</doc>
<doc id="61536" url="https://af.wikipedia.org/wiki?curid=61536" title="Kaakdiere">
Kaakdiere

Die Gnathostomata of kaakdiere is 'n groep van diere wat tot die gewerweldes (Vertebrata) behoort. Die groep word gekenmerk deur die besit van kraakbeenagtige kake wat deur die meeste anatome as die eerste kieuboog beskou word.

Andere kenmerke wat by die groep voorkom:

Die Gnathostomata omvat die kraakbeenvisse (Chondrichthyes) en die beenvisse (Osteichthyes). Hierdie laaste groep omvat egter nie slegs die moderne beenvisse nie, maar ook al hul landlewende verwante; die Tetrapoda. Feitlik alle huidige gewerwelde diere (reptiele, visse, voëls, amfibieë en soogdiere) behoort daarom tot die Gnathostomata.



</doc>
<doc id="61540" url="https://af.wikipedia.org/wiki?curid=61540" title="Geelstreep-bokvis">
Geelstreep-bokvis

Die Geelstreep-bokvis ("Mulloidichthys flavolineatus") is 'n vis wat voorkom in die Indiese-Pasifiese area, die Rooisee en aan die ooskus van Afrika vanaf Oman tot by Knysna. In Engels staan die vis bekend as die "Yellowstripe goatfish".

Die vis se lyf het een tot twee horisontale geelstrepe met 'n swart kol op die geelstreep onder die dorsale vin. Al die vinne is witterig maar die stertvin is geel. Die vis word 40 cm groot.

Die vis leef in koraalriwwe en by naburige sand areas tot in water wat 60 m diep is. Hulle vreet snags en wel klein skaaldiere. Die vis word gereeld by Sodwanabaai in groot skole gesien.





</doc>
<doc id="61541" url="https://af.wikipedia.org/wiki?curid=61541" title="Georges Cuvier">
Georges Cuvier

Georges Léopold Chrétien Frédéric Dagobert Cuvier (Montbéliard, 23 Augustus 1769 – Parys, 13 Mei 1832), was 'n Franse geoloog, patoloog-anatoom, soöloog en paleontoloog. Sy eintlike naam was Johann Leopold Nicolaus Friedrich Kuefer, maar sy moeder noem hom van jongs af al "Georg". Nadat hy in 1819 weens verdienste tot die adelstand verhef is, verfrans hy sy naam tot "baron de Cuvier" en pas terselfdertyd sy voorname aan.

Hy is in 1832 in Parys aan cholera oorlede.

Sy belangrikste werk is "Règne Animal distribué d'après son Organisation pour servir de base à l'Histoire Naturelle des Animaux et d'Introduction à l'Anatomie Comparée": 'n sistematiese behandeling van die hele toe bekende diereryk, uit 1817. Cuvier versorg self 'n groot deel van die illustrasies, hy was tewens 'n bedrewe tekenaar gewees.


</doc>
<doc id="61542" url="https://af.wikipedia.org/wiki?curid=61542" title="Beesvleis Stroganoff">
Beesvleis Stroganoff

Beesvleis Stroganoff of Bief Stroganoff is 'n vleisgereg van Russiese oorsprong wat uit gebraaide beesvleisrepe in 'n suurroomsous met uie en sampioene bestaan en op rys of noedels bedien word. Dit is lank reeds een van die gunstelinggeregte in die internasionale kookkuns. 'n Verskeidenheid weergawes met alternatiewe bestanddele word in kookboeke gelys.

Die gereg het sy oorsprong in Rusland, maar daar is 'n verskeidenheid verhale oor hoe dit bekendheid in die weste verwerf het. Moontlik was dit 'n kookwedstryd, wat in die laat 19de eeu in Sint Petersburg gehou is en waartydens dit as wenner bepaal is, waardeur Beesvleis Stroganoff die belangstelling van Westerse sjefs gewek het. Die gesaghebbende Franse "Larousse Gastronomique" verwys na Charles Brière, 'n Franse sjef wat teen die einde van die 19de eeu in Sint Petersburg werksaam was en die gereg tydens 'n Franse kookwedstryd in Parys bekend gestel het.

Elena Molochowetz se Russiese kookboek van 1861 noem 'n gereg met die naam "Govjadina po-strogonovski" - 'n soort beesvleis-ragout wat met 'n mosterdsous bedien word. Die beesvleis word hier in blokkies gesny, in botter gebraai en in die sous geplaas. Die suurroom, waarmee die sous verfyn word, verwys na die Oos-Europese kookkuns. Sampioene of suur komkommers word egter nie as bestanddele gelys nie. 

Die eerste Franse beskrywing is in Auguste Escoffier se "Guide Culinaire" van 1903 gepubliseer. Die gereg is na die Russiese adellike gesin Stroganoff vernoem en word in anekdotes sowel aan graaf Grigori Alexandrowitsj Stroganoff (1774-1857) asook graaf Sergei Grigorjewitsj Stroganoff toegeskryf wat in 1923 in Paryse ballingskap oorlede is. 'n Derde kandidaat as naamgewer is Aleksander Graaf Stroganoff (1795-1891), 'n diplomaat en kunsversamelaar wat vanaf 1865 burgemeester van Odessa was.

Beesvleis-filet word in blokkies of repies gesny, oor hoë hitte kort in botter gebraai en in 'n sous van goudgeel gebraaide uie en vleissop geplaas wat afsonderlik berei en met suurroom en meel gebind word. Afhangende van die resep word die sous met sampioene, komkommers, rooi beet (wat almal fyn gesny moet word), mosterd, paprika, estragon, asyn of suurlemoensap en sjerrie, konjak of witwyn verfyn. Nadat die vleis met sous vermeng is, moet dit nie verder verhit word nie en behoort dadelik bedien te word.

Beesvleis Stroganoff word gewoonlik met rys, aartappelgeregte soos krokette of slaptjips of noedels (bv. spätzle) bedien.



</doc>
<doc id="61544" url="https://af.wikipedia.org/wiki?curid=61544" title="Streepkol-bokvis">
Streepkol-bokvis

Die Streepkol-bokvis ("Parupeneus barberinus") is 'n vis wat in die Indiese-Pasifiese area voorkom, en aan die ooskus van Afrika vanaf Oman tot by Mosselbaai alhoewel hulle maar min suid van KwaZulu-Natal gesien word. In Engels staan die vis bekend as die "Dash-dot goatfish".

Die vis het 'n swart streep van voor die snoet, verby die oog en al langs die sylyn tot verby die dorsale vin se basis. Daar is 'n swart vlek op die sylyn by die stertvin se basis. Die anale en bekkenvinne is gelerig en die ander vinne is meer witkleurig. In die nag lyk die vis bleekwit. Die vis word tot 53 cm groot.

Die vis leef in seegrasbeddings of op sanderige bodems of koraalreste. Hulle kom in pare voor en is daglewend en vreet hoofsaaklik skaaldiere.





</doc>
<doc id="61547" url="https://af.wikipedia.org/wiki?curid=61547" title="Percoidei">
Percoidei

Die baarsvisse (Percoidei) vorm die grootste suborde van die orde Baarsagtiges (Perciformes).
Hierdie suborde word van ander subordes onderskeie deur die beenelemente in die visse se skedels. By die baarsvisse is hulle nie aan mekaar verbind nie, terwyl dit by die ander Baarsagtiges wel die geval is. Visse uit hierdie suborde het altyd 'n sylyn, die oë is langs die sye geplaas en aan elke sy van die kop het die visse twee neusgate.

Tot die suborde behoort 79 families, ongeveer 550 genera en meer as 3170 spesies.




</doc>
<doc id="61551" url="https://af.wikipedia.org/wiki?curid=61551" title="Indiese bokvis">
Indiese bokvis

Die Indiese bokvis ("Parupeneus indicus") is 'n vis wat in die Indiese-Pasifiese area en aan die ooskus van Afrika vanaf Oman tot by Port Alfred voorkom. In Engels staan die vis bekend as die "Indian goatfish".

Die vis het twee lang baarde wat aan die ken geheg is. Daar is 'n swart kol langs die stertvin se basis en 'n groter, langwerpige goudkleurige kol op die sylyn tussen die twee dorsale vinne. Die vis word tot 35 cm lank.

Die vis leef op seegrasbeddings en sanderige bodems naby riwwe. Hulle vreet skaaldiere, seekat, wurms en ander vis.





</doc>
<doc id="61552" url="https://af.wikipedia.org/wiki?curid=61552" title="Vuur-dikkop">
Vuur-dikkop

Die Vuur-dikkop ("Nemateleotris magnifica") is 'n vis wat voorkom in die Indiese-Pasifiese area en aan die ooskus van Afrika vanaf Kenia tot by die Aliwal-bank. In Engels staan die vis bekend as die "Fire goby".

Die vis het 'n ronde kop terwyl die kop en voorste helfte van die lyf wit is. Die agterste helfte van die lyf en dorsale en anale vinne is oranje-rooi. Die voorste dorsale vin het 'n lang straal en die bekken vinne is skraal. Daar is twee pers lyne wat deur die anale en dorsale vinne gaan. Daar is ook 'n streep deur die stertvin se lobbe. Die vis word 9 cm groot.

Die vis leef naby die bodem in koraalriwwe in water wat tot 60 m diep is. Die volwasse visse leef in pare en die onvolwasse visse leef in skole saam. Die vis vreet soöplankton. Die vis is volop by Sodwanabaai en is 'n gewilde akwarium vis; dit moet in 'n groot tenk aangehou word en moet 'n maat hê.





</doc>
<doc id="61555" url="https://af.wikipedia.org/wiki?curid=61555" title="Skêrstert">
Skêrstert

Die Skêrstert ("Ptereleotris evides") is 'n vis wat in die Indiese-Pasifiese area en aan die ooskus van Afrika voorkom, vanaf die Rooisee tot by die Aliwal-bank. In Engels staan die vis bekend as die "Scissortail goby".

Die vis het 'n lang lyf met die dorsale en anale vinne wat ewe groot en amper identies lyk. Die bekkenvinne is klein en die lyf is bedek met klein skubbetjies. Die kop en bors is blouerig terwyl die agterste helfte van die lyf en die dorsale en anale vinne donkerblou tot swart is. Die sentrale gedeelte van die holronde stert is bleekwit. Die onvolwasse vissies is ligblou van kleur met 'n donkerblou kol by die basis van die onderste lob van die stert. Die vis word tot 13 cm lank.

Die vis leef tussen koraal- en rotsriwwe in water wat 2 – 30 m diep is. Die volwasse visse leef in pare saam en die onvolwasse visse leef in skole saam in beskermde kuswater. Hulle vreet soöplankton. Die vis kan oorleef in 'n akwarium, maar nie saam met aggressiewe visse nie.





</doc>
<doc id="61556" url="https://af.wikipedia.org/wiki?curid=61556" title="Microdesmidae">
Microdesmidae

Die Dikkoppe en Wurmvisse ("Microdesmidae") is 'n vis-familie wat tot die orde Perciformes behoort. Die familie bestaan uit twee sub-families: 

Die sub-familie staan bekend as die "wurmvisse" en bestaan uit vyf genera en dertig spesies wat in tropiese en subtropiese water van al die oseane van die wêreld voorkom.

Die subfamilie bestaan uit vyf genera en vier en veertig spesies. Twee van die genera en ses van die spesies kom aan die Suid-Afrikaanse kus voor. Die grootte wissel van 3 – 12 cm. Die sub-familie is lank en effens plat en was voorheen geklassifiseer onder die familie "Gobiidae".

Die vis leef in getypoele en sanderige bodems naby riwwe en eet soöplankton.

Die volgende genera en spesies kom voor aan die Suid-Afrikaanse kus:






</doc>
<doc id="61557" url="https://af.wikipedia.org/wiki?curid=61557" title="Madagaskar-platkop">
Madagaskar-platkop

Die Madagaskar-platkop ("Papilloculiceps longiceps") is 'n vis wat in die westelike Indiese Oseaan en aan die ooskus van Afrika vanaf die Rooisee tot by die Aliwal-bank voorkom. Die vis het ook die Middellandse See binnegedring deur die Suezkanaal. In Engels staan die vis bekend as die "Longhead flathead".

Die vis se lyf is 'n dowwegroen of bruin aan die bokant en wit aan die onderkant. Die kop is plat met 'n beenrif net onder die oë waarop 'n stekel is. Daar is ook kolle op die dorsale, anale en bekkenvinne. Die vis word tot 70 cm groot.

Die vis leef op sanderige bodems naby koraalriwwe in water wat tussen 1 – 20 m diep is.





</doc>
<doc id="61558" url="https://af.wikipedia.org/wiki?curid=61558" title="Platycephalidae">
Platycephalidae

Die Platkoppe ("Platycephalidae") is 'n vis-familie wat tot die orde Scorpaeniformes behoort. Daar is ongeveer agttien genera met drie en sestig spesies in hierdie familie. Twaalf van die spesies kom aan die Suid-Afrikaanse kus voor.

Die familie se lyf is lank en die koppe plat en die lyf is bedek met skubbe. Die familie het twee dorsale vinne. Die bekken vinne is agter die pektorale vinne se basis. Die grootte wissel van 12 – 100 cm.

Die familie leef op sanderige bodems en naby koraalriwwe in water wat tot 300 m diep is en eet hoofsaaklik vis en skaaldiere. Die familie gebruik hul kamoeflerings vermoë om prooi te vang en weg te kruip van ander roofvisse.

Die volgende genera en spesies kom aan die Suid-Afrikaanse kus voor:







</doc>
<doc id="61559" url="https://af.wikipedia.org/wiki?curid=61559" title="Balkstertplatkop">
Balkstertplatkop

Die Balkstertplatkop ("Platycephalus indicus") is 'n vis wat in die Indiese-Pasifiese area, die Rooisee en aan die ooskus van Afrika vanaf Oman tot by Mosselbaai voorkom. Die vis het ook deur die Suezkanaal gemigreer na die Middellandse See. In Engels staan die vis bekend as die "Bartail flathead".

Die vis het 'n lang lyf. Die volwasse vis is bruin of gryskleurig aan die bokant en wit aan die onderkant. Die stertvin is wit of geel met 2 - 3 horisontale swart strepe en word tot 1 m lank.

Die vis leef in beskutte kuswater en ook in riviermondings in water wat tot 25 m diep is. Hulle vreet garnale, krappe, wurms en vis. Die vis begrawe homself sodat net sy oë uitsteek. Die vis is eetbaar.





</doc>
<doc id="61560" url="https://af.wikipedia.org/wiki?curid=61560" title="Mooidikkop">
Mooidikkop

Die Mooidikkop ("Amblyeleotris wheeleri") is 'n vis wat voorkom in die Indies-Pasifiese area, die Rooisee en aan die ooskus van Afrika vanaf Oman tot by Sodwanabaai in Suid-Afrika. In Engels staan die vis bekend as die "Gorgeous shrimpgoby".

Die lyf is langwerpig. Die vis se kop en lyf is witterig tot liggeel met ses dowwe rooi tot donker rooi strepe wat vertikaal oor die liggaam strek. Daar is ook baie blou kolletjies op die lyf en vinne behalwe die dorsale vinne wat rooi kolletjies op het. Die vis word tot 8 cm lank.

Die vis leef in koraalriwwe in vlak water, nooit dieper as 40 m nie. Die vis deel gewoonlik 'n nes met die garnaal, "Alpheus ochrostriatus". Die vis bly by die opening en indien hy 'n roofvis sien kruip hy terug in die gat in met die garnaal op sy hakke.





</doc>
<doc id="61561" url="https://af.wikipedia.org/wiki?curid=61561" title="Jagielloniese Universiteit">
Jagielloniese Universiteit

Die Jagielloniese Universiteit (Pools: "Uniwersytet Jagielloński", dikwels afgekort as "UJ"; historiese name: Studium Generale, Universiteit van Krakau, Krakause Akademie, Die Hoofkroonskool, Hoofskool van Krakau) is in 1364 deur Kasimir die Grote in Kazimierz, 'n distrik van Krakau, gestig. 

Dit is die oudste universiteit in Pole, die tweede oudste in Sentraal-Europa asook een van die oudstes ter wêreld. Sedert 1817 dra Krakau se belangrikste tersiêre instelling die naam "Jagielloniese Universiteit" ter ere van dié beduidende Poolse dinastie. 

Bekende studente sluit die sterrekundige Nicolaas Copernicus, Krzysztof Penderecki en pous Johannes Paulus II in.


</doc>
<doc id="61563" url="https://af.wikipedia.org/wiki?curid=61563" title="Lys van Lughawens in Viëtnam">
Lys van Lughawens in Viëtnam

Hierdie is 'n lys van lughawens in Viëtnam, groepeer volgens soort en gesorteer volgens lokaal. 

Let wel: Sedert Cam Ranh Internasionale Lughawe vir kommersiële vlugte oopgestel is, word Nha Trang Lugmagbasis slegs vir militêre operasies en opleiding gebruik. Alle kommersiële vlugte wat voorheen na Nha Trang Lugmagbasis op pad was, word nou aangestuur na Cam Ranh Internasionale Lughawe. The hoofrede hiervoor is dat die Nha Trang Lugmagbasis binne die gebied van Nha Trang geleë is en dus kan die aanloopbaan nie verder verleng word nie.

Alhoewel daar 8 internasionale lughawens genoem word, word slegs drie van hulle - Tan Son Nhat, Noi Bai en Da Nang - vir internasionale vlugte gebruik.




</doc>
<doc id="61564" url="https://af.wikipedia.org/wiki?curid=61564" title="Bigos">
Bigos

Bigos is 'n tradisionele bredie wat deel uitmaak van die Poolse, Litause, Wit-Russiese en Oekraïense kookkuns. Dit word as die nasionale gereg van Pole en Oekraïne beskou.

Daar is geen enkele resep vir die geurige gereg waarvoor kool en vleis as basis dien nie - elke streek en selfs elke gesin het sy eie spesiale resep vir die bereiding van bigos. Tipiese bestanddele sluit kool, suurkool, verskeie soorte vleis en wors, dikwels hele of gepureerde tamaties, heuning en sampioene. Die gewildste soorte vleis is varkvleis (wat dikwels gerook word), ham, spek, worsies, kalf- of beesvleis en - omrede bigos eintlik as 'n tipiese jagtersgereg beskou word - wildsvleis.

Speserye, wat vir bigos gebruik word, kan peper, jenewerbessies, lourierblare, marjolein, pimento (kersiepepers), gedroogde of gerookte pruime wees.

Bigos word gewoonlik met aartappelpuree of rogbrood bedien. Net soos ander bredies kan bigos in 'n koel plek of in die diepvrieskas bewaar en later weer opgewarm word. Die geur van bigos verbeter sodoende nog. Volgens 'n ou tradisie word bigos selfs 'n week lank in 'n pot gekook en voortdurend met nuwe bestanddele aangevul. Bigos het vanweë dié metode, die seisoenale beskikbaarheid van kool en sy hoë vitamien C-inhoud in Pole en elders 'n stapeldis in die koue wintertyd geword. In Poolse gesinne word dit tradisioneel op Tweede Kersdag bedien.

Bigos verskyn op die spyskaarte van baie Poolse restaurante en is ook 'n gewilde wegneemete, maar indien nie genoeg tyd aan die voorbereiding daarvan bestee word nie, sal restaurant- en wegneem-variante nouliks met selfgemaakte bigos kan meeding.


</doc>
<doc id="61565" url="https://af.wikipedia.org/wiki?curid=61565" title="Tronk-dikkop">
Tronk-dikkop

Die Tronkdikkop ("Caffrogobius gilchristi") is 'n vis wat endemies is aan Suider-Afrika en vanaf Kaapstad tot aan die noordkus van Mosambiek voorkom. In Engels staan die vis bekend as die "Prison goby".

Daar kan tot 16 vertikale swart strepe oor die lyf wees; gewoonlik in pare en onderbreek op die sylyn. Die vis word tot 15 cm groot.





</doc>
<doc id="61571" url="https://af.wikipedia.org/wiki?curid=61571" title="Veer-dikkop">
Veer-dikkop

Die Veer-dikkop ("Callogobius plumatus") is 'n vis wat voorkom in die westelike Indiese Oseaan en aan die ooskus van Afrika vanaf die Persiese Golf tot by die Aliwal-bank. Dit kom ook voor by Mauritius en die Seychelle eilande. In Engels staan die vis bekend as die "Feather goby".

Die vis se kop en lyf is roomkleurig met donker vlekke en kolletjies op. Die kop is effens plat en die pektorale vinne is groot.

Die vis leef in koraalriwwe in water wat van 5 – 25 m diep is.





</doc>
<doc id="61572" url="https://af.wikipedia.org/wiki?curid=61572" title="Gobiidae">
Gobiidae

Die Dikkoppe (Gobiidae) is 'n visfamilie wat tot die orde Perciformes behoort. Hierdie familie het die meeste spesies van enige visfamilie, en omvat 230 genera met ongeveer 1 500 spesies. Een honderd en elf van die spesies word aan die Suid-Afrikaanse kus aangetref. 'n Paar spesies word ook in varswater aangetref.

Die hele familie is klein bodemvisse wat alle moontlike vorms insluit: lank, kort, ovaalvormig met alle moontlike vinkombinasies. Die vorm van die kop sluit ook alle moontlikhede in: plat, breed, gepunt of versonke. Die oë is merendeels aan die bokant van die kop en die familie het geen sylyne nie. Die dorsale vinne bestaan normaalweg uit twee gedeeltes. Die bekkenvinne is naby mekaar en by sekere spesies is hulle aaneengeskakel. Die grootte wissel van 1 – 50 cm; die meeste spesies is kleiner as 8 cm.

Die familie is kleurryk en wend dit aan om hulself te kamoefleer waar hulle ook al voorkom; getypoele, seegrasbeddings, riviermondings, koraalriwwe, rotsriwwe en sanderige- of rotsbodems tot op 'n diepte van 200 m. Die familie vreet klein skaaldiere, slakke en wurms.

'n Paar van die dikkoppe leef kenmerkend in 'n simbiotiese verhouding met die amper blinde, knypende alpheid garnaal. Die garnaal sal 'n gat grawe en dit onderhou terwyl die dikkop die omgewing dophou en so die garnaal beskerm. Die garnaal hou een antenna op die dikkop, sodra die dikkop gevaar gewaar sal hy met een sweepslag van sy stert terug in die gat gaan en sodoende die garnaal waarsku. Beide seediere leef met hulle maats in die gat.

Die volgende genera en gepaardgaande spesies kom aan die Suid-Afrikaanse kus en riviere voor:





















</doc>
<doc id="61573" url="https://af.wikipedia.org/wiki?curid=61573" title="Natalse lipvis">
Natalse lipvis

Die Natalse lipvis ("Anchichoerops natalensis") is 'n vis wat endemies is aan Suid-Afrika en voorkom van Tongaat tot by die Groot-Keirivier. In Engels staan die vis bekend as die "Natal wrasse".

Die vis het 'n langwerpige lyf en is ietwat plat. Die vis is rooi met geel tot oranje of oranje-geel of bruin kolletjies op die lyf. Daar mag ook donker vertikale strepe op die lyf wees en die lippe is dik. Die vis word tot 75 cm lank en weeg dan 16 kg. Daar is 'n sylyn aanwesig.

Die vis leef op rotsriwwe in water wat 10 – 55 m diep is en vreet sponse, krappe en kreef. Dit is 'n beskermde spesie.





</doc>
<doc id="61574" url="https://af.wikipedia.org/wiki?curid=61574" title="Sylyn">
Sylyn

Die sylyn, laterale lyn of linea lateralis is 'n sensoriese sintuig by akwatiese diere (hoofsaaklik visse) waarmee bewegings en trillings in die omliggende water waargeneem kan word.

Die sylyn is oor die algemeen sigbaar as 'n smal lyn oor die lengte van die vis, vanaf die kieue tot aan die basis van die stert. Die meeste amfiebiese larwes en sommige volwasse amfibieë het ook 'n sensoriese sylyn.

Soms is gedeeltes van die sylyn gemodifiseer tot elektro-reseptore. Dit is organe waarmee elektriese impulse waargeneem kan word. Sommige gewerweldes, soos haaie kan moontlik die sylyn gebruik om magnetiese velde waar te neem.



</doc>
<doc id="61576" url="https://af.wikipedia.org/wiki?curid=61576" title="Kamoeflering">
Kamoeflering

Kamoeflering is die vermomming of wegsteek van voorwerpe deur die toepassing van kleur en vorm sodat 'n objek wat normaalweg sigbaar is teen die agtergrond verdwyn of moeilik uitkenbaar is. Kamoeflering is 'n vorm van misleiding. Die woord kamoeflering is afkomstig van die Franse woord "camoufler", wat beteken "om te verdoesel".

Soldate en militêre toerusting word dikwels gekamoefleer sodat die vyand hulle nie maklik kan opmerk nie.En vliegtuie word ook gekamoefleer so dat hulle nie afgeskiet word nie

Plante en diere gebruik ook kamoeflering as 'n oorlewingstrategie. 'n Jagter kan homself vir sy prooi kamoefleer om sodoende voedsel te bekom. Die prooi kan ook kamoeflering inspan om te keer dat dit maklik uitgeken en gevang sal word.

'n Goeie voorbeeld hiervan is verkleurmannetjies wat die kleur van hout of blare kan aanneem. Hulle staan ook in posisies wat in lyn met hulle agtergrond is om sodoende by die omgewing in te smelt.

Sommige diere, soos die glaskatvis, is selfs deursigtig. Slegs hulle oë en sekere organe is sigbaar wat dit moeilik maak om hulle raak te sien as hulle stil in die water hang.

Soms word alledaagse voorwerpe gekamoefleer om 'n meer estetiese omgewing te skep. As voorbeeld kan 'n selfoontoring soos 'n boom opgemaak word om dit by die omgewing te laat inpas.En m


</doc>
<doc id="61579" url="https://af.wikipedia.org/wiki?curid=61579" title="Rudno">
Rudno

Rudno is 'n dorp in die Poolse woiwodskap Klein-Pole, distrik van Krakau. Dit is die grootste dorp van die munisipaliteit Krzeszowice. Dit is ongeveer 30 kilometer wes van die streek se hoofstad, Krakau, geleë (23 km van die grens). Rudno het 'n bevolking van 745 in 2009 gehad.

Infrastruktuur:


</doc>
<doc id="61580" url="https://af.wikipedia.org/wiki?curid=61580" title="Weerhaan-varkvis">
Weerhaan-varkvis

Die Weerhaan-varkvis ("Bodianus axillaris") is 'n vis wat voorkom in die Indiese-Pasifiese area, die Rooisee en aan die ooskus van Afrika vanaf Oman tot by die Aliwal-bank. In Engels staan die vis bekend as die "Turncoat hogfish".

Die vis het 'n sylyn en die hele lyf is bedek met skubbe. Die vis is 'n afwisselende hermafrodiet en is eers 'n wyfie en kan verander na 'n mannetjie indien dit so verlang word. Die onvolwasse vis is bruin en kry later nege wit vlekke by. Indien die wyfie na die mannetjie moet verander word die kleur van die vis rooi-bruin en wit in die agterlyf vanaf die stam van die dorsalevin tot onder by die pens. Die vis word 20 cm groot.

Die vis leef in koraal- en rotsriwwe in water wat 10 – 50 m diep is. Die volwasse visse is alleenswemmers. Die onvolwasse visse vreet dikwels parasiete van ander visse af. Die vis vreet hoofsaaklik klein skaaldiere, gastropodes, tweekleppiges en wurms en kan oorleef in 'n akwarium.





</doc>
<doc id="61581" url="https://af.wikipedia.org/wiki?curid=61581" title="Nowa Góra">
Nowa Góra

Nowa Góra is 'n dorp in die Poolse woiwodskap Klein-Pole, distrik van Krakau. Dit is die grootste dorp van die munisipaliteit Krzeszowice. Dit is ongeveer 30 kilometer wes van die streek se hoofstad, Krakau, geleë (23 km van die grens). Nowa Góra het 'n bevolking van 1 637 in 2009 gehad.

Infrastruktuur:


</doc>
<doc id="61582" url="https://af.wikipedia.org/wiki?curid=61582" title="Rudawa">
Rudawa

Rudawa is 'n dorp in Pole, in die Woiwodskap Klein-Pole, distrik van Krakau. Dit is die grootste dorp van die munisipaliteit Zabierzów met 'n bevolking van 1 720. Dit is ongeveer 19 kilometer wes van die streek se hoofstad, Krakau, af geleë (13 km van die grens).


</doc>
<doc id="61583" url="https://af.wikipedia.org/wiki?curid=61583" title="Młoszowa">
Młoszowa

Młoszowa is 'n dorp in Pole, in die Woiwodskap Klein-Pole, distrik van Chrzanów. Dit is die grootste dorp van die munisipaliteit Trzebinia met 'n bevolking van 2 610. Dit is ongeveer 37 kilometer wes van die streek se hoofstad, Krakau geleë (33 km van die grens).


</doc>
<doc id="61585" url="https://af.wikipedia.org/wiki?curid=61585" title="Ostrężnica">
Ostrężnica

Ostrężnica is 'n dorp in Pole, in die Woiwodskap Klein-Pole, distrik van Krakau. Dit is die grootste dorp van die munisipaliteit Krzeszowice met 'n bevolking van 1 054. Dit is ongeveer 30 kilometer wes van die streek se hoofstad, Krakau geleë (23 km van die grens).

Infrastruktuur:


</doc>
<doc id="61586" url="https://af.wikipedia.org/wiki?curid=61586" title="Nawojowa Góra">
Nawojowa Góra

Nawojowa Góra is 'n dorp in die Poolse woiwodskap Klein-Pole, distrik van Krakau. Dit is die grootste dorp van die munisipaliteit Krzeszowice. Dit is ongeveer 24 kilometer wes van die streek se hoofstad, Krakau, geleë (18 km van die grens). Nawojowa Góra het 'n bevolking van 1 928 in 2009 gehad.


</doc>
<doc id="61591" url="https://af.wikipedia.org/wiki?curid=61591" title="Ongewerweldes">
Ongewerweldes

Ongewerwelde diere of invertebrate is diere sonder 'n werwelkolom of ruggraat. Die term is deur Jean-Baptiste de Lamarck ingevoer om diere soos insekte, pylinkvisse en wurms te onderskei van die vertebrata of gewerwelde diere. 


</doc>
<doc id="61596" url="https://af.wikipedia.org/wiki?curid=61596" title="Saalrug-varkvis">
Saalrug-varkvis

Die Saalrug-varkvis ("Bodianus bilunulatus") is 'n vis wat voorkom in die Indiese-Pasifiese area en aan die ooskus van Afrika vanaf Kenia tot by Margate. In Engels staan die vis bekend as die "Saddleback hogfish".

Die volwasse visse is rooierig aan die bokant en witterig aan die onderkant. Die skubbe is wit met 'n rooi rant wat horisontale lyne op die vis se sye vorm. Die sylyn is aaneenlopend en daar is 'n swart vlek op die vis net onder die dorsale vin waar dit eindig. Daar is 'n tweede, kleiner swart vlek op die tweede straal van die dorsale vin en daar is 'n wit band wat strek van die bek tot by die rand van die operkulum. Die onvolwasse visse is bleekwit met rooierige horisontale lyne, geel aan die bokant en daar is 'n groot swart vlek van die dorsale vin tot by die anale vin. Die vis word tot 55 cm groot.

Die vis leef in aflandige koraalriwwe in water wat 8 – 108 m diep is en vreet skaaldiere, slakke en vis. Die vis kan oorleef in 'n groot akwarium.





</doc>
<doc id="61597" url="https://af.wikipedia.org/wiki?curid=61597" title="Labridae">
Labridae

Die Lipvisse & Varkvisse (Labridae) is 'n vis-familie wat hoort tot die orde Perciformes. Daar is agt en sestig genera met ongeveer 460 spesies in die familie. Sewentig van die spesies kom aan die Suid-Afrikaanse kus voor.

Die familie se lywe is reghoekig tot lank, bedek met klein skubbe en die hele familie het een dorsale vin. Die meeste spesies het dik lippe. Die grootte wissel van 45 cm – 2.3 m;.

Die familie is daglewende jagters wat leef op skaaldiere, slakke en wurms. Party spesies eet ook soöplankton. Gedurende die nag begrawe van die kleiner spesies hulle in die sand om weg te kruip van roofvisse. Alle spesies van die familie is afwisselende hermafrodiete.

Die volgende genera en gepaardgaande spesies kom aan die Suid-Afrikaanse kus voor:



























</doc>
<doc id="61599" url="https://af.wikipedia.org/wiki?curid=61599" title="Diana se varkvis">
Diana se varkvis

Diana se varkvis ("Bodianus diana") is 'n vis wat voorkom in die Indiese Oseaan tot by Java, die Rooisee en aan die ooskus van Afrika vanaf Oman tot by die Aliwal-bank. Die onvolwasse vissies is al opgemerk by die Groot-Keirivier. In Engels staan die vis bekend as "Diana's hogfish".

Die mannetjie en wyfie lyk dieselfde met die kop en bokant van die lyf wat persrooi tot bruin is terwyl die res van die lyf gelerig is. Die sylyn is aaneenlopend. Die skubbe het 'n bruin rand behalwe dié wat by die sylyn en op die agterkant van die lyf is. Die skubbe aan die agterkant het 'n swart kol op. Daar is 'n paar wit vlekke net onder die dorsale vin en die buikvinne is rooi of rooibruin. Die onvolwasse vissies is rooibruin met rye wit en vlekke en kolletjies op. Die vis word tot 25 cm groot.

Die vis leef in koraalriwwe in water wat 3 – 40 m diep is. Die onvolwasse vissies en party volwasse visse dien as 'skoonmakers' - hulle eet die parasiete van ander visse af. Die vis kan oorleef in akwariums.





</doc>
<doc id="61670" url="https://af.wikipedia.org/wiki?curid=61670" title="Molly en Wors">
Molly en Wors

Molly en Wors is 'n situasiekomedie (sitkom) wat van 2009 tot 2011 op kykNET uitgesaai is. Die program draai rondom die disfunksionele Visagie-gesin wat binne Johannesburg in 'n luukse Toskaanse Villa woon. Die gesinslede bestaan uit Wors, Molly, Vaatjie en Blapsie. Die onderliggende humor lê in ironie, die ontbloting van dubbele standaarde, sinspeling, sowel as die "parvenu" wat tot uiting kom.

Die hoofrolspelers is as volg:

Worsie is die hoof van die huis. Hy werk bedags by 'n onderneming wat batterye verkoop. Hy gebruik gereeld die werk as verskoning om sosiale geleenthede (partytjies en streelkastele) by te woon en tree verontskuldigend op sodra hy uitgevang word. Sy straf is dan om in die vrykamer die nag deur te bring. Worsie is verskriklik jaloers op Dokter Proctor.

Ook bekend as "jou ronde vroutjie", soos Ella Visagie haar noem. Molly werk bedags by 'n tandarts, maar maak ook soggens die ontbyt, verseker dat die huis skoon is en versinnebeeld soortvan die “volksmoeder”. Sy dra ook elke laatmiddag Worsie se koffie vir hom aan.
Sy kry psigosomatiese aanvalle sodra sy ontsteld is. Sy gryp dan na die bottel vuurwater in die papboks onder die wasbak. Net soos Worsie het sy ook 'n verhoogde geslagsdrif.
Haar troetelnaampie vir Worsie is "jou rowwe bliksem".

Vaatjie is die Saterdagskind van Molly en Wors. Hy is die grofste gebou van die hele Visagie-gesin en het lank gesukkel om 'n meisie te kry. Hy bly in die rondawel op die villa se erf, ry op 'n geel bromponie en studeer die kookkuns. Hoewel al in sy mid-20's, herinner sy kamer aan dié van 'n tienerseun. Hy is in 'n verhouding met Sjarmeney Verwey.

Blapsie is in vele opsigte soos haar ma – aanval is die beste verweer. Sy draai nie doekies om as sy vermoed dat sy vir die gek gehou word nie. Nietemin hou sy self daarvan om haar brood aan albei kante gebotter te hê. Sy is jaloers op Sjarmeney, wie sy vas glo haar kêrel probeer afrokkel. Blapsie studeer skoonheidskunde. Sy glo die man is die jagter wat moet sweet om haar hand te wen. Die ouens verloor egter belangstelling sodra sy dit te ver voer...

Ella Visagie stem bykans op 'n druppel water ooreen met die karakter van Vetkoekpaleis. Sy is uitermatig preuts, verbitterd, puntenerig en 'n helleveeg vir 'n skoonmoeder. Ella is veral berug vir haar harde kopklappe waarmee sy die mans tugtig.

Tog is die lagie vernis maar dun. Haar skynheiligheid skep 'n komiese karakter. Sy bedel openlik geld by Worsie om haar dobbellus te bevredig (in casino's, maar ook op straathoeke), gebruik by tye sterk taal, drink sterk drank en knyp die kat in die donker by Huis Lelieveld ("mnr Errol Kotzé").

Een opvallende maniërisme is haar memoires oor Worsie se pynlike geboorte as instrumentbaba. Sy haal dit veral op as iemand die woord “pyn” of “seer” besig.

Theunis (ook bekend as "jou Rubbish (van Rooyen)") is Blapsie se minnaar; hy is ook Vaatjie, haar broer, se boesemvriend. Theunis gebruik gereeld die verskoning “ek kom uit 'n gebroke huis” om sy dade te regverdig of om sy verontregte omstandighede waarin hy leef te verklaar. Hy is bitter jaloers indien iemand anders in Blapsie se oog is, maar is self ontrou. Dieselfde in sy ma se geval. Sjarmeney se tatoeëermerke prikkel hom geweldig baie – tot so 'n mate dat sy vriendskap met Vaatjie en verhouding met Blapsie in die gedrang is.

Sjarmeney is die verpersoonliking van “sjarme” en plek-plek “kinderlikheid” self. Haar liggaam is oortrek met tatoëermerke en sy's ligkens soos 'n Baby Bat Goth geklee. Soos baie van haar Suid-Afrikaanse tydgenote behoort sy glad nie tot die Goth-subkultuur self nie, maar vind slegs in die kleredrag byval. Sy studeer as skoonheidsdeskundige en het 'n sterk afkeur in pienk. Haar ouers is twee hippies. Net soos Blapsie, speel sy ook haar twee minnaars (in hierdie geval Vaatjie en Theunis) teen mekaar af.

Sjarmeney dink dat Blapsie die lewe te ernstig opneem en meer 'n leef-en-laat-leef-houding moet ontwikkel, sowel as om 'n gedaanteverwisseling te ondergaan.

Ook bekend as "daai flippen Hardus Vogel!" is Theunis se grootste mededinger met betrekking tot Blapsie, maar is terselfdertyd ook sy drinkebroer. Om Blapsie se aandag te trek, spog Hardus met sy maagspiere. Hy is saggeaarder as Theunis, maar is egter ook arrogant en uittartend. Hy bly tans in die Kaap.




</doc>
<doc id="61911" url="https://af.wikipedia.org/wiki?curid=61911" title="Vierstreep-varkvis">
Vierstreep-varkvis

Die Vierstreep-varkvis ("Bodianus trilineatus") is 'n vis wat voorkom in die westelike Indiese Oseaan en aan die ooskus van Afrika vanaf die Rooisee tot by Park Rynie. In Engels staan die vis bekend as die "Lined hogfish". Daar is tans onsekerheid oor die spesie en die Gestreepte varkvis ("Bodianus leucosticticus") se klassifisering; hulle mag dalk dieselfde spesie wees.

Die vis se kop en lyf aan die bokant is rooi terwyl dit geel of wit is aan die onderkant.





</doc>
<doc id="61912" url="https://af.wikipedia.org/wiki?curid=61912" title="Gestreepte varkvis">
Gestreepte varkvis

Die Gestreepte varkvis ("Bodianus leucosticticus") is 'n vis wat voorkom aan Madagaskar, die Comore-eilande en die Maskareense eilande. In Engels staan die vis bekend as die "Lined Hogfish". Daar is tans onsekerheid oor dié spesie en die Vierstreep-varkvis ("Bodianus trilineatus") se klassifisering; hulle mag dalk dieselfde spesie wees.

Die vis se kop en lyf aan die bokant is rooi terwyl dit geel of wit is aan die onderkant.





</doc>
<doc id="61914" url="https://af.wikipedia.org/wiki?curid=61914" title="Sigaar-lipvis">
Sigaar-lipvis

Die Sigaar-lipvis ("Cheilio inermis") is 'n vis wat voorkom in die Indiese-Pasifiese area, die Rooisee en aan die ooskus van Afrika vanaf Oman tot by die Groot-Keirivier in Suid-Afrika. In Engels staan die vis bekend as die "Cigar wrasse".

Die vis is lank en ietwat plat. Die sylyn is aaneenlopend en loop feitlik reguit oor die lyf. Die dorsale en anale vinne is laag en lank. Die stertvin is bolrond en die pektorale en bekken vinne is kort. Die vis is gewoonlik groenerig grys van kleur en kan ook bruin aan die bokant wees. Die onderkant is wit. Die onvolwasse visse en wyfies het 'n swart streep deur die middel van die lyf wat onderbreek kan word deur 'n ry kolletjies en spikkels. Die uitgegroeide mannetjies het onreëlmatige oranjegeel tot pienk areas en wit spikkels by die punte van die pektorale vinne.

Die vis leef in seegrasbeddings in koraalriwwe in water wat tot 30 m diep is en vreet tweekleppiges, krappe, garnale en gastropodes.





</doc>
<doc id="61915" url="https://af.wikipedia.org/wiki?curid=61915" title="Bosveldstollingskompleks">
Bosveldstollingskompleks

Die Bosveldstollingskompleks (of BSK) is ‘n groot gelaagde stollingsintrusie binne die aardkors wat gekantel en verweer is, en tans dagsome vorm langs die rand van ‘n groot geologiese bekken, die Transvaalse bekken. Hierdie Suid-Afrikaanse gesteentekompleks bevat sekere van die rykste ertsneerslae op aarde. Die reserwes van platinumgroep-metale (PGMe), naamlik platinum, palladium, osmium, iridium, rhodium en rutenium, is die grootste ter wêreld, en daar is omvangryke hoeveelhede yster, tin, chroom, titaan en vanadium. Gabbro of noriet word ook uit dele van die kompleks gesteengroef vir lewering van maatsteen. Die geologiese verskynsel is omstreeks 1897 ontdek deur Gustaaf Molengraaff.

Die Bosveldstollingskompleks bedek ‘n peervormige gebied in die sentraal Transvaal, en is verdeel in ‘n oostelike en westelike lob, benewens ‘n verdere noordelike uitbreiding. Al drie uitbreidings van die stelsel is omstreeks dieselfde tyd gevorm — sowat 2 miljard jaar gelede — en hulle is opmerklik eenders. Groot hoeveelhede gesmelte rots van die aardmantel het deur lang vertikale krake in die aardkors, in reuse boogvormige gedifferensieerde lopolitiese intrusies na die oppervlakte gekom. Vermoedelik is hierdie intrusies 30 miljoen jaar ouer as die nabygeleë Vredefort-impak aan die kompleks se suidekant. Die resultaat van die uitwerking van hierdie tydsame invloeie van gesmelte rots, benewens die kristallisasie van verskillende minerale by verskillende temperature, was die vorming van ‘n struktuur, straks soos ‘n gelaagde koek, wat uit onderskeibare rotsstrata bestaan, insluitend drie PGM-bevattende lae of sogenaamde riwwe. Groot areas van die sentrale kompleks lê onder jonger rots.

Die ekstrusies is geleë oor ‘n vroeë diabasiese intrusieplaat, waarvan die dagsome aan die suidoostekant van die kompleks sigbaar is. Voorgenoemde ekstrusies is tipies groenerig gekleurd en saamgestel uit klinopiroksien, wat omvorm is na hoornblende en plagioklase, wat beskou word as die vroegste fase van die kompleks.

Die kompleks sluit gelaagde mafiese intrusies (die Rustenburg-gelaagde suite) en ‘n felsiese fase in. Die geografiese sentrum daarvan is noord van Pretoria geleë in Suid-Afrika by omtrent 25° S en 29° O. Dit bedek meer as 66 000 km, ‘n gebied so groot soos Ierland. Die kompleks wissel in dikte, en is plek-plek tot 9 km dik. Litologies varieer dit van oorwegend ultramafiese peridotiet, chromitiet, harzburgiet en bronzitiet in die laer afdelings tot mafiese noriet, anortosiet en gabbro na die bolae. Die mafiese Rustenburg-gelaagde suite word gevolg deur ‘n felsiese fase (die Lebowa-granietsuite).

Die ertsliggame binne die kompleks sluit die BG2 (Bogroep 2) rif in, wat tot 43.5% chromiet bevat, en die platinumdraende horisonne Merenskyrif en Platrif. Die Merenskyrif wissel van 30 tot 90 cm in dikte. Dit is ‘n noriet met ekstensiewe chromitiet en sulfiedlae of -sones wat die erts bevat. Die "Rif" bevat ‘n gemiddeld van 10 dpm platinumgroep-metale, vasgevang in pyrrhotien, pentlandiet en piriet, benewens rare platinumgroep-minerale en allooie. Die Merensky- en BG2-riwwe bevat sowat 90% van die wêreld se bekende PGM-reserwes. Omtrent 80% van die platinum en 20% van die palladium wat jaarliks gemyn word, word uit hierdie horisonne geproduseer.




</doc>
<doc id="61916" url="https://af.wikipedia.org/wiki?curid=61916" title="PDF">
PDF

PDF (Engels: "Portable Document Format") is 'n lêerformaat vir die stoor van dokumente op rekenaars. Die formaat is in 1993 deur Adobe geskep om dit makliker te maak om dokumente te versprei en te deel. PDF word dikwels gebruik om dokumente voor te berei voor dit gedruk word. Die dokumente kan gestileerde teks en beelde bevat.

Anders as ander formate word dokumente gestoor sodat die inhoud nie die manier hoe dit op verskillende skerms, rekenaars en drukkers vertoon word beïnvloed nie.

PDF is ook 'n oop-standaard wat amptelik op 1 Julie 2008 deur die Internasionale Standaardeorganisasie (ISO) gepubliseer is.

PDF-leser sagteware word benodig om PDF-dokumente te lees. Voorbeelde van sulke lesers is "Adobe Acrobat", "Adobe Reader" en "Foxit"-leser.



</doc>
<doc id="61918" url="https://af.wikipedia.org/wiki?curid=61918" title="Fynlipvis">
Fynlipvis

Die Fynlipvis ("Cirrhilabrus exquisitus") is 'n vis wat in die Indies-Pasifiese area en aan die ooskus van Afrika voorkom vanaf Kenia tot by Park Rynie in Natal. In Engels staan die vis bekend as die "Exquisite wrasse".

Die volwasse vis se kleure is kompleks; dit is 'n mengsel van kleure maar hulle het altyd 'n oogvormige kol net bokant die sylyn by die stert se basis. Die onvolwasse vis is bruin, rooierig-oranje tot pers met 'n wit kol op die snoet en swart kol op die stert se basis. Die vis word tot 11 cm groot.

Die vis leef in koraalriwwe in water wat 6 – 32 m diep is. Die mannetjie bewaar en verdedig 'n groot harem wyfies en vertoon baie helder kleure gedurende paartyd.





</doc>
<doc id="61921" url="https://af.wikipedia.org/wiki?curid=61921" title="Kolstert-coris">
Kolstert-coris

Die Kolstert-coris ("Coris caudimacula") is 'n vis wat voorkom in die Indiese Oseaan, die Rooisee en aan die ooskus van Afrika vanaf Oman tot by Oos-Londen. Die onvolwasse vissies is al opgemerk in Mosselbaai. In Engels staan die vis bekend as die "Spot-tail coris".

Die vis het 'n dun lyf met 'n lang dorsale vin. Die stertvin is bolrond en die sylyn is aaneenlopend. Die kleure van die vis wissel maar hulle het altyd 'n donker kol (rooi of swart) op die stertvin se basis, een op die bopunt van die operkulum en een op die voorste membraan van die dorsale vin. Die vis word tot 20 cm groot.

Die vis leef in koraal en rotsriwwe in water wat 2 – 32 m diep is. Hulle vreet skaaldiere, slakke, wurms en seesterretjies.





</doc>
<doc id="61922" url="https://af.wikipedia.org/wiki?curid=61922" title="Voëlvis">
Voëlvis

Die Voëlvis ("Gomphosus caeruleus") is 'n vis wat voorkom in die Indiese Oseaan, die Rooisee en aan die ooskus van Afrika vanaf Oman tot by Aliwal-bank. Die onvolwasse vissies is al opgemerk in die Oos-Kaap. In Engels staan die vis bekend as die "Bird wrasse".

Die vis het 'n dun lyf en die volwasse vis se snoet en kakebeen is verleng sodat die bek soos die van 'n voël lyk. Die vis word tot 28 cm groot.

Die vis leef in koraal- en rotsriwwe in water wat 10 tot 32 m diep is. Hulle vreet skaaldiere en is daglewend.





</doc>
<doc id="61923" url="https://af.wikipedia.org/wiki?curid=61923" title="EMI">
EMI

Die EMI-groep, ook bekend as "EMI Music" of net "EMI", is 'n Britse multinasionale musiek maatskappy met sy hoofkwartier in Londen. Dit was die vierde grootste platemaatskappy in die opname-industrie en is as een van die "groot vier" platemaatskappye beskou. EMI-groep het ook 'n belangrike publikasie arm, "EMI Music Publishing" - ook in Londen gebaseer, met kantore wêreldwyd. Die maatskappy was eens deel van die FTSE 100 indeks, maar sedert Februarie 2011 word dit geheel en al deur Citigroup besit (wat die maatskappy wat op daardie stadium finansieel gesukkel het met meer as $ 4 miljard skuld, oorgeneem het). EMI is n lid van die RIAA en IFPI.

In November 2011 het Citigroup aangekondig dat 'n voorlopige ooreenkoms bereik is om die maatskappy te ontbondel en stukke van die maatskappy af te verkoop.


</doc>
<doc id="61924" url="https://af.wikipedia.org/wiki?curid=61924" title="AMD Fusion">
AMD Fusion

AMD Fusion is die kode- en bemarkingsnaam vir 'n reeks sentrale verwerkingseenhede (SVE) wat deur die Amerikaanse vervaardiger AMD ná die samesmelting met ATI, een van die twee beduidendste aanbieders van grafiese verwerkingseenhede ter wêreld, ontwikkel is. 

Die AMD Fusion-konsep behels die samesmelting van sentrale en grafiese verwerkingseenheid asook video- en ander hardeware-versnellers op die basis van mobiele sentrale verwerkingseenhede om goeie prestasie in bekostigbare rekenaars te lewer, terwyl die kragverbruik laag bly. Die Fusion-tegnologie is in 2006 bekend gestel en word sedertdien verder ontwikkel. 

Eerste "Fusion"-SVE-modelle, wat deur AMD as versnelde verwerkingseenhede ("Accelerated Processing Unit, APU") bemark word, is in Januarie 2011 tydens die "Consumer Electronics Show" in Las Vegas vertoon. Hulle is onder meer gemik op die netboek-mark.


</doc>
<doc id="61925" url="https://af.wikipedia.org/wiki?curid=61925" title="Villa Alemana">
Villa Alemana

Villa Alemana is 'n stad in Chili met 122 806 inwoners (2002) en 'n oppervlakte van 97 km².



</doc>
<doc id="61927" url="https://af.wikipedia.org/wiki?curid=61927" title="Juweellipvis">
Juweellipvis

Die Juweellipvis ("Halichoeres lapillus") is 'n vis wat voorkom in die westelike Indiese Oseaan en aan die ooskus van Afrika vanaf Oman tot by die Aliwal-bank langs KwaZulu-Natal. In Engels staan die vis bekend as die "Jewelled wrasse".

Die vis se lyf is reghoekig en dun met 'n bolronde stert. Die sylyn is aaneenlopend. Die wyfie is rooi met klein wit kolletjies en swart vlekke op die lyf. Die mannetjie is oranjerooi met pers en geel of liggroen merke op die lyf en strepe op die kop en lyf. Die vis word tot 14 cm lank.

Die vis leef in koraal en rotsriwwe waar daar baie alge is in water wat 5 – 18 m diep is. Die visse is alleenswemmers of kom in klein groepies oor.





</doc>
<doc id="61933" url="https://af.wikipedia.org/wiki?curid=61933" title="Prentlipvis">
Prentlipvis

Die Prentlipvis ("Halichoeres nebulosus") is 'n vis wat voorkom in die Indiese-Pasifiese area, die Rooisee en aan die ooskus van Afrika vanaf Oman tot by Algoabaai in Suid-Afrika. In Engels staan die vis bekend as die "Picture wrasse".

Die vis se lyf is reghoekig en dun met 'n bolronde stert. Die sylyn is aaneenlopend. Die vis word tot 12 cm groot.
Die wyfie se kop en lyf is bruinerig aan die bokant met 'n groot ligrooi area op die sye net bo die anale vin. Net agter die rooi area is twee wit lyne en 'n swart kol agter die oog. Daar is 'n swart kolletjie op die voorkant van die dorsale vin en 'n swart oogvormige kol op die dorsale vin, asook rooibruin strepe op die dorsale en anale vinne.

Die mannetjie is hoofsaaklik groenbruin van kleur aan die bokant en ligter van kleur aan die onderkant tewyl daar geen rooi area op die pens is soos by die wyfie nie. Daar is verskeie swart vlekke op die liggaam en pienk strepe op die kop. Daar is 'n swart merk op die dorsale vin.

Die vis leef in koraal en rotsriwwe in water wat tot 40 m diep is en word ook in hawens opgemerk.





</doc>
<doc id="61934" url="https://af.wikipedia.org/wiki?curid=61934" title="Geringde lipvis">
Geringde lipvis

Die Geringde lipvis ("Hologymnosus doliatus") is 'n vis wat voorkom in die Indiese-Pasifiese area, die suidelike Rooisee en aan die ooskus van Afrika vanaf Oman tot by Margate. In Engels staan die vis bekend as die "Pastel ringwrasse".

Die vis se lyf is reghoekig en dun en bedek met klein, fyn skubbetjies. Die sylyn buig afwaarts agter by die dorsale vin. Die onvolwasse vissies is goud of silwer kleurig met drie horisontale strepe oor die lyf. Soos die vis groei breek die lyne op in kolle en later word hulle breë, vertikale, oranje strepe. Die vis word in sy volgende fase oranje of liggroen met 20 – 30 vertikale strepe op die lyf. Mannetjies word lig blou-groen tot lig rooi of geel met blou strepe. Ongeag die fase van die vis se lewenssiklus, daar is altyd 'n donker kol by die punt van die operkulum. Die vis word tot 50 cm groot.

Die vis leef in oopsee koraal en rotsriwwe in water wat tot 30 m diep is en eet hoofsaaklik vis en skaaldiere. Die onvolwasse vissies swem in klein groepies saam naby die bodem terwyl die volwasse visse een-een bokant die riwwe swem.





</doc>
<doc id="61935" url="https://af.wikipedia.org/wiki?curid=61935" title="Bloustreep-skoonmakertjie">
Bloustreep-skoonmakertjie

Die Bloustreep-skoonmakertjie ("Labroides dimidiatus") is 'n vis wat voorkom in die Indiese-Pasifiese area, die Rooisee en aan die ooskus van Afrika vanaf Oman tot by Algoabaai. Die onvolwasse vissies is al by Tsitsikamma opgemerk. In Engels staan die vis bekend as die "Bluestreak cleaner wrasse".

Die vis is lank en plat en die mannetjie en wyfie het dieselfde kleur. Die volwasse vis is blouerig van kleur en is meer wit aan die voorkant. Daar is 'n swart streep vanaf die snoet, deur die oog, wat breër word tot by die verste punt van die stertvin. Daar is ook donker strepe by die basisse van die dorsale en anale vinne. Die onvolwasse visse is swart met 'n helder blou streep oor die bokant van die kop en lyf tot by die stertvin se basis. Die vis word tot 12 cm lank.

Die vis leef in koraal- en rotsriwwe in water wat 2 – 40 m diep is. Hulle vreet hoofsaaklik skaaldiere of vis.

Die vis het sy naam gekry weens sy gewoonte om ander visse se bek en tande skoon te maak. 'n Paar Bloustreep-skoonmakertjies sal op 'n sekere plek by die rif so 'n skoonmaakstasie bedryf. Hulle buitengewone kleurpatroon en 'wip'-swemaksie is hul manier om hul diens te adverteer. Die kliënt wag geduldig met sy vinne uitgestrek, bek oop en kieudeksels wawyd oop terwyl die skoonmakers alle parasiete van hul liggaam afpik. Die skoonmaakstasie word gereeld besoek deur die plaaslike rif se visse en selfs verbygaande pelagiese vis (mantas, barrakuda, koningvis, ens.) sal hier stop om skoongemaak te word.





</doc>
<doc id="61939" url="https://af.wikipedia.org/wiki?curid=61939" title="Rotsskuiwer-lipvis">
Rotsskuiwer-lipvis

Die Rotsskuiwer-lipvis ("Novaculichthys taeniourus") is 'n vis wat voorkom in die Indiese-Pasifiese area, die Rooisee en aan die ooskus van Afrika vanaf Oman tot by die Aliwal-bank. In Engels staan die vis bekend as die "Rockmover wrasse".

Die vis se lyf is langwerpig en dun. Die sylyn word onderbreek en die stertvin is bolrond. Daar is slegs 'n paar skubbe op die kop agter die oë terwyl die res van die lyf bedek is.

Die volwasse wyfie vis is bruin, die skubbe is lig met 'n donker rant en die pens gedeelte is rooi. Die kop is grys met donker strepe wat vanaf die oog uitstraal. Die iris is rooi. Die basis van die stertvin is baie lig, die basis van die pektorale vinne is swart en die bekken vinne se basis is donker na swart. Die eerste twee membrane van die dorsale vin is donker.

Die mannetjie het nie die donker strepe op die kop nie, die pens is sonder die rooi area en die skubbe is gelerig. Die onvolwasse vis is rooi, groen of bruin met vier rye onreëlmatige wit kolletjies en strepe op die lyf. Die vinne se membrame is 'n mengsel van kleur en wit en die stertvin is deurskynend. Die vis word tot 30 cm lank.

Die vis leef in koraal- en rotsriwwe in water wat tot 45 m diep is. Die volwasse vis gebruik sy mond om stukke rots of afval koraal te skuif om klein diertjies soos krappe, seesterre, slakke en wurms te vang. Die volwasse visse jag in pare saam; die een vis lig die rots op en die ander vang die prooi.

Die volwasse vis sal, in sanderige areas, in die sand induik om jagters te ontduik terwyl die onvolwasse vissies alge sal namaak – hulle dryf saam met alge rond en beweeg hulle liggaam soos 'n alg wat deur die stroom rondgepluk word.





</doc>
<doc id="61943" url="https://af.wikipedia.org/wiki?curid=61943" title="Streepwang-lipvis">
Streepwang-lipvis

Die Streepwang-lipvis ("Oxycheilinus digramma") is 'n vis wat voorkom in die Indiese-Pasifiese area en aan die ooskus van Afrika vanaf die Rooisee tot by Sodwanabaai. In Engels staan die vis bekend as die "Cheeklined wrasse".

Die vis se lyf is reghoekig met 'n lang snoet en die sylyn word onderbreek. Die kleur van die vis wissel, die kop en lyf is groenerig tot grys terwyl daar 4 – 8 rooierige lyne op die onderkant van die operkulum is. Die pens gedeelte en die bekken- en anale vinne is oranjerooi.

Die onvolwasse visse is rooibruin met twee parallelle strepe van die kop tot amper by die basis van die stertvin. Daar is rooi kolletjies op die bekken en anale vinne.

Die vis word tot 35 cm groot.

Die vis leef in koraalriwwe tot op dieptes van 30 m en vreet skaaldiere en vis. Hulle is alleenswemmers en swem bokant die rif.





</doc>
<doc id="61945" url="https://af.wikipedia.org/wiki?curid=61945" title="Tsitsikamma Nasionale Park">
Tsitsikamma Nasionale Park

Die Tsitsikamma Nasionale Park is 'n park op die Tuinroete in die Oos-Kaap, Suid-Afrika. Op 6 Maart 2009 het die park met die Nasionale Wildernispark, Knysna Nasionale Meergebied en ander areas saamgesmelt om die nuwe Tuinroete Nasionale Park te vorm. 

Die park is bekend vir sy woude en asemrowende kuslyn. Dit strek ongeveer 80 kilometer langs die Indiese Oseaan-kuslyn af. Die Bloukransbrug is in die omgewing vanwaar mens 'n 216 meter reksprong kan uitvoer.

Tsitsikamma beteken 'plek van baie water'. Die Nasionale Tsitsikammabos- en -seekuspark bestaan uit 'n strook kuslyn van ongeveer 75 km en 'n afsonderlike stuk inheemse woud van ongeveer 480 ha aan die Suid-Kaapse kus tussen Knysna en Humansdorp. 

Die hoofdoel van die park is die beskerming van die seelewe, en op die oomblik is dit die enigste mariene park in Suider-Afrika. Die seekuspark strek van 800 m die see in tot ongeveer die rand van 'n eskarp wat direk langs die kus geleë is. Die reënval wissel tussen ongeveer 913 mm langs die kus en 1 120 mm en hoër op die plato, en talle stroompies en riviere vloei oor of deur die eskarp na die see. 

Die gesamentlike huisvestingsgeriewe van die 2 parke bestaan uit ongeveer 210 beddens in huise en ongeveer 170 kampeerplekke. Die plantegroei van die seekuspark bestaan uit tipiese Suid-Kaapse fynbos en woude, wat wissel van droë struikbos tot vogtige woude. 

Die bospark bestaan grotendeels uit vogtige tot nat woud. Ongeveer 250 spesies voëls en ŉ verskeidenheid soogdiere is reeds in die park aangeteken, en die seekuspark is veral bekend vir die otters wat daar in die see leef. 'n Groot verskeidenheid grotendeels ongewerwelde diere word in die see aangetref en die seelewe is veral interessant omdat daar sowel warmwater- as kouewatervorme voorkom en sommige organismes tot hierdie oorgangsone tussen die warm Agulhasstroom en die koue Benguelastroom beperk is.

Die Nasionale Tsitsikammabos- en - seekuspark is in 1964 geproklameer en bestaan uit 2 afsonderlike dele, elk met sy eie funksie. Die seekusgedeelte bestaan uit ongeveer 75 km kuslyn, en die grense daarvan is ruweg die eskarprand direk langs die kus en 'n lyn ongeveer 800 min die see in, en die 2 Grootriviere, een by Nature's Valley en die ander by Oubosrand. 

Die hoofdoel van hierdie park is die beskerming van die seelewe in die tussen- en infra-getysones. Dit is tot dusver die enigste nasionale mariene park in Suider-Afrika en die moontlikheid word tans ondersoek om die seegrense uit te brei tot 5 km van die kus al. Die bosgedeelte van die park is ingesluit sodat 'n deel van die unieke Suid-Kaaplandse woude in ŉ nasionale park permanent beskerm kan word.

Die seekusgedeelte van die Nasionale Tsitsikammabos en –seekuspark lê tussen 23° 30' 0 en 24° 15' O, min of meer half pad tussen Knysna en Humansdorp, in Suid· Kaapland. Die landoppervlakte beslaan ongeveer 2 840 ha. Die Stormsriviermond, waar die ruskamp is, is ongeveer in die middel van hierdie deel van die park geleë. Die bosgedeelte van die park beslaan 478 ha inheemse woud, ŉ stuk wat vroeër as De Plaat bekend gestaan het. Hierdie park is direk wes van die Stormsrivier by die bekende brug oor die Stormsrivier, die Paul Sauerbrug, aan die voet van die Tsitsikammaberge, geleë.

In die omgewing van die Nasionale Tsitsikammabos – en -seekuspark is die voet van die Tsitsikammaberge ongeveer 5 tot 8 km van die see af, en die gebied tussen die berge en 'n eskarp by die see bestaan uit 'n primêre branderstoep, dit wil sê uit 'n plato wat deur vroeëre branderaksie gevorm is, met 'n hoogte van ongeveer 270 m aan die voet van die berge tot 180 m by die eskarprand. Die eskarp le byna by die see en is gevolglik baie steil, hoewel dit hier en daar minder steil is en deur sekondêre en selfs tersiêre branderstoepe onderbreek word. 

Net bo die ruskamp aan die Stormsriviermond is byvoorbeeld ŉ relatief groot sekondêre branderstoep met inheemse woude daarop. Die landgedeelte van die seekuspark is betreklik smal en die eskarprand is min of meer die grens daarvan. Die bospark is aan die voet van die Tsitiskammaberge, op die plato (primêre branderstoep), geleë. Die gesteentes van die hele omgewing bestaan uit hoofsaaklik sandsteen en skalies van die Series Gamtoos, Tafelberg en Bokkeveld. 

In die seekuspark is hoofsaaklik Tafelberg-sandsteen sigbaar en die grond is arm en suur. In die harde sandsteen het die groter riviere diep ravyne uitgekerf, maar in die sagter skalies (buite die park) het hulle breë valleie gevorm wat deur hoofsaaklik inheemse woude begroei word. Benewens 'n paar groot riviere soos die Bloukrans-, Storms- en Elandsrivier, wat diep ravyne deur die eskarp gekerf het, is daar talle ander stroompies en riviertjies wat die plato dreineer en in die seekuspark in die see vloei. 

Die Tsitsikammakus is baie rotsagtig en slegs enkele klein, sanderige baaie word aangetref. Selfs in sulke baaie spoel die sand in die winter dikwels weg wanneer die see betreklik onstuimig is. Die Tsitsikammakus is bekend vir die diep water wat naby die kus aangetref word (wat dit 'n ideale hengelgebied maak). Omdat die seebodem so steil is, is die kus aan geweldige branderaksie blootgestel. Veral tydens storms wat deur westewinde aangedryf word, is die branderaksie indrukwekkend, maar selfs in kalm toestande is die branders langs groot dele van die kus nog baie gevaarlik. 

In Mei 1979 het 'n fratsgolf die gebied getref en is 2 van die huisies aan die kus weggespoel. Die reënval wissel van gemiddeld 913 mm by die Stormsriviermond tot 1120 mm by die bosboustasie op die plato tussen die seekuspark en die bospark, en dit word steeds hoër na die berge toe. Die reënval is hoofsaaklik siklonies en orografies en donderbuie kom feitlik nooit voor nie. Die hele gebied kry reën dwarsdeur die jaar, maar in die herfs en die lente is die reënval effens hoër. 

Die klimaat van die omgewing is baie gematig en die gemiddelde daaglikse minimumtemperatuur wissel van 9 °C (Augustus) tot 17 °C (Januarie). Die gemiddelde daaglikse maksimumtemperatuur wissel van 18 °C (Augustus) tot 24 °C (Januarie). Ryp kom nooit voor nie. Die gemiddelde maandelikse seetemperatuur wissel van 15 °C tot 22 °C, maar dit kan soms tot 1 0 °C daal. Die warm Agulhasstroom het die grootste invloed in hierdie gebied, maar dit is 'n oorgangsone na die koue Benguela-stroom en laasgenoemde het ook 'n invloed.

Vanweë die aard van die Tsitsikammakus is daar relatief min ruimte beskikbaar vir akkommodasie, met die gevolg dat soveel akkommodasie moontlik by die Stormsriviermond voorsien word. Daar was vroeër sprake van ŉ tweede kamp by Nature's Valley, maar omdat die oprigting van ŉ ruskamp daar die omgewing te veel sou verniel, is besluit om eerder die Stormsriviermond-ruskamp uit te brei. Die behuisingsdigtheid is egter nog nie so hoog dat dit hinderlik is nie. 

Kort na die proklamasie van die park het die eerste park hoof, dr. G.A. Robinson, begin met die uitlê van 'n wandelpad van die Stormsriviermond na Nature's Valley. Hierdie wandelpad het bekend geword as die Otterwandelpad en is tans een van die mooiste en gewildste wandelpaaie in Suid-Afrika. Vier eenvoudige houtskuilings is op die roete aangebring en die vermyding van onnodige luukshede is een van die aantreklikhede van die wandelpad. 

Stappers op die Otterwandelpad kry die geleentheid om ongeveer die helfte van die seekuspark te sien. Die eerste paar kilometer van die Otterwandelpad is ook toeganklik vir die gewone besoekers aan die Nasionale Tsitsikammabos- en -seekuspark. Benewens hierdie roete  is daar nog 'n aantal ander wandelpaadjies uitgelê, waarvan een van die gewildstes die na die Stormsriviermond, oor die hangbrug en tot bo-op die eskarp, is. 

Nommers is op die bome aangebring en pamflette met die name van bone daarin word aan besoekers beskikbaar gestel om hulle te help om die plantegroei te identifiseer. 'n Klein museum is ook langs die kantoor opgerig en 'n voltydse inligtingsbeampte lei voortdurend staptoere en ekskursies in die tussengetygebied om die seelewe aan besoekers bekend te stel. Reeds op 2 plekke is duikroetes oopgestel waar besoekers met duikbril en snorkel die seelewe onder die tussengetygebied kan besigtig. Die duikroetes is egter slegs toeganklik as die see relatief kalm is. Dit is meestal wel die geval in Desember en Januarie, die belangrikste toeristeseisoen.

Die plantegroei van die seekuspark tussen die see en die eskarprand bestaan uit hoofsaaklik tipies Suid-Kaaplandse fynbos en droë struikbos en woude. Op die plato's soos die sekondêre branderstoep by die Stormsriviermond word vogtiger woude aangetref. 

Direk langs die kus is die algemeenste Tsitsikammaplante aromatiese kruide (meestal komposiete) en gras. Op die primêre branderstoep bestaan die plantegroei grotendeels uit fynbos en vogtiger woude. Die plantegroei van die bospark bestaan uit byna net vogtige tot nat woud. Die fynbos bestaan hoofsaaklik uit "Berzelia"-, B"runia"- en "Erica"-spesies, met heelwat protea-agtiges soos "Protea neriifolia", "Protea" "cynaroides" en "Leucadendron" "salignum". 

'n Paar algemene struike en bome van die droë woudtipes naby die kus is die kanferbos ("Tarchonantes" "camphoratus"), outeniekwagonna ("Passerina falcifolia"), kershout ("Pterocelastrus tricuspidatus"), melkhout ("Sideroxylon inerme"), noemnoem ("Carissa bispinosa"), bastersaffraan ("Cassine peragua") en koekoebessie ("Cassine aethiopica"). In die natter woudtipes is bome soos die rooiels ("Cunonia capensis"), witels (Platylophus trifoliatus) en boomvarings ("Alsophila capensis") volop. Van die bekendste bome in die Tsitsikammawoude is seker die geelhoutspesies ("Podocarpus" "latifolius" en "Podocarpus falcatus" ). 

Albei spesies word aangetref in ŉ verskeidenheid woudtipes, wat wissel van droog tot nat, maar die outeniekwageelhout of kalander ("Podocarpus falcatus") word nie in baie nat woude aangetref nie. In die droër woudtipes word die geelhoutbome nie so hoog soos in die vogtiger woudtipes nie. Geelhoutbome is van die grootste bome in die Tsitsikammawoude en die bekende Groot Boom in die bospark is ŉ kalander. Die groot geelhoutbome kan dikwels maklik herken word aan die ligene van die genus "Usnia", bekend as oumansbaard, wat aan die blare van die bome hang.

Omdat die klimaat van Suid-Kaap betreklik gematig is, is die verskeidenheid van diere wat daar aangetref word, nie so groot soos nader aan die trope nie. 'n Spesifiek interessante ongewerwelde diertjie wat in die Tsitsikamma aangetref word, is "Peripatopsis capensis", 'n wurmagtige diertjie wat as die direkte nakomeling van die gemeenskaplike voorouer van die gelede wurms (phylum "Annelida") en die geleedpotiges (phylum "Arthropoda") beskou word. 

Die varswater van die hele Tsitsikammagebied is baie suur en arm aan voedingstowwe, en benewens ŉ varswaterpaling word daar slegs 2 visspesies in die varswater aangetref. Daar is ook nie 'n groot verskeidenheid of getalle paddas nie. Slegs 'n paar spesies akkedisse en slange word in die park aangetref en die wat daar voorkom, word selde gesien. Van die algemeenste slange in die park is boomslange, groen waterslange (onskadelik), rooilippies (onskadelik) en nagadders, maar hulle hou geen gevaar vir besoekers in nie. 

Ongeveer 250 voëlspesies is reeds in die park geïdentifiseer. Besondere roofvoëls soos die visarend, die kroonarend en die langkuifarend kan af en toe in die Tsitsikamma gesien word. Langs die kus word meeue, witborsduikers, tobies en seeswaels aangetref, maar daar is min broeikolonies van hierdie voëls. Die verskeidenheid soogdiere is ook betreklik klein, maar sluit onder meer die skaars bloubokkie in. Ander algemene soogdiere is bosbokke, bobbejane, blouape, grys- en watermuishonde, muskejaatkatte, bosvarke, grysbokkies, rooikatte, otters en luiperds. Die otters van die seekuspark is die groototter ("Aonyx" "capensis"), wat normaalweg in varswater leef, maar langs die kus byna uitsluitlik in seewater leef. 

Die beskerming van die seelewe van veral die tussengetygebied was die vernaamste rede vir die proklamering van die Nasionale Tsitsikammaseekuspark. Die kus van Suid-Kaap is die oorgangsone tussen die fauna van die warm Agulhasstroom en die koue Benguelastroom en verteenwoordigers van altwee tipes fauna, sowel as diere wat slegs in hierdie oorgangsone voorkom, word hier aangetref. 

Die tussengetygebied kan in 3 hoofsones verdeel word, naamlik die littorinasone (vernoem na die genus "Littorina"), die balanoïedsone (vernoem na die genus "Balanus"), wat in die boonste en onderste balanoïedsone onderverdeel kan word, en die cochleaarsone (vernoem na "Patella cochlear"). Langs die Tsitsikammakus is "Littorina" "knysnaensis", 'n slakkie, die volopste diertjie wat in die littorinasone voorkom. Ander diere wat daar aangetref word, is 'n paar spesies tolskulpe (genus "Oxystele"), 2 spesies klipmossels wat van ligene leef, heelwat kluisenaarskrappe, sandluise ("Ligia" "natalensis") en bruin rotskrappe ("Cyclograpsus punctata"). 

In die boonste balanoïedsone is daar 3 algemene spesies eendmossels (maar nie van die genus "Balanus" nie). Voorts is daar 'n aantal klipmossels (genus "Patella" en ander), chitons en nog 'n aantal ander ongewerwelde diere. In die onderste balanoïedsone is daar heelwat meer spesies en ook meer individue van elke spesie. Eendmossels, mossels, oesters, platwurms, lintwurms en grondboontjiewurms word hier algemeen aangetref. 'n Gelede wurm, "Pomatoleios" "kraussii", bou 'n langwerpige huisie en duisende van hierdie huisies saam bedek groot dele van die rotse. 

Die rooi rotskrap ("Plagusia chabrus") word ook algemeen in hierdie sone aangetref. In die chochleaarsone is die klipmossels "Patella cochlear" oorheersend, en 'n baie groot verskeidenheid ongewerwelde diere word daar aangetref. In rotspoeletjies en in die infragetysone (direk onder die tussengetysone), dit is in vlak water wat nooit opdroog nie, word diere soos seeanemone, sponse, seesterre, slangsterre, seekastaiings, seekomkommers en naakslakke algemeen aangetref. 

Die volopste visse in hierdie poeletjies is verskeie klipvisse (veral "Clinus cottoides" en "Clinus" "supercilioides"). Klipsuiers is klein vissies met gewysigde pektorale vinne wat onderaan rotse vassuig en ook algemeen in hierdie poeletjies aangetref word. 'n Groot aantal wiere, veral rooiwiere, word in die infragety- en laer balanoïedsone aangetref. Veral in sloepe waar die branderaksie baie hewig is, groei die wiere dig opmekaar. Een van die algemene wiere wat hoër op in die tussengetysone voorkom, is die seeslaai ("Ulva" "rigida"), wat meestal kort afgevreet word deur seeslakke en die rotse baie glad kan maak. 

Bekende hengelvisse wat langs die Tsitsikammakus voorkom, is die, elf, stompneus, kabeljou, biskop, dassie (kolstert) en galjoen, asook diepwatervisse soos rooisteen bras, dageraad en roman, wat andersins net van bote af gevang kan word. Hengel is vroeër langs die Tsitsikammakus toegelaat, maar sedert 1978 word dit beperk tot 'n strook van ongeveer 2 km wes van die ruskamp.

Die vernaamste bestuursaspek van die Nasionale Tsitsikammabos- en -seekuspark is die beheer van toerisme. Benewens die talle vakansiegangers wat alle akkommodasie in die vakansieseisoene beset, doen talle besoekers die park net vir ŉ dag aan. 'n Integrerende deel van toerisme is die restaurant en die winkel. Veldwagters is op strategiese punte langs die kus geplaas om die kus te patrolleer en onwettige aasstropery of visvang te voorkom. 

Op Nature's Valley moet die veldwagter ook verhinder dat vakansiegangers hiervandaan die park binnegaan omdat ondervinding geleer het dat mense soms groot skade kan aanrig. In die kantoor by die ruskamp is, benewens die park hoof, 2 hoofveldwagters gestasioneer om oor die ander veldwagters toesig te hou. Hulle is ook verantwoordelik vir die algemene instandhouding van die park en van bakens en vir die maak van voorbrande waar en wanneer nodig. By die personeelhuise is 'n werkwinkel, waar eenvoudiger herstelwerk aan die park se voertuie gedoen word, en 'n laboratorium vir die park se navorser. 

'n Inligtingsbeampte is verantwoordelik vir die instandhouding van 2 klein museums, 1 in die bospark en 1 in die seekuspark, en sy vernaamste taak is om die interessante seelewe aan die publiek bekend te stel en om die belangrikheid van natuurbewaring te beklemtoon. 'n Boot lê in 'n sloep voor die restaurant voor anker vir gebruik vir 'n verskeidenheid van doeleindes wat binne die bestek van bestuur val. Toe die "Venpet" en die "Venoil" (2 olietenkskepe) byvoorbeeld langs die Tsitsikammakus gebots het, is die boot onder meer gebruik in die soektog na oorlewendes en om een van die reddingsbote land toe te sleep. 

Dit word ook gebruik vir patrolliedoeleindes, om wetenskaplikes uit te neem, ensovoorts. Ook die instandhouding van die Otterwandelpad (oopkap van paadjies, voorsiening van brandhout en water, ensovoorts) en wandelpaaie in albei parke is 'n belangrike deel van die bestuur van parke. In die Nasionale Tsitsikammabos – en -seekus park word die getalle van diere nie beheer nie, maar die voer van bobbejane by die brug oor die Stormsrivier deur toeriste het veroorsaak dat die bobbejane so aggressief geword het dat hulle van tyd tot tyd deur die personeel van die park verwilder moet word.





</doc>
<doc id="61951" url="https://af.wikipedia.org/wiki?curid=61951" title="Tsitsikamma">
Tsitsikamma

Tsitsikamma beteken 'plek van baie water'. Dit kan na een van die volgende verwys:



</doc>
<doc id="61955" url="https://af.wikipedia.org/wiki?curid=61955" title="Sesstreep-lipvis">
Sesstreep-lipvis

Die Sesstreep-lipvis ("Pseudocheilinus hexataenia") is 'n vis wat voorkom in die Indiese-Pasifiese area, die Rooisee en aan die ooskus van Afrika vanaf Oman tot by die Aliwal-bank. In Engels staan die vis bekend as die "Sixstripe wrasse".

Die vis se liggaam is reghoekig en dun en die stertvin is bolrond. Die sylyn is onderbroke. Die vis is bloupers van kleur met ses helder horisontale oranjegeel strepe oor die lyf. Die boonste strepe gaan tot op die kop. Die stertvin is groenerig met 'n swart kol op die boonste kant van die basis. Daar is geel en rooi spikkels op die onderkant van die kop. Die vis word 9 cm lank.

Die vis leef in koraalriwwe in water wat 2 – 35 m diep is. Hulle vreet soöplankton en bodem skaaldiere en leef in klein groepies saam.





</doc>
<doc id="61956" url="https://af.wikipedia.org/wiki?curid=61956" title="Otterwandelpad">
Otterwandelpad

Die Otterwandelpad is 'n staproete langs die kus en woude van die Tuinroete Nasionale Park (vroeër die Tsitsikamma Nasionale Park). Dit is na die groototter vernoem, wat algemeen in die area voorkom.

Die staproete word as een van die beste staproetes ter wêreld beskou en strek van die Stormsrivier se monding (34°01′15.5″S 23°52′47.5″O) in die ooste tot by Nature's Valley (33°58′56″S 23°34′36″O) in die weste. Dit is 26 km lank soos die kraai vlieg, maar 41 km as dit gestap word. Dit neem 5 dae om die staproete te voltooi, en altesaam 4 nagte word in gerieflike hutte met mooi uitsigte deurgebring. 




</doc>
<doc id="61961" url="https://af.wikipedia.org/wiki?curid=61961" title="Lod">
Lod

Safed (Hebreeus: לוֹד, Arabies: الْلُدّ‎) is 'n stad in Israel met sowat 70 000 inwoners. Die stad lê sowat 15 km van Tel Aviv af.


</doc>
<doc id="61975" url="https://af.wikipedia.org/wiki?curid=61975" title="Chromitiet">
Chromitiet

Chromitiet is 'n kumulaat-stollingsgesteente wat hoofsaaklik uit die mineraal chromiet saamgestel is. Dit word aangetref in gelaagde intrusies soos die Bosveldstollingskompleks in Suid-Afrika en die Stillwaterstollingskompleks in Montana.



</doc>
<doc id="61976" url="https://af.wikipedia.org/wiki?curid=61976" title="Anortosiet">
Anortosiet

Anortosiet is 'n faneritiese, intrusiewe stollingsgesteente wat gekenmerk word deur 'n oorwig plagioklase-veldspaat (90–100%), en 'n baie klein mafiese komponent (0–10%). Piroksien, ilmeniet, magnetiet en olivien is die oorwegende mafiese minerale. 

Aardse anortosiet kan in twee soorte verdeel word: Proterozoïese anortosiet (ook bekend as massiewe anortosiet) en Archeïese anortosiet. Hierdie twee soorte anortosiet het verskillende omstandighede van voorkoms, blyk tot verskillende periodes in die geskiedenis van die aarde beperk te wees, en het vermoedelik verskillende oorspronge gehad. 

Lunêre anortosiete verteenwoordig die liggekleurde areas van die maanoppervlak en was al aan heelwat navorsing onderworpe.


</doc>
<doc id="61977" url="https://af.wikipedia.org/wiki?curid=61977" title="Maatsteen">
Maatsteen

Maatsteen is natuurlike steen of rots wat geselekteer en gefabriseer (d.i. afgewerk, gesny, geboor, geslyp of ander) is in spesifieke groottes of vorme. Kleur, tekstuur en patroon, en oppervlakafwerking van die steen is ook normale vereistes. Nog 'n belangrike seleksiekriterium is duursaamheid: – die tydsbestek van die vermoë van maatsteen om stand te hou en die noodsaaklike en kenmerkende eienskappe van sterkte, weerstand teen verwering, en voorkoms te behou.

Steengroewe wat maatsteen of gruisklip (gebruik as konstruksieaggregaat) produseer is verwisselbaar. Aangesien meeste steengroewe enige van die twee kan produseer, kan 'n gruisklip-steengroef omgeskakel word na maatsteenproduksie. Alvorens moet die verbryselde steenreste van blindelingse skietwerk egter verwyder word. Maatsteen word gesplyt deur meer presiese en delikate tegnieke, soos diamantdraadsae, diamantbeltsae, branders (vlymstrale), of lig en selektiewe skieting met Primacord, 'n swak springstof.


</doc>
<doc id="61982" url="https://af.wikipedia.org/wiki?curid=61982" title="Paleis van Kultuur en Wetenskap">
Paleis van Kultuur en Wetenskap

Die Paleis van Kultuur en Wetenskap (Pools: "Pałac Kultury i Nauki", afgekort "PKiN") is 'n wolkekrabber in die middestad van Warskou wat tussen 1952 en 1955 in die styl van die Sosialistiese klassisisme opgerig is. Met 'n hoogte van 231 meter is dit tans die hoogste gebou in die Republiek van Pole.

Die wolkekrabber was ná sy voltooiing die tweede hoogste gebou in Europa ná die Paryse Eiffeltoring en is oorspronklik na sy opdraggewer, Sowjet-diktator Josef Stalin, vernoem en het sodoende bekend gestaan as "Josef Stalin-paleis van Kultuur en Wetenskap" ("Pałac Kultury i Nauki imienia Józefa Stalina"). Stalin se naam is tydens die proses van destalinisering uit die voorsaal en van een van die gebou se skulpture verwyder.

As 'n simbool van totalitêre onderdrukking en Sowjet-Russiese heerskappy oor Pole was die Kultuurpaleis van die begin af ongewild by die Warskouse bevolking, maar dit is lankal een van die bekendste bakens van die Poolse hoofstad en huisves tans 'n aantal rolprentteaters, skouburge en museums.

Volgens historiese oorlewerings was Josef Stalin só onder die indruk van New Yorkse wolkekrabbers dat hy ná die Tweede Wêreldoorlog besluit het om agt wolkekrabbers in Moskou volgens die voorbeeld van die Empire State- en Chrysler-gebou te laat oprig. Kort voor die begin van boubedrywighede het hy blykbaar van plan verander en die agtste wolkekrabber as "geskenk van die Sowjetunie vir die Poolse volk" na Warskou verplaas. Die Poolse Kultuurpaleis, wat moontlik as 'n soort Sowjet-Russiese magsvertoning beskou is, sou uiteindelik die grootste van die agt wolkekrabbers wees.

Die boubedrywighede in die Warskouse middestad het in 1952 begin en is in 1955 voltooi. Geboue en bouvalle is afgebreek om plek te maak vir 'n nuwe plein, Plac Defilad, met 'n oppervlak van 30 hektaar waarop die paleis sou ontstaan. Die wolkekrabber is nie net volledig deur die argitek Lef Roednef in die Sowjetunie ontwerp nie, maar ook alle 3 500 bouwerkers het van daar gekom. Hulle is in 'n nuwe voorstedelike woonkompleks met sy eie rolprentteater, inkoopiegeriewe, gemeenskapsentrum en swembad gehuisves waarvan die koste deur Pole gedra moes word. Sestien Sowjet-Russiese werkers is in ongevalle op die bouterrein dood.

Die reusagtige paleis, wat te midde van bouvalle verrys het en van ver af sigbaar was, is deur die Warskouse bevolking met gemengde gevoelens ontvang. Die Sowjet-Russiese stadsbeplanners het hoogtebeperkings vir enige strukture rondom die wolkekrabber toegepas om te verseker dat die Kultuurpaleis die stadshorison van Warskou sou oorheers.

Die amptelike propaganda was vol lof vir die paleis toe dit in 1955 plegtig ingewy is. Kort ná sy opening is die 5de Wêreldfees van Jongmense en Studente in die paleis gehou. Talle openbare ampsbekleërs het die geleentheid gekry om die paleis te besigtig. Later het bekende musikale kunstenaars hier opgetree, soos die "Rolling Stones" wat in 1967 as eerste bekende westerse rockgroep agter die Ystergordyn opgetree het. In 1985 is 'n konsert deur die Kanadese sanger Leonard Cohen in een van die musieksale aangebied.
Ná die val van kommunisme in Oos-Europa was die Plac Defilad rondom die Kultuurpaleis 'n trekpleister vir straathandelaars uit die voormalige Sowjetunie. In die 1980's het ook die eerste wolkekrabbers digby die paleis ontstaan, waaronder die "Marriott"-hotel (140 m) in 1989, alhoewel geen van die geboue die paleis ten opsigte van sy hoogte sou oortref nie.

'n Openbare debat is oor die toekoms van die paleis gevoer, en 'n verskeidenheid voorstelle is gemaak – sommige het daarvoor gepleit dat die wolkekrabber afgebreek moes word, ander wou dit in 'n opelugmuseum oor die kommunistiese periode omskep. Geen van die voorstelle is verwesenlik nie. Ook die idee om 'n ring van nuwe wolkekrabbers soos 'n kroon rondom die paleis op te rig – dié ontwerp is tydens 'n internasionale wedstryd vir argitekte in 1992 as wenner aangewys – het nooit gestalte gekry nie. Die sentrale kwessie is die regte van voor-oorlogse grondeienaars en hul nakomelinge wat in 1952 nie geraadpleeg is nie.

So dien die paleis van 42 verdiepings met sy altesaam 3 288 kamers en sale met 'n oppervlak van 123 000 m² tans onder meer as konferensie- en tentoonstellingsentrum. Die groot konferensiesaal bied sitplekke vir 3 000 besoekers. Ander geriewe sluit rolprentteaters, skouburge, twee museums, kantore in die boonste verdiepings, boekwinkels en 'n universiteit, die Collegium Civitas op die 11de en 12de verdieping, in. Daar is 'n uitkykplatform en 'n panorama-restaurant op die 30ste verdieping, teen 'n hoogte van 114 m. Die paleis huisves daarnaas uitsaaigeriewe vir radio en televisie.

Die Kultuurpaleis se ontwerp is in baie opsigte aan 'n bekende groep Moskouse wolkekrabbers, die Sewe Susters, ontleen wat in dieselfde periode in die Sowjetunie ontstaan het. Die bekendste van dié geboue is die Moskouse Staatsuniversiteit. Die hoofargitek van Warskou se Kultuurpaleis, Lef Wladimirowitsj Roednef, het nogtans enkele argitektoniese elemente ingesluit wat inheems aan Pole is nadat hy self 'n reis deur die land onderneem het. Die paleis se monumentele buitemure – veral dié van laer verdiepings – is met elemente soos attikas versier wat aan renaissance-paleise en -huise in Krakau en Zamość ontleen is.

Roednef se ontwerp was dan ook 'n soort sintese van Sosialistiese realisme en klassisisme en tradisionele Poolse argitektuur. Al bly die resultaat, waarvoor 40 miljoen bakstene gebruik is, steeds omstrede, is die Kultuurpaleis naas die MDM-woonkwartier die enigste argitektoniese monument uit die stylperiode van die Sosialistiese realisme in Warskou wat volledig bewaar gebly het. Dit is 'n belangrike dokument uit die tyd van die heropbou van Warskou ná die oorlog en word intussen as nasionale monument beskerm.



</doc>
<doc id="61983" url="https://af.wikipedia.org/wiki?curid=61983" title="Opperman">
Opperman

Opperman kan verwys na:




</doc>
<doc id="61984" url="https://af.wikipedia.org/wiki?curid=61984" title="Lewe">
Lewe

Die lewe is ’n karaktertrek van voorwerpe wat kan groei, voortplant en aanpas by hul omgewing, onderskei van dié wat dit nie kan doen nie – óf weens die dood óf omdat hulle lewelose organismes is. Meer komplekse lewende organismes kan op verskeie maniere kommunikeer. ’n Verskeidenheid lewende organismes word op die aarde aangetref: van swamme en bakterieë tot plante en diere.

Mense het organismes tradisioneel in die klasse "plante" en "diere" ingedeel bloot op grond van hul vermoë om te kan beweeg of nie. Die eerste bekende poging om organismes te klassifiseer was deur die Griekse filosoof Aristoteles (384–322 v.C.). Hy het alle lewende organisme wat in dié tyd bekend was, geklassifiseer as óf ’n plant óf ’n dier. Hy het diere met bloed onderskei van diere sonder bloed (of ten minste sonder rooi bloed) – dit stem ooreen met die moderne konsepte gewerweldes en ongewerweldes onderskeidelik. Hy het elk van hierdie groepe weer onderverdeel in vyf subgroepe. Hoewel sy werk nie sonder foute was nie, was dit vir eeue ná sy dood die mees betroubare bron.

Met die verkenning van Amerika is ’n groot aantal nuwe plante en diere ontdek wat beskrywings en klassifikasies nodig gehad het. In die laat 16de eeu en vroeë 17de eeu is begin met die noukeurige bestudering van diere en dit het gelei tot ’n aansienlike bron van inligting vir klassifikasie volgens anatomiese eienskappe.

In die laat 1740's het Carolus Linnaeus sy metode bekend gestel om elke spesie ’n naam te gee – ’n metode wat vandag nog gebruik word. Hy het ontslae geraak van onnodige lang name en nuwe beskrywende terme met ’n buitengewone presiesheid daargestel. Hierdie metode staan bekend as binominale benaming. Eindelik is die huidige drie-domein-stelsel ontwikkel.

Die Aarde is die enigste planeet sover bekend waarop daar lewe is. Talle mense glo dat lewe in die buitenste ruim moontlik of selfs waarskynlik is. Daar is miljarde sterrestelsels in die heelal en elke sterrestelsel bevat weer miljarde sterre. Talle van dié sterre het planete. Daar kan dus biljoene planete in die heelal wees.

Na gelang van die vraag wat die presiese omstandighede is wat lewe moontlik maak, soos water, kan die aantal planete met lewe wissel van een (die Aarde) tot honderde miljoene.

Geen lewe is egter tot dusver in ons sterrestelsel, die Melkweg, gevind nie. As daar wel lewe is, sal dit moontlik veral bestaan uit mikro-organismes, plante of onontwikkelde diere.




</doc>
<doc id="61985" url="https://af.wikipedia.org/wiki?curid=61985" title="Ave Duthie">
Ave Duthie

Augusta Vera Duthie (18 Julie 1881-23 Oktober 1963) was ‘n Suid-Afrikaanse plantkundige.

Dr. Ave Duthie is gebore op die familielandgoed Belvidere, net buite Knysna. Sy was die tweede dogter van Archibald Hamilton Duthie en sy vrou Augusta en die kleindogter van T. H. Duthie. Sy studeer Plantkunde, Natuurkunde en Wiskunde aan die Hugenote-kollege in Wellington. In 1902 ken die Universiteit van die Kaap die Goeie Hoop die BA-graad aan haar toe en word so die eerste persoon gebore op Knysna wat ‘n graad verwerf. Daarna word sy aangestel as lektrise in Plantkunde aan die Victoria Kollege (nou die Universiteit van Stellenbosch) om die Departement Plantkunde daar te stig. In 1910 behaal sy ‘n MA-graad by die Universiteit van die Kaap die Goeie Hoop en in 1912 ken die Universiteit van Suid-Afrika ‘n doktorsgraad aan haar toe oor ‘n verhandeling getiteld "The vegetation and flora of the Stellenbosch flats". Na haar aftrede in Desember 1939 vestig sy haar weer op Belvidere.

Haar navorsing was gerig op die plantspesies en plantegroei rondom Stellenbosch. ‘n Twintigtal publikasies oor die onderwerp is internasionaal bekend. Duthie se bydrae tot die plantkunde van Suid-Afrika word herdenk in gebrandskilderde vensters van die Belvidere Holy Trinity-kerk. Twee van die 13 nuwe plantspesies wat sy ontdek het, verskyn in die vensters. Sy was die grondlegger van die Botaniese Tuin op Stellenbosch. Die Duthie-natuurreservaat in Banhoekweg, Stellenbosch is ‘n Suid-Afrikaanse natuurerfenisprojek.

Sy lê begrawe tussen ander lede van haar familie in die kerkhof van die kerkie op Belvidere.

• As haar sterfdatum gee die museum op Knysna 23 Oktober aan. Die ander bron noem 8 Augustus.




</doc>
<doc id="61986" url="https://af.wikipedia.org/wiki?curid=61986" title="Leonard Cohen">
Leonard Cohen

Leonard Norman Cohen (1934–2016) was 'n Kanadese sanger, liedjieskrywer, musikant, digter en romanskrywer wat in wat in die 1960’s gewild geword het. Hy het ’n baie lae sangstem gehad en sy vroeë liedjies is bekend vir hulle hartseer, neerslagtige toon.

Cohen het sy grootste suksesse in die 1960's behaal, maar word naas Bob Dylan en Paul Simon as een van die groot musikale kunstenaars van dié periode beskou wat ook in die 21ste eeu gehore met sy unieke diep stem en melancholiese sangstyl vermaak het. Sy werk behandel dikwels godsdiens, seksualiteit en verhoudings tussen mense. Onder sy bekendste liedjies tel ""Suzanne"" (1968) en ""I’m Your Man"" (1988). Met sy lirieke het hy vir meer as vyftig jaar lank 'n beslissende invloed op ander musikale kunstenaars en skrywers uitgeoefen.

Leonard Cohen is deur die Amerikaanse "Rock and Roll Hall of Fame" asook die Kanadese "Music Hall of Fame" en "Songwriters Hall of Fame" vereer. Die sanger het daarnaas die hoogste burgerlike toekenning in Kanada, die "Ordre du Canada/Order of Canada" ontvang.

Cohen is op 21 September 1934 in Westmount, 'n Engelssprekende voorstad van Montreal, Quebec, in 'n Joodse middelklasgesin gebore. Sy ma, Marsha (Masha) Klonitsky, was die dogter van 'n Talmoediese skrywer van Litaus-Joodse afkoms, Rabbi Solomon Klonitsky. Sy oupa aan vaderskant, wat saam met sy gesin uit Pole na Kanada geïmmigreer het, was die stigterspresident van die Kanadese Joodse Kongres.

Sy pa, Nathan Cohen, die eienaar van 'n betreklik groot klerebesigheid, is oorlede toe Cohen nege jaar oud was. Die Cohens was aanhangers van Ortodokse Judaïsme, 'n stroming binne die Joodse godsdiens waarin tradisie en 'n streng onderhouding van die Wet van Moses sentraal staan, en lede van die Shaar Hashomayim-kongregasie, 'n Joodse Asjkenasi-gemeente in Westmount waarmee Cohen gedurende sy gehele lewe bande gehandhaaf het.

Hy is op 7 November 2016 in Los Angeles in die Verenigde State oorlede.



</doc>
<doc id="61988" url="https://af.wikipedia.org/wiki?curid=61988" title="Universiteit van die Kaap die Goeie Hoop">
Universiteit van die Kaap die Goeie Hoop

Die Universiteit van die Kaap die Goeie Hoop was Suid-Afrika se eerste universiteit en is geskep ná die aanvaarding deur die regering van eerste minister John Molteno van Wet No. 16 van 1873. 

Die instelling was geskoei op die Universiteit van Londen en het studente geëksamineer, nie lesings aangebied nie. Dit was met sy stigting die enigste onderwysinstelling wat grade in Suid-Afrika kon toeken nadat studente onderrig ontvang het aan die konstituerende kolleges, soos die Gill-kollege, St. Andrew-kollege (voorloper van die Rhodes-universiteit), Hugenote-kollege en Suid-Afrikaanse Kollege. In 1916 het die universiteit die Universiteit van Suid-Afrika geword, maar die eksaminerende funksie bestaan wel nog in die departement van musiek, wat al meer as 100 jaar lank musiekleerders en -studente eksamineer. 



</doc>
<doc id="61992" url="https://af.wikipedia.org/wiki?curid=61992" title="Henri Georges Fourcade">
Henri Georges Fourcade

Henri Georges Fourcade (Bordeaux, Frankryk, 10 Julie 1865 – Witelsbos, Tsitsikamma, 19 Januarie 1948) was ‘n Suid-Afrikaanse landmeter, bosbouer en plantkundige.

Fourcade het as tiener na Suid-Afrika gekom en word in Kaapstad as landmeter opgelei. Aangesien sy ouers in Frankryk was, tree Comte M. de Vasselot, die Superintendent van Woude en Bosse in die Kaapkolonie, as sy mentor op. Fourcade begin in 1883 werk by die Departement Bosbou en teken topografiese kaarte van die Outeniqua- en Tsitsikammastreke vir bosboudoeleindes. Vir hierdie doel ontwikkel hy die modernste landmeetkundige apparate en metodes. 

Fourcade het ‘n komplekse persoonlikheid gehad. Hy was ‘n alleenloper met ‘n afsydige en meerderwaardige houding en ‘n eksentrieke wetenskaplike. Nogtans word hy beskryf as ‘n intellektuele reus en een van die groot innoverende denkers van sy tyd. Vir die Carnegie Kommissie ondersoek hy die armblanke-vraagstuk in die Tsitsikamma, lê die kernoorsake bloot en gee uitstekende voorstelle vir die opheffing van die probleem.

Weens sy swak menseverhoudinge word hy vir die pos van landmeter-generaal van die Kaapkolonie oor die hoof gesien. Gevolglik bedank hy in Februarie 1905 na 22 jaar uit die diens van die Bosboudepartement. Hierna besit hy ‘n plaas, ‘n saagmeul en ‘n winkeltjie. Tydens die Eerste Wêreldoorlog doen hy goeie sake en word ryk. 

In 1920 nader prof. Selmar Schönland van die Universiteit van Rhodes hom om deel te neem aan die botaniese opname van Suid-Afrika. Met groot geesdrif het Fourcade homself in die nuwe vakgebied ingegrawe. Outeniekwaland, Langkloof, Uniondale en die Tsitsikamma, ‘n gebied van 14 000 vk. km., sou sy werkterrein wees. Hy bestudeer die plantkunde en Latyn om sy eie monsters te kon identifiseer. Dr. Louisa Bolus van die Bolus Herbarium (by die Universiteit van Kaapstad) en ander wêreldbekende plantkundiges word sy kennisse, besoek self dikwels Kew Gardens en ook hy word internasionaal bekend. So word Witelsbos beskou as bron van ‘n groot verskeidenheid plante. 

Hy pas sy kennis van die landmeetkunde in sy beroep as plantkundige toe. In 1936 het hy nog verbeterde stereografiese apparaat ontwerp om akkurate lugfoto’s te neem. In die 1920’s het hy selfs patentregte op van sy tegniese uitvindings geregistreer.

Daar is 28 plante met die Latynse spesienaam "fourcardei" na hom genoem. Tussen al die duisende monsters wat hy versamel het, was 72 plante wat nog nie voorheen geïdentifiseer is nie. 

Plantkundiges het groot waardering vir sy werk en sy erns en deeglikheid gehad. Rhodes Universiteit en die Universiteit van Kaapstad het ere-doktorsgrade aan hom toegeken.




</doc>
<doc id="61994" url="https://af.wikipedia.org/wiki?curid=61994" title="NG gemeente Bloemfontein-Noord">
NG gemeente Bloemfontein-Noord

Die NG gemeente Bloemfontein-Noord is die tweede oudste gemeente van die Nederduitse Gereformeerde Kerk in die Vrystaatse hoofstad en met 3 200 belydende lidmate in 2012, ook die tweede grootste in die Vrystaatse Sinode, naas die Bloemfonteinse gemeente Pellissier (gestig in 1983), wat 3 293 belydende lidmate in 2012 gehad het, maar met 1 045 twee keer meer dooplidmate as die veel meer gevestigde Bloemfontein-Noord.

Met die afstigting van Bloemfontein-Noord het die moedergemeente, NG gemeente Bloemfontein, ook bekend as die Tweetoringkerk, 3 000 lidmate gehad. Teen 1985 het dit, ondanks tallose afstigtings, aangegroei tot 3 800, maar met slegs 400 dooplidmate. Die getal belydende lidmate het egter in die daaropvolgende kwarteeu drasties afgeneem tot slegs 24 in 2015, in ooreenstemming met wat in die meeste ander stede se moedergemeente gebeur het. NG gemeente Johannesburg het in 2012 slegs 60 lidmate gehad, ondanks die inlywing van NG gemeente Johannesburg-Oos, NG gemeente Durban het met slegs 30 lidmate nog net in naam voortbestaan, NG gemeente Pietermaritzburg het, ondanks die inlywing van Merrivale, slegs 205 lidmate gehad en NG gemeente Pretoria is 'n samestelling van ses middestadgemeentes (Pretoria, Harmonie, Bronberg, Burgerspark, Arcadia en Meintjieskop) waarvan slegs 'n handjie vol lidmate in die gebied van die ou moedergemeente oorgebly het. Talle ander ou moedergemeentes in stede is teen 2012 reeds by buurgemeentes ingelyf, onder meer Klerksdorp (1889), Krugersdorp (gestig 1890), Boksburg (1894) en Germiston (1899). Slegs in die voormalige Kaapprovinsie het die moedergemeentes in stede soos Kaapstad, Kimberley, Port Elizabeth, Bellville, Oos-Londen, George en Grahamstad lewenskragtig gebly.

Bloemfontein-Noord is op 15 Oktober 1919 met 1 150 lidmate van die moedergemeente afgestig. Die moedergemeente het die Tweetoringkerk-gebou behou en die Gedenksaal in Hillstraat met twee pastorieë as bruidskat aan die nuwe gemeente geskenk. Eredienste is vir eers in die Gedenksaal gehou. 'n Oop erf op die hoek van Zastron- en Wes-Burgerstraat wat aan die NG Kerk van die destydse Oranje-Vrystaat behoort het, is aanvanklik deur die kerkraad oorweeg. Toe 300 lidmate in 'n versoekskrif aandring op 'n meer geskikte terrein, is die perseel in Aliwalstraat, wat die kerk vandag is, vir £850 aangekoop. Die argitekte Wynand Louw en Gerard Moerdijk, wat ook onder meer vir die Voortrekkermonument verantwoordelik was, die planne op getrek het, is deur die boukommissie onder voorsitterskap van ds. A.F. Louw genader om 'n plan vir die kerkgebou op te trek.

Op 4 Desember 1920 is die planne met geringe wysigings aanvaar. Die gemeente se webtuiste skryf as volg oor die ontwerp van die kerk: "Moerdijk se benadering tot kerkbou word in die Klipkerk weerspieël. Bykans al sy riglyne en norme word prakties toegepas. Die Griekse kruisvorm, die plasing van die toring, die diagonale as waarop die kansel geplaas is en die groot ronde vensters hoog bo indie gewels het 'n wending in kerkbou ingelui. Ook die materiaal is van plaaslike oorsprong – die ysterklip is in die rantjie agter die kerk uitgehaal, die vloerplanke is van Rhodesiese kiaat en die dakteëlsis in Suid-Afrika vervaardig."

'n Besluit oor die grootte van die gebou is in April 1921 aanvaar. Op 30 November 1921 was die volledige planne in die hande van die boukommissie wat aanbeveel het dat 'n tender van £18 450 van die Gebroeders Craig aanvaar word. Die kerkraad het egter besluit dat die planne gewysig moet word om vir 800 pleks van 900 sitplekke voorsiening te maak. Nadat die argitekte weer eens veranderings aan die planne aangebring het, is 'n tender van dieselfde bouaannemers ten bedrae van £11 413 pond uiteindelik op 7 Oktober 1922 aanvaar. As voorwaarde is gestel dat die gebou voor of op 7 Oktober 1923 voltooi moes wees. Heelwat later sou die besluit die gemeente duur te staan kom, want in die vroeë sestigerjare het die aanbou van 'n noordelike gewel en galery, sowel as 'n nuwe konsistorie en doopkamer, ongeveer net soveel gekos as die oorspronklike kerkgebou. Sir Cornelius Hermanus Wessels, vader van die sopraan Cecilia Wessels en indertyd administrateur van die Vrystaat, het net oorkant die straat gewoon en 'n uurwerk vir die toring geskenk – op voorwaarde dat dit nie tydens sy leeftyd mag slaan nie.

Die eerste leraar was ds. Abraham Faure Louw, wie se seun Abraham Faure Louw jr. van 1938-'45 leraar van die NG gemeente Bulawayo was en later ook direkteur van die Daisyfield-kinderhuis, wat uiteindelik Bothashof geword het. Ds. Louw het die hoeksteen van die klipkerk in Aliwalstraat op 3 Februarie 1923 gelê. Die nuwe gebou is op Saterdag 24 November 1923 ingewy. As deel van die inwydingseremonie het gemeentelede vanaf die Ramblersaal, laer af in Aliwalstraat, in 'n optog na die kerk gestap. In die kerk is die inwydingsdiens, wat deur 1 138 volwassenes bygewoon is, gelei deur di. Louw, J.D. Kestell, P.J. Boshoff en P.K. Albertyn. Die middag is nog 'n inwydingsdiens, vir die jeug, gehou wat deur 1 247 kinders bygewoon is.

In "De Kerkbode" van 5 Desember 1923 is genoem dat die kerk so vol was dat ekstra stoele ingedra moes word en dat baie lidmate moes staan. Nietemin was daar glad nie 'n gebrek aan vars lug nie. "De architekt heeft goed gezorgd voor de ventilatie. Zo is het hem ook uitstekend gelukt, wat de akoustiek betreft," is berig, waarskynlik deur ds. Louw. Die kerkgebou se ontwerp is beskryf as "krachtige en tegelijk sierlike eenvoud". Die gewelfde dak wat die binneruim oorspan, is met die Aya Sophia in Istanbul vergelyk. Die materiaal is van plaaslike oorsprong, soos Moerdijk dit met kerkbou verkies het. Die ysterklip is in die rantjie agter die kerk uitgehaal, die vloerplanke is van Rhodesiese kiaat en die dakteëls is in Suid-Afrika vervaardig.

Die uiteindelike oprigtingskoste, insluitend die aankoop van die erf en die meubels, het £14 250 beloop, waarvan £5 000 met die ingebruikneming van die gebou nog uitstaande was.

Ds. Louw se opvolgers was ds. H.S. Theron en dr. H.C. de Wet. Ná hulle kom di. G.W. Koornhof (1938-'42), T.J. Kotzé (1942 tot sy dood in 1946), P. de V. Grobbelaar (1946-'51) en Z.B. Loots (1951-'68). Onder die kerkraadslede in 1937-'38 was die administrateur van die destydse Oranje-Vrystaat, mnr. E.R. Grobler.

Die gemeente het die Gedenksaal en die pastorieë verkoop en 'n nuwe pastorie is in 1948 naby die kerk opgerig, waarskynlik dié by Tweede Straat 5, wat later blykbaar plek moes maak vir 'n woonstelblok. Die depressietydperk, gevolg deur die oorlogsjare met sy skaarste aan boumateriaal, het veroorsaak dat die gemeente die bou 'n kerksaal lank moes uitstel. Eindelik het ds. Grobbelaar die hoeksteen op 15 Maart 1950 gelê. Die hoeksteen van die Gedenksaal, wat pres. M.T. Steyn op 30 November 1898 gelê het, is op dieselfde dag in die nuwe saal deur mej. Trudie Kestelll herlê. 'n Gedenkplaat is op die terrein aangebring waar die Gedenksaal gestaan het. Daarop word vermeld dat pres. Steyn op 28 November 1916 oorlede is.

Die gebied wat binne die gemeentegrense val, is net noord van die middestad geleë, ongeveer tussen Zastronstraat en Wilcocksweg, en tussen Naval Hill, Seinheuwel en Grantsheuwel. Dit strek hoofsaaklik oor die woonbuurt Waverley en Arboretum, en 'n groot woonstelgebied waarin daar 146 woonstelgeboue en meenthuise is. Die lidmate van die gemeente is egter wyd versprei oor die stad. Die plase noord van die stad wat aan die Soutpan-pad grens, val ook volgens ooreenkoms met Hugenoot-gemeente binne die gemeente se bedieningsgebied.

Hoewel die gemeente in 1919 tot stand gekom het, is die sendinggemeente Bloemfontein-Noord eers in 1924 afgestig. Die "lokasie" is in twee gemeentes verdeel en albei is tot 1929 deur eerw. R.H. Daneel bedien. Toe het eerw. J.H. Loots ('n broer van ds. Z.B. Loots) die eerste sendeling van Bloemfontein-Noord se sendinggemeente geword. Hy het hier gebly tot sy dood in 1938 en is opgevolg deur agtereenvolgens eerw. J.M.A. de Beer, G.C. Olivier en J.P.H. Wessels. Die sendingkerk in die swart woonbuurt is in 1927 opgerig (eerw. Daneel het die hoeksteen gelê). Ds. Theron het die kerk vir kleurlinge se hoeksteen in 1928 gelê en die sendinggemeente het in 1951 met 54 lidmate as aparte gemeente afgestig, die huidige Verenigende Gereformeerde gemeente Heatherdale. Die destydse sendingpastorie in Kellnerstraat was 'n geskenk van mev. Cornelia Grobler, die administrateur se vrou.





</doc>
<doc id="61995" url="https://af.wikipedia.org/wiki?curid=61995" title="NG gemeente Omaruru">
NG gemeente Omaruru

Die NG gemeente Omaruru is feitlik die oudste dogter van die NG gemeente Otjiwarongo (vroeër Moria), waaruit al die gemeentes noord en wes van die Namibiese hoofstad Windhoek mettertyd regstreeks of onregstreeks ontstaan het. Omaruru stig op 1 Maart 1941 af van Otjiwarongo met Omaruru, Karibib, Usakos, Swakopmund, Walvisbaai en Kalkfeld as vernaamste sentrums. Die gemeente was steeds onhanteerbaar groot en so stig NG gemeente Usakos (Walvisbaai-Swakopmund) in 1946 af.

Omaruru is op die oewers van die boomryke en waterryke Omarururivier geleë en naby die romantiese en skouspelagtige Omarurukoppie. Nadat ds. Ignatius C. Schutte van Otjiwarongo die jong gemeente 'n tyd lank as konsulent bedien het, is ds. L.W. Lehmkuhl op 30 Augustus 1941 as eerste leraar bevestig. Ná 'n vrugbare bediening van byna drie jaar is aan hom op 24 Junie 1944 demissie verleen en is hy opgevolg deur ds. G.P. du Toit, wat op 10 Februarie 1945 hier georden is en tot 19 Maart 1949 in die gemeente gearbei het.

Ná 'n vakature van ongeveer ses maande is die volgende leraar, ds. A.J. Stals, van 12 Oktober 1929 tot 1935 die eerste leraar van die NG gemeente Warmbad in die suide van Namibië, op 10 September 1949 op Omaruru bevestig. Vir die eerste maal kon die gemeente in Augustus 1950 van 'n eie pastorie in besit neem. Op Omaruru en Kalkfeld het die gemeente 'n doelmatige kerksaal opgerig en later ook op Karibib, wat altyd deel sou bly van Omaruru se gemeente, al is die dorpie 65 km van Omaruru geleë, twee keer verder as van Usakos.

Hoewel Omaruru 'n geweldige uitgestrekte gemeente is, was die ledetal nooit groot nie omdat dit oorspronklik 'n byna oorwegend Duitse gemeenskap was, en later weens die gedurige ontvolking van die platteland. In 1985 het die gemeente nog 318 belydende lidmate gehad, maar teen 2012 slegs 158. Die NG gemeente Usakos, wat uiteindelik Walvisbaai en Swakopmund as dogtergemeentes moes afstaan, het in dieselfde tydperk afgeneem van 231 belydende lidmate tot net 97.





</doc>
<doc id="61996" url="https://af.wikipedia.org/wiki?curid=61996" title="Xcode">
Xcode

Xcode is ’n Geïntegreerde Ontwikkelingsomgewing (GOO) wat ’n reeks programmatuurontwikkelingsinstrumente bevat wat deur Apple Inc. geskep is om sagteware vir OS X en iOS te ontwikkel. Dit is vir die eerste keer in 2003 vrygestel en die nuutste stabiele vrystelling is weergawe 5.0 wat gratis beskikbaar is via die Mac-toepwinkel vir gebruikers van Mac OS X Lion en Mac OS X Mountain Lion. Geregistreerde ontwikkelaars kan die voorskouweergawe asook vorige weergawes van die reeks aflaai deur die Apple Developer-webblad.


</doc>
<doc id="62006" url="https://af.wikipedia.org/wiki?curid=62006" title="Delitzsch">
Delitzsch

Delitzsch is die klein stad in die Duitse deelstaat van Sakse aan die Loberrivier, 125 kilometer suidwes van Berlyn en 25 kilometer noord van Leipzig, met sowat 26 300 inwoners. Die stad is geleë in die metropolitaanse gebied (Leipzig-Halle) en maak ook deel uit van die sogenaamde "Sachsendreieck" (Driehoek van Sakse) met drie groot stede.

Die naam van die stad is afgelei van die Slawiese term "Delc" of "Delcz" ("heuwel"). "Delc" is ook die Sorbiese naam van Delitzsch. 

Delitzsch lê in die oorgangsgebied tussen die vogtige Atlantiese en die droë kontinentale klimaat. Die winters duur van Desember tot Maart en is relatief koud met 'n gemiddelde temperatuur van 0,5 °C in Januarie. Die somers in Delitzsch duur van Mei tot September en is gewoonlik warm met 'n gemiddelde temperatuur van 18 °C in Julie, die warmste maand van die jaar.
Die hoogste temperatuur wat in die Duitse Weerdiens DWD se amptelike weerstasie in Delitzsch ooit aangeteken is, was 38,2 °C.
Die laagste temperatuur´wat in die Duitse Weerdiens DWD se amptelike weerstasie in Delitzsch ooit aangeteken is, was -26,3 °C.
In 2010, 'n totaal van 1768 uur van sonskyn met Delitzsch die sonnigste plek in die hele Vrystaat van Sakse.

Argeologiese opgrawings in die geskiedkundige stadsentrum dui daarop dat die eerste menslike nedersettings reeds teen die einde van die Jonger Steentydperk (omtrent 2000 v.C.) ontstaan het. Die enigste heuwel in die middestad, Spitzberg, was dan ook die bakermat van die huidige stad. Die oudste bekende Slawiese nedersetting in die gebied van Delitzsch dateer uit die tydperk omtrent 1050. Duitse setlaars het die stad in die jaar 1166 digby 'n Slawiese dorpie (Delc) gestig. Die nedersetting het vinnig gegroei en in die jaar 1207 stadstatus en die voorreg om as 'n markstad op te tree gekry.

Danksy die strategiese ligging by die kruispunt in die omgewing van twee ou handelroetes, die Via Regia en die Via Imperrii, het Delitzsch in die middeleeue tot 'n welvarende stad ontwikkel. Dit blyk besonder goed bewaar ou stad, met sy talle parke, meenthuise en patriciërswoning huise, die oprigting van torings, wat insluit barok kasteel en die vesting van die bes bewaarde van Sakse.

In 1539 het Delitzsch die Lutherse geloof aangeneem. In 1813 het die Volkereslag naby Leipzig plaasgevind, een van die grootstes tydens die sogenaamde Vryheidsoorloë. Die geallieerde leërs van Oostenryk, Pruise, Rusland en ander lande het hier 'n oorwinning oor Frankryk se Napoleontiese troepe behaal.

In 1813 het die Volkereslag naby Leipzig plaasgevind, een van die grootstes tydens die sogenaamde Vryheidsoorloë. Die geallieerde leërs van Oostenryk, Pruise, Rusland en ander lande het hier 'n oorwinning oor Frankryk se Napoleontiese troepe behaal.
1848/49 Hermann Schulze kommoditeit vir skrynwerkers en skoenmakers en 10 Mei 1850 die eerste lening vereniging - die voorloper van vandag se mense se banke in Delitzsch.

Vandag, Delitzsch, 'n energie-doeltreffende stad en as gevolg van sy nabyheid aan ontspanning, bewaringsgebiede en mere is 'n gewilde sport en ontspanning.


</doc>
<doc id="62012" url="https://af.wikipedia.org/wiki?curid=62012" title="Spookplekke in Suid-Afrika">
Spookplekke in Suid-Afrika

Hier volg 'n lys van beweerde spookplekke in Suid-Afrika.






















Bloemfontein – Koplose spook sonder hande of voete is in 'n huurhuis ervaar.

Graaff-Reinet – In die landdroskantoor het dit saans gespook; dit het opgehou toe beendere opgegrawe is.



</doc>
<doc id="62015" url="https://af.wikipedia.org/wiki?curid=62015" title="Magneetkies">
Magneetkies

Magneetkies (ook bekend as pirrotiet) is 'n ongewone ystersulfied-mineraal met 'n varieerbare ysterinhoud: FeS (x = 0 tot 0.2). Die FeS-eindlid is bekend as troiliet. Magneetkies word ook beskryf as magnetiese piriet aangesien dit soos piriet gekleurd en swak magneties is. Die magnetisme neem toe volgens die ysterinhoud, terwyl die troiliet nie magneties is nie. Die naam pirrotiet is afgelei van Grieks "pyrrhos", vlamkleurig.

Magneetkies is nie-stoigiometries: die Fe:S verhouding kan effens van 1:1 afwyk. Dit kan as geskryf word. Die eienskappe hang van die waarde van x af, maar algemeen kan gesê word dat dit 'n defek-NiAS-struktuur het bo 'n temperatuur van 138 (x=0) tot 74 °C (x=0.08). Onder hierdie temperatuur het dit 'n supersel met a'= a√3.


</doc>
<doc id="62018" url="https://af.wikipedia.org/wiki?curid=62018" title="Mongoolse Ryk">
Mongoolse Ryk

Die Mongoolse Ryk (Mongools: Монголын эзэнт гүрэн, ), amptelik die Groot Mongoolse Staat (Их Монгол Улс, "Ich Mongol Oels"), het van 1206 tot 1368 bestaan en was die grootste aaneenlopende ryk in die geskiedenis. Dit het op die steppe van Sentraal-Asië ontstaan en eindelik gestrek van Sentraal-Europa tot die See van Japan, noordwaarts tot in Siberië, oos- en suidwaarts tot op die Indiese subkontinent, in Indo-China en op die Iranse plato en weswaarts tot by die Levant en Arabië.

Djengis Khan, wat in 1206 as leier aangewys is, het die Mongoolse en Turkse volke in die gebied van die huidige staat Mongolië verenig en die Groot Mongoolste Staat gestig. In die daaropvolgende dekades het hy en sy opvolgers groot dele van Asië en Oos-Europa verower. Die groot transkontinentale ryk het die ooste en weste verbind en dit het gelei tot die uitbreiding van handel en die uitruil van tegnologie en ideologieë oor Eurasië heen.

Die Mongoolse invalle het gelei tot van die mees verwoestende oorloë in die menslike geskiedenis. In Iran het dit gelei tot uitwissing, siekte en die verwoesting van besproeiingstelsels, wat weer gelei het tot massa-emigrasie, hongersnood en ’n drastiese afname in die bevolking. Die historikus Steve Ward raam driekwart van die bevolking, sowat 10 miljoen tot 15 miljoen mense, het gesterf en dat Iran eers weer in die 20ste eeu sy bevolkingstal van die voor-Mongoolse tyd bereik het.

Die ryk het begin verbrokkel weens oorloë oor opvolging – die kleinkinders van Djengis Khan het gestry oor of die koninklike lyn vanaf sy oudste seun en aanvanklike erfgenaam, Ögedei, moes loop of vanaf een van sy ander seuns soos Toloei, Tsjagatai of Jotsji. Die Toloei-lyn het eindelik die stryd gewen, maar onmin het daarna voortgeduur onder Toloei se afstammelinge. Ná Möngke Khan se dood het verskillende prinslike rade, of "koeroeltai", verskillende opvolgers gekies – die broers Ariq Böke en Koeblai Khan – wat nie net teen mekaar geveg het nie, maar ook die afstammelinge van ander seuns van Djengis die stryd aangesê het. Koeblai het eindelik die bewind oorgeneem, maar ’n burgeroorlog het ontstaan toe hy beheer probeer kry oor die Tsjagatai- en die Ögedei-familie.

Teen die tyd van Koeblai se dood in 1294 het die Mongoolse Ryk verdeel in vier verskillende khanate, of ryke, elk met sy eie belange en doelwitte: die Goue Horde in die noordweste, die Tsjagatai-khanaat in die weste; die Il-khanaat in die suidweste en die Yuan-dinastie in die moderne Beijing. In 1304 het die drie westelike khanate vir ’n kort ruk die opperheerskappy van die Yuan-dinastie aanvaar, maar dié dinastie is later, in 1368, omvergewerp deur die Han-Chinese Ming-dinastie. Die Mongole het daarna na Mongolië teruggekeer en in hul oorspronklike land voortgeheers.

Wat in Afrikaans die Mongoolse Ryk genoem word, was in Mongools bekend as die "Ich Mongol Oels" ("ich": "groot", "oels": "staat"; dus Groot Mongoolse Staat). In die 1240's het Djengis se afstammeling Güyük Khan ’n brief aan pous Innocentius IV geskryf wat hy onderteken het as ""Dalai" (groot) Khagan van die groot Mongoolse staat ("oeloes")".

Ná die opvolgingsoorlog tussen Koeblai Khan en sy broer Ariq Böke, het Ariq Koeblai se ware mag tot die oostelike deel van die ryk beperk. Koeblai het op 18 Desember 1271 ’n amptelike verordening uitgereik om die land te hernoem tot "Groot Yuan" ("Dai Yuan", of "Dai Ön Oeloes") om die Yuan-dinastie te stig.

Die gebied om Mongolië, Mantsjoerye en dele van Noord-China is sedert die 10de eeu oorheers deur die Liao-dinastie. In 1125 het die Jin-dinastie, wat deur die Jurge gestig is, die Liao oorgeneem en beheer probeer kry oor voormalige Liao-gebiede in Mongolië. In die 1130's het die heersers van die Jin-dinastie, bekend as Goue Konings, suksesvol weerstand gebied teen die Khamag-Mongoolse konfederasie, wat in dié tyd regeer is deur Kaboel Khan, die oupagrootjie van Temoedjin (Djengis Khan).

Die Mongoolse plato is deur veral vyf magtige stamkonfederasies ("khanlig") beset: die Keraite, Khamag-Mongole, Naimans, Merkiete en Tatare. Die Jin-keisers, wat ’n beleid van verdeel en heers gevolg het, het twis onder die stamme aangemoedig, veral die Tatare en Mongole, om hul aandag van die Jin self af te trek. Kaboel se opvolger was Ambaghai Khan, wat deur die Tatare verraai, aan die Jurge uitgelewer en tereggestel is. Die Mongole het wraak geneem deur die grens te plunder, en dit het gelei tot ’n mislukte teenaanval deur die Jurge in 1143.

In 1147 het die Jin hul beleid effe aangepas en ’n vredesooreenkoms met die Mongole gesluit. Die Mongole het toe aanvalle op die Tatare hervat om die dood van hul khan te wreek, en dit het ’n lang tyd van vyandelikheid ingelui. Die Jin- en Tataarse leërs het die Mongole in 1161 verslaan.

Tydens die opgang van die Mongoolse Ryk in die 13de eeu het die gewoonlik koue steppe van Sentraal-Asië sy mees gematigde, natste toestande in meer as ’n millennium beleef. Daar word geglo die gevolglike vinnige toename in die getal oorlogsperde en ander lewende hawe het die versterking van die Mongoolse militêre mag aansienlik aangehelp.

Djengis Khan, wat deur sy moeilike kindertyd bekend was as Temoedjin, was die seun van ’n Mongoolse stamhoof. Toe sy jong vrou, Börte, deur ’n vyandelike stam, die Merkiete, ontvoer word, het Temoedjin die nomadiese, voorheen strydende Mongoolse stamme deur politieke manipulasie en militêre mag onder sy beheer verenig. Hy het die Merkiete verslaan, sy vrou gered en daarna die Naimans en Tatare ook verslaan.

Temoedjin het die plundering van sy vyande sonder toestemming verbied en het ’n beleid ingestel waarvolgens hy oorlogsbuit met sy soldate en hul families gedeel het in plaas daarvan om dit aan die aristokrate te gee. Hoewel hy die titel khan gehad het, het sy beleidsrigtings wrywing veroorsaak tussen hom en sy ooms, wat ook wettige erfgename van die troon was. Hulle het Temoedjin nie as ’n leier beskou nie, maar as ’n astrante troonrower. Dié gevoel het onder sy generaals en ander bondgenote versprei, en van hulle het bande met hom verbreek.

Oorlog het uitgebreek. Temoedjin en die deel van sy magte wat nog aan hom getrou was, het dit gewen en van 1203 tot 1205 al die oorblywende stamme onder sy beheer gebring. In 1206 is Temoedjin op ’n "koeroeltai" gekroon as khagan van die Groot Mongoolse Nasie. Hy het toe die titel Djengis Khan ("algemene leier") aangeneem in plaas van een van die ou stamtitels soos Goer Khan of Tajang Khan. Dit was die begin van die Mongoolse Ryk.

Djengis het sy leër op baie nuwe maniere georganiseer en dit ingedeel in desimale eenhede van "arbans" (10 soldate), "zoens" (100), "mingghans" (1 000) en "toemens" (10 000). Die "kheshig", of paleiswag, is gestig en verdeel in ’n dageenheid ("khorchin torghoeds") en nageenheid ("khevtoel"). Hy het dié beloon wat getrou aan hom was en vir hulle hoë posisies gegee as hoofde van leëreenhede en huishoudings, hoewel baie van hulle uit laer klasse afgestam het.

Hy het ’n nuwe regskode uitgevaardig, die "Ikh Zasag" of "Jassa", wat alles gedek het van die alledaagse lewe tot politieke sake. Hy het die verkoop van vroue verbied, asook die diefstal van iemand anders se eiendom, ’n bakleiery en die jag van diere tydens die broeiseisoen.

Hy het ook godsdiensvryheid afgekondig en binne- en buitelandse handel gesteun. Hy het die armes en die kerklui van belasting kwytgeskeld. Moslems, Boeddhiste en Christene van Mantsjoerye, Noord-China, Indië en Persië het dus lank voor sy oorsese invalle by hom aangesluit. Hy het verder geletterdheid aangemoedig en die Oeigoerse skrif aangeneem.

Djengis Khan het gou gebots met die Jurge van die Jin-dinastie en die Tangoete in Noord-China. Hy was ook in konflik met twee ander magte, Tibet en Khara Khitai. Hy het weswaarts beweeg in Sentraal-Asië in en Transoxanië en Oos-Persië verwoes. Daarna het hy Kiëf-Roes (die voorloperstaat van Rusland, Belarus en Oekraïne) en die Kaukasus geplunder.

Voor sy dood het Djengis Khan sy ryk tussen sy seuns en die res van sy familie verdeel en die ryk so die eiendom gemaak van die hele familie, wat saam die heersersklas gevorm het.

Djengis Khan is in 1227 dood en teen dié tyd het die Mongoolse Ryk van die Stille Oseaan tot die Kaspiese See gestrek – dit was twee keer so groot soos die Romeinse Ryk en die Moslemse Kalifaat. Djengis het sy derde oudste seun, die charismatiese Ögedei, as sy opvolger aangewys. Ögedei se jonger broer, Toloei, was aanvanklik regent tot met Ögedei se amptelike verkiesing in 1229.

Een van Ögedei se eerste veldtogte was teen die Basjkirs, Wolga-Bulgare en die ander volke van die steppe. In die ooste het sy leërs Mongoolse mag in Mantsjoerye herstel en die Toengoes verslaan. In 1230 het hy persoonlik sy leër gelei teen die Jin-dinastie. Sy generaal Soeboetai het die hoofstad, Kaifeng, in 1232 verower. Die Jin-dinastie het in 1234 geval.
In die Weste het Ögedei se generaal Chormaqan die laaste sjah van die Chorasmiede verslaan. Die klein koninkryke in Suid-Persië het vrywillig Mongoolse heerskappy aanvaar. In Oos-Asië was daar ’n paar Mongoolse aanvalle op die Koreaanse Skiereiland, maar dit was nie geslaagd nie.

Namate die ryk gegroei het, het Ögedei ’n Mongoolse hoofstad by Karakoroem in Noordwes-Mongolië gevestig.

Intussen het Mongoolse soldate dele van Sentraal-China aangeval, maar kon nie beheer oor die verowerde gebiede behou nie. Ná die skielike dood van Ögedei se seun Kotsjoe in Chinese gebied het die Mongole uit Suid-China onttrek, hoewel Kotsjoe se broer Koten Tibet net daarna binnegeval het.

Nog ’n kleinseun van Djengis, Batoe Khan, het die lande van die Wolga-Bulgare, Alane, Kiptsjaks, Basjkirs, Mordwiniërs, Tsjoewasje en ander volke van die Russiese steppe oorrompel. Teen 1237 het die Mongole die eerste prinsdom van Kiëf-Roes, Rjazan, binnegeval. Ná ’n beleg van drie dae het die Mongole die stad ingeneem en die inwoners vermoor. Daarna het hulle die leër van Wladimir verslaan. Hulle het ook Kiëf binnegeval en die inwoners vermoor.

Teen 1240 was al die stadstate van Kiëf-Roes ingeneem behalwe ’n paar stede in die noorde. Ook Georgië en Armenië het oorgegee.

Ondanks hul militêre suksesse het struwelinge tussen die Mongole voortgeduur. Batoe se verhouding met Güyük, Ögedei se oudste seun, het algaande versleg. Intussen het Ögedei steeds die Indiese subkontinent aangeval, hoewel die inval in Indië eindelik misluk het.

Die Mongoolse verowering van Sentraal-Europa het voortgeduur toe hulle Pole en Hongarye binneval. Daarna het Mongoolse leërs vinnig gevorder op pad na Bohemië, Serwië, Oostenryk en die Heilige Romeinse Ryk.

Voordat Batoe se magte Wene en Noord-Albanië kon inval, het hy in Desember 1241 die nuus gekry dat Ögedei gesterf het. Soos die gebruik was, moes al die prinse die "koeroeltai" bywoon om ’n nuwe Groot Khan te kies. Batoe en sy leër het aan Sentraal-Europa onttrek.

Ná Groot Khan Ögedei se dood in 1241, en voor die volgende "koeroeltai", het Ögedei se weduwee Töregene die bewind as regent oorgeneem. Sy het haar man se amptenare vervolg en hul posisies aan haar eie bondgenote gegee. Sy het paleise, katedrale en ander geboue op enorme skaal laat bou, en godsdiens en opvoeding onderskryf. Sy kon die meeste Mongoolse aristokrate oorreed om Ögedei se seun Güyük te steun. Batoe, leier van die Goue Horde, het egter geweier om na die "koeroeltai" in Karakoroem te gaan en so die verkiesing van die volgende Groot Khan met jare vertraag. Dit het die eenheid in die land verder omvergewerp.
Toe Djengis Khan se jongste broer, Temüge, dreig om die bewind oor te neem, het Güyük na Karakoroem gegaan en sy posisie probeer verseker. Batoe het in 1246 eindelik ingestem om sy broers en generaals na die "koeroeltai" te stuur. Güyük was teen dié tyd siek en ’n alkoholis, maar sy veldtogte in Mantsjoerye en Europa het hom genoeg aansien gegee om as Groot Khan verkies te word.

Güyük het stappe gedoen om korrupsie te verminder en aangekondig hy sou sy pa se beleidrigtings volg en nie dié van Töregene nie. Hy het Töregene se ondersteuners gestraf en die khan van die Tsjagatai-khanaat vervang met sy gunsteling-neef, Yesü Möngke, om sy nuwe mag te help bevorder. Hy het sy pa se voormalige amptenare in hul ou posisies heraangestel, asook Oeigoer-, Naiman- en Sentraal-Asiatiese amptenare – veral Han-Sjinese bevelvoerders wat sy pa gehelp het om Noord-Sjina te verower. Hy het militêre veldtogte in Korea voortgesit, tot in Song-Sjina in die suide en Irak in die weste, en ’n sensus van die hele ryk gelas.

Hy het ook die vestings van die Assasyne, ’n Moslembeweging, verminder en die Abbasiede in die middel van die Islamitiese wêreld, Iran en Irak verower.

In 1248 het Güyük meer troepe versamel en weswaarts getrek. Die rede is onduidelik: volgens sommige bronne wou hy sy neef Batoe, met wie hy vasgesit het, in Rusland aanval. Batoe is egter gewaarsku en hy het ooswaarts getrek met ’n groot leër. Voordat die twee leërs kon ontmoet, is Güyük skielik dood. Moontlike redes is dat die reis die siek leier uitgeput het, of dat hy vergiftig is.

Güyük se weduwee Oghul Qaimish het beheer oor die ryk oorgeneem as regent. Om ’n nuwe Groot Khan te kies het Batoe in 1250 ’n "koeroeltai" in sy eie gebied byeengeroep. Omdat dit ver van die hoofstad af was, het lede van die Ögedei- en die Tsjagatai-familie geweier om dit by te woon. Die "koeroeltai" het Batoe die troon aangebied, maar hy het nie belanggestel nie. Hy het Möngke, ’n kleinseun van Djengis Khan deur sy seun Toloei, benoem. Möngke is verkies, maar omdat die "koeroeltai" nie goed bygewoon is nie en weens die ligging daarvan is die geldigheid daarvan betwis.

Batoe het Möngke onder die beskerming van sy broers Berke en Tukhtemur en sy seun Sartaq gestuur vir ’n meer amptelike "koeroeltai" nader aan die hartland. Möngke se ondersteuners het Oghul Qaimish en ander lede van die Ögedei- en die Tsjagatai-familie genooi om dit by te woon, maar hulle het geweier. Hulle het gereken die nuwe Groot Khan moes uit die afstammelinge van Djengis se seun Ögedei kom.

Möngke is op 1 Julie 1251 verkies tot Groot Khan. Dit het ’n nuwe era ingelui in Mongolië en die mag verplaas van die afstammelinge van Djengis Khan se seun Ögedei na die nasate van sy seun Toloei. Van die ander prinse het dit aanvaar, maar Ögedei se kleinseun Sjiremoen wou Möngke se mag omverwerp.

Sjiremoen het met sy eie soldate na die nuwe Groot Khan se nomadiese paleis opgeruk, maar Möngke is betyds gewaarsku. Hy het ’n ondersoek na die komplot gelas en dit het gelei tot ’n reeks groot verhore regoor die ryk. Baie lede van die elite is skuldig bevind en tereggestel, met ramings wat wissel van 77 tot 300, hoewel prinse wat afstammelinge van Djengis was, dikwels verban eerder as tereggestel is.

Möngke het die landgoedere van die Ögedei- en die Tsjagatai-familie afgeneem en die westelike deel van die ryk met sy bondgenoot Batoe gedeel. Daarna het die mag in die hande van Toloei se afstammelinge gebly.

Möngke was ’n ernstige man wat die wette van sy voorvaders gehoorsaam en alkoholisme vermy het. Hy het ander gelowe en kunsstyle verdra, wat gelei het tot die bou van Boeddhiste-kloosters, moskees en Christelike kerke in die Mongoolse hoofstad. Karakoroem is verfraai met Sjinese, Europese en Persiese argitektuur. ’n Bekende voorbeeld was ’n groot silwerboom met slim ontwerpte pype waaruit verskeie soorte drank getap kon word. Die boom, met ’n engel aan die bopunt en goue slange om sy stam, is deur ’n Paryse goudsmid gemaak.
Hoewel hy ’n sterk Chinese mag gehad het, het Möngke hoofsaaklik op Moslemse en Mongoolse administrateurs gesteun om ’n reeks ekonomiese hervormings daar te stel en regeringsuitgawes meer voorspelbaar te maak. Sy hof het uitgawes afgeskaal en die adel en soldate is verbied om burgers te mishandel of verordenings sonder magtiging uit te reik. Hy het ’n vaste belasting ingestel wat deur agente ingesamel is en die gewone burgers se belasting verminder. Hy het ook die pos- en geldstelsel gesentraliseer. Verder het hy ’n sensus gelas wat eers jare later voltooi is toe Nowgorod in die verre noordweste in 1258 ook getel is.

In ’n ander stap om mag te konsolideer het hy sy broers Hülegü en Koeblai aangestel om oor Persië en die Mongoolsbeheerde deel van China te heers. In die suide het hy sy voorgangers se stryd teen die Song-dinastie voortgesit. Om die Song vanaf drie rigtings te oorrompel het hy ’n Mongoolse leër onder sy broer Koeblai na Yunnan gestuur en ’n leër onder sy oom Ijekoe na Korea om so druk ook uit daardie rigting op die Song te plaas.

Koeblai het die Koninkryk van Dali in 1253 verower en Möngke se generaal Qoridai het beheer oor Tibet verstewig. Soeboetai se seun Oerjankhadai het die naburige volke van Yunnan onderwerp en die dinastie in die noorde van Viëtnam in 1257 oorrompel, maar hulle moes in 1258 terugtrek. Die Mongoolse Ryk het Viëtnam weer in 1284 en 1287 probeer inval, maar albei kere misluk.

Nadat Möngke die ryk se finansies gestabiliseer het, het hy voortgegaan om sy grense uit te brei. Op "koeroeltais" in Karakoroem het hy in 1253 en 1258 nuwe invalle goedgekeur in die Midde-Ooste en Suid-China. Hy het Hülegü in algehele beheer van militêre en burgerlike sake in Persië geplaas en die Tsjagatais en Jotsji's aangestel om by Hülegü se leër aan te sluit.
Die middelpunt van die Islamitiese Ryk in dié tyd was Bagdad, wat 500 jaar lank bestaan het maar intern verdeel was. Toe die kalief weier om oor te gee aan die Mongole, is Bagdad ná ’n beleg in 1258 verower. Dit was een van die rampspoedigste gebeure in die geskiedenis van Islam. Met die verwoesting van die Abbasidiese Kalifaat was Hülegü se pad oop na Sirië.
Sy leër het opgeruk na die Ajjoebiede-beheerde Sirië en klein plaaslike Moslemstate op pad verower. Die sultan van die Ajjoebiede het geweier om voor Hülegü te verskyn; hy het egter Mongoolse heerskappy twee dekades vroeër al erken. Toe Hülegü verder wes trek, het die Armeniërs van Cilicië, die Seltsjoeke van Rûm en die Christelike ryke van Antiochië en Tripoli die Mongole se mag erken en by hulle aangesluit in hul aanvalle teen die Moslems. Party Moslemstede het sonder weerstand oorgegee, maar ander het teruggeveg; hul hele bevolkings is uitgewis en die stede verwoes.

Intussen het Batoe Khan se jonger broer en opvolger, Berke, strafekspedisies na Oekraïne, Belarus, Litaue en Pole gestuur. Onenigheid het ook tussen die noord- en suidwestelike dele van die ryk ontstaan.

In die suide het Möngke Khan self sy leër aangevoer om die verowering van Sjina te voltooi. Militêre operasies was meestal suksesvol, maar uitgerek, en daarom het die magte nie soos gewoonlik na die noorde teruggekeer wanneer die temperatuur gestyg het nie. Siektes het in die somer onder die Mongoolse soldate uitgebreek en Möngke is op 11 Augustus 1259 daar dood. Dit het weer eens ’n nuwe tydperk ingelui, want ’n nuwe Groot Khan moes gekies word. Mongoolse leërs oor die hele ryk het hul veldtogte gestaak en teruggetrek vir ’n nuwe "koeroeltai".

Möngke se broer Hülegü het sy militêre veldtog uitgestel en net ’n klein mag onder sy generaal Kitbuqa agtergelaat. Hul teenstanders in die streek, die Christelike Kruisvaarders en Moslemse Mamelukke, het albei besef die Mongole is hul grootste bedreiging en hulle het die geleentheid gebruik om ’n ongewone vredesooreenkoms met mekaar aan te gaan.

In 1260 het die Mamelukke uit Egipte opgeruk en hulle is toegelaat om naby die Christelike vesting Acre te kampeer en hul voorraad aan te vul. Hulle het Kitbuqa se magte net noord van Galilea aangeval, hulle verower en Kitbuqa tereggestel. Dié slag het ’n westelike grens vir die Mongole gestel; hulle was nooit weer in staat om enige ernstige aanvalle verder as Sirië uit te voer nie.

In ’n ander deel van die ryk het Koeblai Khan, nog ’n broer van Hülegü en Möngke, gehoor van die Groot Khan se dood in China. Eerder as om na die hoofstad terug te keer, het hy tot in die Wuchang-gebied van China, naby die Yangtze-rivier, opgeruk. Hul jonger broer Ariq Böke het die afwesigheid van sy broers gebruik om die verkiesing tot Groot Khan te wen; hy is aangestel op ’n "koeroeltai" in Karakoroem deur verteenwoordigers van al die familietakke. Toe Koeblai dit hoor, het hy sy eie "koeroeltai" by Kaiping gehou waar feitlik al die senior prinse en plaaslike leiers hom gesteun het bo Ariq.

Gevegte het uitgebreek tussen die leërs van Koeblai en Ariq Böke. Koeblai se magte het dié van Ariq Böke maklik verslaan en hy het beheer oorgeneem van die administrasie in Suid-Mongolië. Hy het egter ook teenstand gekry van die Tsjagatai-familie. Koeblai het Abisjka, ’n Tsjagatai-prins wat lojaal aan hom was, gestuur om oor die Tsjagatai-gebied te heers. Ariq Böke het hom egter gevange geneem en tereggestel, en toe sy eie man daar laat kroon. Koeblai se nuwe administrasie het Ariq Böke se voedelvoorraad afgesny en so ’n hongersnood veroorsaak. Koeblai het Karakoroem gou ingeneem, maar Ariq Böke het dit in 1261 teruggewen.

In die suidwestelike Il-khanaat was Hülegü lojaal aan sy broer Koeblai, maar hy en hul neef Berke, leier van die Goue Horde in die noordweste, het in 1262 begin bots. Die verdagte dood van Jotsji-prinse in Hülegü se diens, die oneweredige verspreiding van oorlogsbuit en Hülegü se uitmoring van Moslems het Berke al hoe kwater gemaak. Hy het in 1259 tot 1260 ’n rebellie in die Koninkryk van Georgië beplan teen Hülegü se bewind.

Berke het ook ’n ooreenkoms met die Egiptiese Mamelukke gesluit teen Hülegü, en hy het Koeblai se teenstander-aanspraakmaker as Groot Khan, Ariq Böke, gesteun.

Hülegü is op 8 Februarie 1264 dood. Berke wou die geleentheid gebruik om Hülegü se ryk binne te val, maar is op pad soontoe dood. ’n Paar maande later is die Tsjagatai-khanaat se leier ook dood. Koeblai het Hülegü se seun Abaqa as die nuwe Il-khan aangewys, en Abaqa het buitelandse bondgenootskappe probeer sluit, soos ’n Frans-Mongoolse bondgenootskap, teen die Egiptiese Mamelukke. Koeblai het Batoe se kleinseun Möngke Temür benoem om die Goue Horde te lei. Ariq Böke het hom op 21 Augustus 1264 by Shangdu aan Koeblai oorgegee.

In die suide, ná die val van Xiangyang in 1273, wou die Mongole die Song-dinastie in Suid-China finaal verslaan. Koeblai het in 1271 die nuwe Mongoolse regime in China hernoem tot die Yuan-dinastie en sy beeld as keiser van China probeer bevorder om beheer oor die Chinese volk te kry. Hy het sy hoofkwartier na Dadu (nou Beijing) geskuif. Dit was vir baie Mongole ’n omstrede stap en hulle het hom beskuldig van te noue bande met die Chinese kultuur.

Die Mongole se veldtogte teen China het eindelik geslaag en in 1276 het die Song-familie hulle oorgegee aan die Yuan – die Mongole het so die eerste nie-Chinese volk geword wat die hele China verower het. Koeblai het ’n magtige ryk gebou; hy het ’n akademie, handelshawens en kanale laat bou en kuns en wetenskap ondersteun. Volgens Mongoolse rekords is 20 166 openbare skole in sy tyd gestig.

Noudat Koeblai oor ’n groot deel van Eurasië geheers en Sjina verower het, wou hy sy ryk nog verder uitbrei. Sy invalle in Birma, Viëtnam, Sachalin en Champa was egter net gedeeltelik geslaagd. Mongoolse invalle in 1274 en 1280 in Japan en in 1293 in Java het misluk.

In die laat 1200's het groot veranderinge in die Mongoolse Ryk plaasgevind. Nadat Koeblai Khan die hele China verower en die Yuan-dinastie gestig het, is hy in 1294 dood. Hy is opgevolg deur sy kleinseun Temür Khan, wat sy oupa se beleidrigtings voortgesit het. Die Il-khanaat het getrou aan die Yuan-hof gebly, maar het sy eie magstryd ondervind, deels weens ’n dispuut met die toenemende Islamitiese faksies in die suidwestelike deel van die ryk.

Toe Ghazan die troon van die Il-khanaat in 1295 bestyg, het hy die Islam amptelik as geloof aanvaar en so gesorg vir ’n keerpunt in die Mongoolse geskiedenis; Mongoolse Persië het hierna al hoe meer Islamities geword. Ghazan het egter steeds bande met Temür Khan en die Yuan-dinastie in die ooste versterk. Dit was polities voordelig om die Groot Khan se gesag in die Il-khanaat te verkondig, want die Goue Horde in Rusland het lank reeds aanspraak gemaak op die nabygeleë Georgië. Binne vier jaar het Ghazan heffings aan die Yuan-hof betaal, ’n beroep op ander khans gedoen om Temür Khan as hul opperhoof te aanvaar en in die volgende dekades ’n uitgebreide program van kulturele en wetenskaplike interaksie tussen die Il-khanaat en die Yuan-dinastie daargestel.

Ghazan was wel ’n Moslem, maar hy het sy voorvaders se oorlog teen die Egiptiese Mamelukke voortgesit en in sy moedertaal met sy ou Mongoolse raadgewers beraadslaag. Hy het die Mameluk-leër in 1299 verslaan, maar kon Sirië net vir ’n kort ruk verower weens aanvalle deur die Tsjagatai-khanaat onder sy de facto-heerser Kaidoe, wat oorlog gevoer het teen beide die Il-khans en die Yuan-dinastie.

In sy stryd om mag in die Goue Horde het Kaidoe sy eie kandidaat, Kobeleg, geborg teen Bajan, khan van die Wit Horde. Bajan het militêre steun van die Mongole in Rusland gekry en ook die Groot Khan en die Il-khanaat se hulp gevra om ’n verenigde aanval op Kaidoe se magte uit te voer. Temür het teenaanvalle teen Kaidoe ’n jaar later vermeerder. Ná ’n bloedige geveg met Temür se leërs in 1301 is Kaidoe dood en is hy deur Doewa opgevolg.

Ondanks sy struwelinge met Kaidoe en Doewa, het die Yuan-keiser Temür bande aangeknoop met die veglustige Sjan-volk ná sy reeks militêre operasies teen Thailand van 1297 tot 1303. Dit het die Mongole se uibreiding suidwaarts beëindig. Sommige Mongole het probeer om die twis tussen hulle te verminder en onder Temür te verenig. Doewa het ’n vredesooreenkoms begin en die Ögedei-khanaat oorreed om "aan khagan Temür oor te gee". In 1304 het al die khanate ’n vredesverdrag goedgekeur en Temür se heerskappy aanvaar.

Kaidoe se seun Tsjapar het Doewa die stryd aangesê, maar Doewa het die Ögedei-khanaat met Temür se hulp verslaan. Tokhta van die Goue Horde het ook vrede voorgestaan en 20 000 soldate gestuur om die Yuan-grens te help versterk. Tokhta is ná sy dood in 1312 deur Ozbeg opgevolg en dié het die troon van die Goue Horde verower en nie-Moslemse Mongole vervolg. Die Yuan-invloed op die horde is in ’n groot mate omgekeer en botsings op die grense van die Mongoolse state is hervat.

In die Tsjagatai-khanaat is Esen Buqa I as khan gekroon nadat hy ’n onverwagte rebellie deur Ögedei se afstammelinge afgeweer het, en hy het Tsjapar in ballingskap gedwing. Die Yuan- en Il-khanaat-leërs het die Tsjagatai-khanaat eindelik aangeval. Vanweë die ekonomiese voordele en die nalatenskap van Djengis Khan het Ozbeg in 1326 weer vriendskaplike bande met die Yuan-hof gesmee. Hy het terselfdertyd bande met die Moslemwêreld versterk en moskees en ander uitspattige plekke soos baddens laat bou. Teen die tweede helfte van die 14de eeu het Mongoolse invalle verder afgeneem. In 1323 het Aboe Said Khan van die Il-khanaat ’n vredesooreenkoms met Egipte gesluit.

Onmin het tussen 1328 en 1329 in die Yuan-dinastie uitgebreek. Ná die dood van Yesün Temür in 1328 het Tugh Temür die nuwe leier in Dadu geword, terwyl Yesün Temür se seun Ragibagh die troon in Shangdu bestyg het, en dit het tot ’n burgeroorlog gelei. Tugh Temür het Ragibagh verslaan, maar die Tsjagatai-khan, Eljigidey, het Tugh Temür se ouer broer, Kusala, as Groot Khan gesteun. Hy het Tugh Temür aangeval en dié het geabdikeer. Kusala is op 30 Augustus 1329 tot Groot Khan verkies. Hy is toe deur ’n aanvoerder onder Tugh Temür vergiftig, en laasgenoemde het die mag teruggeneem. Om deur die ander khanate as Groot Khan aanvaar te word het Tugh Temür afstammelinge van Djengis Khan en ander beroemde Mongoolse generaals na die Tsjagatai-khanaat, Ilkhan Aboe Said en Ozbeg gestuur. Hulle het ingestem om elke jaar heffings te betaal.

Byna ’n eeu van onrus en burgeroorlog is gevolg deur ’n tydperk van redelike stabiliteit ("Pax Mongolica"), en internasionale handel en kulturele wisselwerking tussen Asië en Europa het floreer. Ook die bande tussen die Yuan-dinastie en Sjina en die Il-khanaat in Persië is versterk. Patrone van koninklike Yuan-tekstiel kon gesien word aan die ander kant van die ryk in Armeense versierings, bome en groente is regdeur die ryk geplant en nuwe tegnologie het van die Mongoolse gebiede na die weste versprei.

Met die dood van Abu Said Khan van die Il-khanaat in 1335 het die Mongoolse mag afgeneem en Persië het in politieke anargie verval. Die khanaat is ’n jaar later verdeel tussen verskillende gesagsfigure. Die Georgiërs het gebruik gemaak van die chaos en die Mongole uit hul eie land verdryf, en in Anatolië is ’n onafhanklike staat in 1336 gestig.

Ook in China en die Tsjagatai-khanaat was daar wanorde. Die pes bekend as die Swart Dood wat in die Mongoolse gebiede begin en ook na Europa versprei het, het bygedra tot die verwarring. Die siekte het al die khanate swaar getref; miljoene is dood en handelsbande het in die slag gebly. Sowat 50 miljoen mense is in die 14de eeu dalk in Europa alleen aan die pes dood.

Namate die Mongole se mag afgeneem het, het chaos regdeur die ryk ontstaan terwyl nie-Mongoolse leiers hul eie mag uitgebrei het. Die Goue Horde het al sy westelike gebiede afgestaan (onder meer Belarus en Oekraïne van 1342 tot 1369 aan Pole en Litaue). Moslemse en nie-Moslemse prinse in die Tsjagatai-khanaat het van 1331 tot 1343 teen mekaar geveg en die khanaat het verbrokkel toe nie-Mongoolse krygshere hul eie khans in die gebied aanstel.

Strydende Jotsji-families het begin veg om heerskappy van die Goue Horde ná die sluipmoord op Berdibek Khan in 1359. Die laaste Yuan-heerser, Toghon Temür, kon niks aan die onmin doen nie omdat die ryk byna tot niet was. ’n Spiraal van hiperinflasie het dit getref en die Han-Chinese het in opstand gekom teen die Yuan-hof se streng beperkings. In die 1350's het Gongmin van Goryeo die Mongoolse soldate teruggedwing en die familie van Toghon Temür Khan se keiserin vermoor terwyl die Mongoolse invloed in Tibet ook uitgewis is.

Die Mongole moes kort daarna die grootste deel van China in 1368 afstaan aan die opstandige Ming-magte en het terug na Mongolië gevlug. Ná die omverwerping van die Yuan-dinastie het die Goue Horde kontak verloor met Mongolië en China, terwyl die twee hoofdele van die Tsjagatai-khanaat deur Timur (Tamerlane) verower is. Die Goue Horde het in kleiner Turkse hordes verdeel en geleidelik hul mag oor die volgende vier eeue verloor. ’n Klein deel het tot 1502 oorleef.

Daar word gedebatteer oor die getal troepe wat deur die Mongole versamel is, maar in 1206 was daar minstens 105 000. Die militêre organisasie was eenvoudig, maar doeltreffend. Dit was gebaseer op die desimale stelsel; die weermag het bestaan uit eenhede van "arbans" (10 soldate), "zuuns" (100), "mingghans" (1 000) en "toemens" (10 000).

Die Mongole was die bekendste vir hul perderuiter-boogskutters, maar troepe met lanse was net so doeltreffend en die Mongole het militêre aanlegte aangeleer by die stede wat hulle verower het. Met vernuftige Sjinese ingenieurs en bombandierkorps wat katapulte en ander masjiene gebou het, kon die Mongole forte onder beleg plaas – soms het hulle die nodige masjiene op die plek gebou van beskikbare materiaal.
Militêre magte in die Mongoolse Ryk is opgelei, georganiseer en toegerus vir beweegbaarheid en spoed. Die soldate het ligter wapenrusting gedra as baie van die leërs waarteen hulle geveg het, maar het daarvoor vergoed met beweegbaarheid. Elke vegter het ’n paar perde gehad wat hy kon omruil soos nodig. Soldate het ook onafhanklik van voorraadlyne opgetree en dit het hulle nog vinniger gemaak.

Die gebruik van koeriers het gesorg dat leërs heeltyd in verbindig met mekaar en met hul leiers was. Die soldate se dissipline is duidelik uit die manier waarop hulle gejag het. Mongole het anders as in ander kulture gejag; hulle het uitgesprei en een lang lyn gevorm, ’n hele gebied omsingel en dan al die wild in daardie gebied bymekaarjaag. Hulle sou dan al die diere doodmaak.

Nog ’n voordeel was dat die soldate lang afstande kon aflê, selfs in ongewoon koue winters. Hulle sou byvoorbeeld bevrore riviere soos snelweë volg na die stede wat aan hul oewers lê. Hulle was ook ervare in die oorsteek van riviere, selfs in vloedtoestande soos tydens die Slag van Mohi in April 1241 teen koning Béla IV van Hongarye.

Hulle was veral bekend vir hul vaardigheid op die grond en het selde vlootmag gebruik. Daar was ’n paar uitsonderings; in die 1260's en 1270's het hulle ’n seemag gebruik om die Song-dinastie van Sjina te verower, maar hulle kon nie veel teen Japan uitrig nie. Hul veldtogte om die Middellandse See was meestal grondlangs, terwyl die seë beheer is deur die Kruisvaarders en Mamelukke.

Alle militêre ekspedisies is voorafgegaan deur deeglike beplanning, verkennings en die inwin van sensitiewe inligting oor die vyand se gebied en magte. Danksy die sukses, organisasie en beweeglikheid van die soldate kon die Mongoolse leërs tegelykertyd aan verskeie fronte veg. Alle mans tot 60 jaar oud was dienspligtig en dit was ’n bron van eer in hul stamvegtertradisie.

Die Mongoolse Ryk is regeer kragtens ’n wetkode wat deur Djengis Khan opgestel is bekend as "Jassa" ("verordening"). ’n Spesifieke kanon van die kode was dat mense met range dieselfde laste as die gewone man moes dra. Strawwe is ook uitgedeel – die doodstraf is opgelê as een berede soldaat ’n ander een volg en nie iets optel wat deur die voorste soldaat laat val is nie. Daar was ook vonnisse vir verkragting en in ’n mate vir moord. Enige weerstand teen die Mongoolse bewind is begroet met kollektiewe straf. Stede is verwoes en hul inwoners vermoor as hulle Mongoolse verordeninge verontagsaam het.

Onder "Jassa" is leiers en generaals op meriete verkies. Die ryk is regeer deur ’n nie-demokratiese sentrale vergadering, die "koeroeltai", waar leiers byeengekom het om binne- en buitelandse beleidrigtings te bespreek. "Koeroeltais" is ook byeengeroep vir die kies van ’n nuwe Groot Khan. Handelsroetes en ’n uitgebreide posstelsel ("Jam") is geskep. Baie handelaars en reisigers van Sjina, die Midde-Ooste en Europa het die stelsels gebruik. Djengis Khan het ook ’n nasionale seël laat maak en die gebruik van ’n geskrewe Mongoolse alfabet aangemoedig. Onderwysers, regsgeleerdes en kunstenaars is vrygeskel van belasting.

Terselfdertyd is Moslems uit Sentraal-Asië as administrateurs na China gestuur en Han-Chinese en Khitans uit China na Sentraal-Asië – so het die Mongole buitelanders gebruik om die mag van die plaaslike volke in albei lande in toom te hou. Die Mongola het ander gelowe verdra en nooit mense op godsdienstige gronde vervolg nie.

In Djengis Khan se tyd het Mongole hulle feitlik tot elke geloof bekeer, van Boeddhisme tot die Christendom en van Manicheïsme tot Islam. Om onmin te voorkom het Djengis ’n organisasie gestig wat algehele godsdiensvryheid verseker het, hoewel hyself ’n tengris was. Onder sy administrasie is alle godsdiensleiers van belasting en openbare diens vrygeskel.

Vanweë die nomadiese leeefstyl was daar aanvanklike min plekke van aanbidding. Onder Ögedei Khan (1186–1241) is verskeie bouprojekte in die hoofstad, Karakoroem, onderneem. Benewens paleise het Ögedei aanbiddingsplekke vir Boeddhiste, Moslems, Christene en Taoiste laat bou. Eindelik het drie van die vier hoofkhanate hulle tot die Islam bekeer.

Die oudste bewaarde letterkundige werk in Mongools is "Die Geheime Geskiedenis van die Mongole", wat die een of ander tyd ná Djengis Khan se dood in 1227 vir die koninklike familie geskyf is. Dit is die belangrikste plaaslike verslag oor Djengis se lewe en stamboom; dit dek van sy herkoms en kinderjare tot met die stigting van die Mongoolse Ryk en die bewind van sy seun Ögedei.

Nog ’n klassieke werk uit die ryk is die "Universele Geskiedenis". Dit is in die vroeë 14de eeu laat opstel deur die Il-khan Abaqa Khan om die hele wêreld se geskiedenis op skrif te stel en so die Mongole se eie kulturele erfenis te boekstaaf. Met sy honderde bladsye vol illustrasies was dit een van die eerste geskrewe geskiedeniswerke ter wêreld.

Die Mongole het ook die beeldende kunste waardeer, maar hul portrette was beperk tot veral skilderye van hul perde eerder as van mense.

Die Mongoolse Ryk het ’n uitsonderlike, doeltreffende posstelsel vir dié tyd gehad; dit word dikwels die "Jam" genoem. Dit het goedbewaakte stasies gehad wat oor die hele Mongoolse Ryk opgerig is. Die "Jam"-stelsel sou baie later in die Verenigde State herskep word as Pony Express. ’n Boodskapper sou gewoonlik sowat 40 km aflê van een stasie tot ’n volgende; daar sou hy óf ’n vars perd kry óf die pos aan ’n ander boodskapper oorhandig wat dit dan verder geneem het.

Djengis en Ögedei het ook ’n uitgebreide padstelsel laat bou. Ná Ögedei se troonbestyging het hy die padstelsel verder uitgebrei en aan die Tsjagatai-khanaat en Goue Horde opdrag gegee om paaie in die westelike deel van die ryk te verbind.

Toe die Groot Khan in Karakoroem sterf, het die nuus die Mongoolse magte onder Batoe Khan in Sentraal-Europa binne vier tot ses weke bereik danksy die "Jam".

Koeblai Khan van die Yuan-dinastie het spesiale stasies vir amptenare laat bou en die Jotsji-heersers van die Goue Horde het hul stasies met ’n spesiale belasting gefinansier.

Die Mongole het ’n sterk handelsgeskiedenis gehad. Djengis Khan het handel met ander streke aangemoedig selfs voor hy die Mongole verenig het. Handelaars het aan hom inligting verskaf oor naburige kulture, gedien as diplomate en was belangrik in die aanskaffing van noodsaaklike goedere aangesien die Mongole self min vervaardig het.

Mongole het soms vir handelaars geld gegee en hulle na ver plekke gestuur as ’n "ortoq" (handelsvennoot). Namate die ryk gegroei het, het handelaars en ambassadeurs met die nodige dokumente en toestemming beskerming geniet terwyl hulle deur die ryk gereis het. Taamlik goeie paaie het gebiede van die Middellandse See tot in China verbind, onder meer die Syroete.
Benewens handelaars het beroemde verkenners soos Marco Polo, monnike en sendelinge die Syroete gebruik. Min mense het egter met die hele Syroete langs gereis. Handelaars het gewoonlik goedere gekoop en verkoop deur middel van middelmanne.

Onder Djengis se opvolgers Ögedei en Güyük het die handelaarsvennootskappe steeds gedy. Handelaars het klere, kos, ander ware en inligting na die keiserlike paleise gebring en in ruil daarvoor het die Groot Khans hulle van belasting vrygeskel en hulle toegelaat om die ryk se amptelike posstelsel-stasies te gebruik. Handelaars het ook gedien as belastinginvorderaars in China, Rusland en Iran.

Die beleid het onder Möngke Khan verander. Weens geldwassery en oorbelasting het hy die "ortoq"-besighede laat ondersoek. Alle handelaars moes ook handels- en eiendomsbelasting betaal.

Die val van die Mongoolse Ryk in die 14de eeu het gelei tot die verbrokkeling van die politieke, kulurele en ekonomiese eenheid aan die Syroete. Turkse stamme het beslag gelê op die westelike, Bisantynse deel van die roete en so die saad gesaai vir die Turkse kultuur wat later sou lei tot die Ottomaanse Ryk. In die ooste het die plaaslike Chinese die Yuan-dinastie in 1368 omvergewerp en hul eie Ming-dinastie gestig met ’n beleid van ekonomiese isolasie.

Die Mongoolse Ryk het as die grootste aaneenlopende land ter wêreld ’n blywende impak gehad – groot gebiede is verenig waarvan sommige (soos Oos- en Wes-Rusland en die westelike dele van China) vandag steeds verenig is, alhoewel onder ander regerings. Die Mongole buite Mongolië is waarskynlik in plaaslike bevolkings opgeneem ná die val van die ryk en van hul afstammelinge het plaaslike gelowe aangeneem. So het die oostelike khanate hulle in ’n groot mate tot Boeddhisme bekeer en die westelike khanate tot die Islam.

Djengis Khan se verowerings het egter ook tot grootskaalse vernietiging in sekere gebiede en dus tot ’n verandering in die demografie van Asië gelei, soos die massamigrasie van die Iranse stamme van Sentraal-Asië na die hedendaagse Iran. Die Islamitiese wêreld het ook grootliks verander weens Mongoolse invalle. Die bevolking van die Iranse plato is getref deur siektes en hongersnood en dit het miljoene lewens geëis.

Nie-militêre prestasies van die Mongole sluit in die instelling van ’n skryfstelsel, ’n Mongoolse alfabet wat op Oeigoerse letters geskoei was en vandag steeds in Binne-Mongolië gebruik word.

Van die ander langtermyngevolge van die Mongoolse Ryk sluit die volgende in:


Die Krim-khanaat was die langs oorlewende opvolgerstaat van die Mongoolse Ryk; dit is eindelik in 1783 deur Rusland geannekseer.






</doc>
<doc id="62032" url="https://af.wikipedia.org/wiki?curid=62032" title="Aktuarius">
Aktuarius

'n Aktuarius is 'n lid van die moderatuur van 'n kerk wat oor kerkregtelike sake geraadpleeg word.

In die uitdrukking ""actuarius synodi"" word dit met 'n "c" geskryf (Latyns).

Die woord "aktuarius" moenie met aktuaris verwar word nie. 'n Aktuaris is 'n wiskundige wat 'n versekeringsmaatskappy adviseer oor risiko aan die hand van statistiese berekenings. Albei woorde kom van die Latyn "actuarius", waarvan die stam, "actum", "openbare transaksie", "register", beteken.


</doc>
<doc id="62038" url="https://af.wikipedia.org/wiki?curid=62038" title="Jeremy Schulman">
Jeremy Schulman

Jeremy Schulman (1896 - 1969) was 'n Suid-Afrikaanse violis en SAUK-orkesdirigent. Hy is op 
11 Februarie in Londen gebore en op 26 Oktober 1969 in Johannesburg oorlede. Hy was saam met Theo Wendt een van die eerste gereelde omroepers van musiekprogramme op SAUK. 


</doc>
<doc id="62039" url="https://af.wikipedia.org/wiki?curid=62039" title="Solowjetski-klooster">
Solowjetski-klooster

Die Solowjetski-klooster (Russies: Соловецкий монастырь) was lank die grootste vesting van die Christendom in die Russiese noorde. Dit is geleë op die Russiese Solowjetski-eilande in die Witsee. 
Die klooster en kerke is tydens die bewind van Iwan die Verskriklike in steen opgerig. Die belangrikste geboue dateer uit die 16de eeu. Die klooster moes verskeie aanslae weerstaan deur die Sweedse leër (in 1571, 1582 en 1611) en is tydens die Krimoorlog (1853-1856) deur Brittanje aangeval. Met die skeuring in die Russies-Ortodokse Kerk in 1666-1667 het die monnike gehou by die ou geloof en die tsaar se verteenwoordigers verban. Dit het gelei tot die agt jaar lange beleg van die fort deur tsaar Aleksei.

Van 1926 tot 1939 was dit een van die eerste Goelag-strafkampe van die Sowjetunie. In 1974 het die eilande ’n historiese en argitektuurmuseum en ’n natuurlike reservaat geword. In 1992 is hulle verklaar tot ’n Unesco-wêrelderfenisgebied. Vandag is die eilande en die klooster ’n groot toeriste-attraksie.



</doc>
<doc id="62040" url="https://af.wikipedia.org/wiki?curid=62040" title="Nizjni Nowgorod-kremlin">
Nizjni Nowgorod-kremlin

Die Nizjni Nowgorod-kremlin (Russies: Нижегородский кремль, "Nizjegorodski kreml") is ’n fort in die historiese middestad van Nizjni Nowgorod, Rusland. 

Tydens die bewind van tsaar Iwan III het Moskouse troepe in Nizjni Nowgorod byeengekom vir die tsaar se veldtog teen die Khanaat van Kazan. Die mure is gebou om as versterking teen aanvalle te dien. Die belangrikste geboue is in die 16de eeu opgerig. 

In die Sowjet-tyd is die kremlin aansienlik opgeknap.



</doc>
<doc id="62041" url="https://af.wikipedia.org/wiki?curid=62041" title="Staraja Ladoga">
Staraja Ladoga

Staraja Ladoga (Russies: Старая Ладога; Fins: Vanha Laatokka), of die "Aldeigjuborg" van Noorse sagas, is ’n vesting in die Leningrad-oblast in Rusland. Dit is aan die Wolchof-rivier naby die Ladogameer geleë, 8 km noord van die dorp Wolchof. Dit het in 2007 altesaam 2 183 inwoners gehad.

Ladoga was in die 8ste en 9de eeu ’n vooruitstrewende handelspos. Die veelvolkige nedersetting is oorheers deur Skandinawiërs wat die "Roes" genoem is, en daarom word dit soms Rusland se eerste hoofstad genoem.

In 1703 het Pieter die Grote die dorp Nowaja Ladoga (Nuwe Ladoga) nader aan die Ladogameer laat bou. Die fort het daarna agteruitgegaan en is herdoop tot Staraja Ladoga (Ou Ladoga).



</doc>
<doc id="62042" url="https://af.wikipedia.org/wiki?curid=62042" title="Smolensk-kremlin">
Smolensk-kremlin

Die Smolensk-kremlin (Russies: Смоленский кремль) is ’n fort wat die middestad van Smolensk in die weste van Rusland omring. Die fortmuur, wat gedeeltelik behoue gebly het, is tussen 1595 en 1602 gebou tydens die bewind van tsaars Fjodor I en Boris Godoenof. 

Die Smolensk-kremlin het ’n groot rol gespeel in die verdediging van Rusland teen aanvalle uit die weste. Dit is die eerste keer in 1554 uit hout gebou en is later deur ’n klipvesting vervang. Dit is ’n argitektuurmonument wat op federale vlak beskerm word. 



</doc>
<doc id="62043" url="https://af.wikipedia.org/wiki?curid=62043" title="Kolomna-kremlin">
Kolomna-kremlin

Die Kolomna-kremlin is ’n groot fort in Kolomna, Rusland. Die aanvanklike houtfort is met ’n steenkonstruksie vervang wat van 1525 tot 1531 gebou is tydens die bewind van tsaar Wasili III. Daar is verskeie kerke en kloosters in die kremlin.


</doc>
<doc id="62044" url="https://af.wikipedia.org/wiki?curid=62044" title="Tobolsk-kremlin">
Tobolsk-kremlin

Die Tobolsk-kremlin (Russies: Тобольский кремль) in Tobolsk, Rusland, is die enigste kremlin van stene in Siberië.

Tobolsk is in 1587 gestig en in 1683 tot 1686 is die Sint Sofia-katedraal van die Mariahemelvaart op ’n heuwel gebou. In die vroeë 18de eeu is die steenmure en die torings van die kremlin gebou, asook ander geboue wat nie behoue gebly het nie. Daarna is verskeie kerke en ander geboue opgerig. Om die erosie van die heuwel te voorkom is die Tobolrivier na die suide herlei.

In 1939 is die Tobolsk-kremlin tot ’n historiese argitektuurmonument verklaar wat deur die staat beskerm word. In 1952 is ’n plan opgestel om die kremlin te restoureer nadat dit begin verval het. Werk het in die vroeë 1970's begin.



</doc>
<doc id="62045" url="https://af.wikipedia.org/wiki?curid=62045" title="Toela-kremlin">
Toela-kremlin

Die Toela-kremlin (Russies: Тульский кремль) is ’n fort in Toela, ’n voormalige Russiese grensstad wat ’n groot rol gespeel het in die verdediging van Moskou teen aanvalle van buite. Die kremlin is in die 16de eeu deur tsaar Wasili III laat bou, eers van hout en daarna van stene. Daar is tans twee katedrale:

Nadat Moskou so ver uitgebrei het dat Toela nie meer ’n grensstad was nie, het die kremlin sy belangrikheid as verdedigingsfort verloor, maar dit is steeds ’n belangrike deel en monument van die stad.



</doc>
<doc id="62046" url="https://af.wikipedia.org/wiki?curid=62046" title="Astrachan-kremlin">
Astrachan-kremlin

Die Astrachan-kremlin (Russies: Астраханский кремль) is ’n fort in Astrachan, Rusland. Dit is op ’n eiland geleë wat deur die Wolga en drie ander klein riviere omring word.

Die aanvanklike houtfort is in 1557 deur tsaar Iwan die Verskriklike laat bou om die suidoostelike grense van Rusland te help versterk. In 1582 tot 1589 is dit met stene herbou. 

Sedert 2009 is daar pogings om die kremlin te laat verklaar as ’n Unesco-wêrelderfenisgebied.



</doc>
<doc id="62047" url="https://af.wikipedia.org/wiki?curid=62047" title="Izborsk">
Izborsk

Izborsk (Russies: Изборск; Estnies: Irboska) is ’n dorp in die Pskof-oblast, Rusland. Dit het een van die oudste en indrukwekkendste forte in Wes-Rusland. Die dorp lê 30 km wes van Pskof en net oos van die grens met Estland. Volgens die Russiese Primêre Kronieke was die dorp van 862 tot 864 die setel van die eerste Russiese leier, Rjoerik, se broer, Troewor. Argeologiese opgrawings het egter geen bewyse daarvan opgelewer nie.

In 1233 is die dorp ingeneem deur die Lyflandse Orde van die Swaardbroers en in 1302 het die inwoners van Pskof die fort na ’n meer geleë plek geskuif. In die laat 1500's was Izborsk een van die kleinste, maar mees strategiese forte wat Rusland se noordwestelike grens teen aanvalle help beskerm het. Die fort was veronderstel om ondeurdringbaar te wees, en daarom was die oorname daarvan deur ’n klein Litause regiment in 1569 ’n groot skok vir die destydse heerser, tsaar Iwan die Verskriklike. Die maklike en verraderlike oorname het die toe reeds paranoïese Iwan omgekrap: In die middel van die nag het ’n oorloper, vermom as ’n lid van die Opritsjnina, gelas dat die hekke oopgemaak word "in die naam van die Opritsjnina". Die regiment het die fort toe oorgeneem.

Hoewel Iwan die fort redelik maklik weer teruggeneem het, was hy oortuig daarvan dat die verraad en sameswering veel wyer gestrek het. Die feit dat Nowgorod so na aan Izborsk was, het hom dié stad laat wantrou. Dit en ander faktore het meegebring dat hy Nowgorod in 1570 laat plunder en duisende inwoners laat vermoor het.

Volgens ’n verdrag tussen Rusland en Estland in 1920 om laasgenoemde land se stryd om onafhanklikheid te beëindig, is die grens tussen die twee lande na oos van Izborsk geskuif en het dit deel van Estland geword. Toe Estland later deel van die Sowjetunie word, is die Russiese Sosialistiese Federale Sowjetrepubliek (RSFSR) se grens weer weswaarts geskuif en het Izborsk weer deel van die RSFSR geword.



</doc>
<doc id="62054" url="https://af.wikipedia.org/wiki?curid=62054" title="Charles Davenport">
Charles Davenport

Charles Benedict Davenport (1 Junie 1866 – 18 Februarie 1944) was ’n prominente Amerikaanse eugenetikus en bioloog. Hy was een van die leiers van die Amerikaanse eugenetikabeweging wat direk betrokke was by die sterilisering van ongeveer 60 000 "ongeskikte" Amerikaners en hy het ook die Sjoa in Europa beïnvloed.

Davenport is gebore in Stamford, Connecticut as seun van Amzi Benedict Davenport, ’n teenstander van slawerny van puriteinse afkoms, en Jane Joralemon Dimon (van Engelse, Nederlandse en Italiaanse herkoms). Hy het aan Harvard-universiteit gestudeer en het in 1892 ’n doktorsgraad in biologie behaal. In 1894 is hy met Gertrude Crotty, ’n soöloog, getroud.

Davenport het later ’n professor in soölogie aan Harvard geword. Hy het een van die mees prominente bioloë van sy tyd geword nadat hy nuwe kwantitatiewe standaarde van taksonomie ontwikkel het. Davenport het baie respek gehad vir die biometriese benadering tot evolusie wat deur Francis Galton en Karl Pearson ontwikkel is. Hy was ook betrokke in Pearson se joernaal, "Biometrika". Na die herontdekking van Gregor Mendel se wette van oorerflikheid het Davenport egter ’n prominente ondersteuner van Mendelisme geword.

In 1898 het Davenport die direkteur van die Cold Spring Harbor-laboratorium geword, waar hy die Eugenetika Registerkantoor in 1910 gestig het. Hy het begin om menslike oorerflikheid te bestudeer en baie van sy tyd is later gewy aan die bevordering van eugenetika. Sy boek van 1911, "Oorerflikheid in verhouding tot eugenetika" is gebruik as ’n handboek vir baie jare. Die jaar na die uitgawe van die boek is Davenport verkies tot die Nasionale Wetenskapakademie van Amerika.

In 1925 het Davenport die Internasionale Federasie van Eugenetika-organisasies (IFEO) gestig met Eugen Fischer as voorsitter van die Kommissie vir Verbastering en Rasvermenging (1927). Daveport het daarna gestreef om ’n Wêreldinstituut vir Rasvermenging te stig en "hy het gewerk aan ’n ‘wêreldkaart van die gemengde ras-areas’ wat hy vir die eerste keer gekendgestel het by ’n vergadering van die IFEO in München in 1928."

Saam met sy assistent Morris Steggerda, het Davenport gepoog om ’n omvattende kwantitatiewe benadering tot menslike rasvermenging te ontwikkel. Die resultaat van hul navorsing is aangebied in die boek "Raskruising in Jamaika" (1929, "Race Crossing in Jamaica") wat statistiese bewyse gelewer het vir biologiese en kulturele agteruitgang as gevolg van inteling tussen mense van die blanke en swart populasies. Vandag word dit beskou as ’n werk van wetenskaplike rassisme en is die tyd van die publikasie ook gekritiseer vir die bereiking van gevolgtrekkings wat die data sou weerspreek. Die hele eugenetikabeweging is gekritiseer omdat daar veronderstel is dat dit gebaseer is op rassistiese en klassistiese aannames wat daarop uit was om die ongelykheid van breë dele van die Amerikaanse bevolking, wat deur Davenport en sy ondersteuners as gedegenereeds geag is, te bewys. Hierdie metodes is deur Britse eugenetici as onwetenskaplik afgemaak

Na Adolf Hitler se magsbestyging in Duitsland, het Davenport verbinding met verskeie Duitse regeringsinstellings en uitgewers behou, voor én na die Tweede Wêreldoorlog. Daveponrt het byvoorbeeld redaksionele posisies by twee invloedryke Duitse joernale, wat albei in 1935 begin is, beklee en in 1939 het hy ’n bydrae gelewer tot die "Festschrift" vir Otto Reche, wat ’n belangrike figuur geword het in die plan om die populasies in oos Duitsland wat as "laer" beskou is te "verwyder". Davenport het nie die Naziregering goedgekeur nie maar hy et in 1938 Joseph Goebbels as voorbeeld gebruik van ’n kreupel staatsman wat, gemotiveer deur sy fisiese gebreke, "revolusies gelei het diktatorskappe nagestreef het tweryl hy hul land met swaar belastings belas het en die finansies laat verbrokkel het." Hy is in 1944 aan longontsteking oorlede.



</doc>
<doc id="62061" url="https://af.wikipedia.org/wiki?curid=62061" title="Whitney Houston">
Whitney Houston

Whitney Elizabeth Houston (Newark, New Jersey, 9 Augustus 1963 - Beverly Hills, Kalifornië, 11 Februarie 2012) was 'n Amerikaanse model, aktrise, rolprentvervaardiger en sangeres wat R&B, soul- en popmusiek gesing het.

Houston word algemeen beskou as een van die beste sangeresse ooit vanweë haar uiters professionele optredes, groot stemreikte van 5 oktawe en die moontlikheid om in verskillende genres te sing. Sy is wyd gerespekteer vir haar lewendige optredes en kragtige stem.



</doc>
<doc id="62062" url="https://af.wikipedia.org/wiki?curid=62062" title="Archangelsk-oblast">
Archangelsk-oblast

Archangelsk-oblast (Russies: Арха́нгельская о́бласть, "Archangelskaja oblast") is ’n deelgebied van Rusland. Dit lê in die Noordwestelike Federale Distrik en die hoofstad is Archangelsk. 

Die oblast sluit die argipels Franz Josef-land en Nowaja Zemlja in die Noordelike Yssee in, sowel as die Solowjetski-eilande in die Witsee. Dit het ook regsmag oor die Outonome Okroeg Nenets (Nenetsië). Met Nenetsië ingesluit, het die oblast ’n oppervlakte van 587 400 km². Die bevolking (insluitende Nenetsië) is 1 227 626 volgens die sensus van 2010.

Die grootste stad naas Archangelsk is die nabygeleë Sewerodwinsk, die tuiste van die hoofskeepswerf van die Russiese vloot. Van die oudste stede sluit in Cholmogori, Kargopol en Solwitsjegodsk; daar is verskeie Russies-Ortodokse kloosters, insluitende die een in die wêrelderfenisgebied van die Solowetski-eilande.

Die gebied is al in prehistoriese tye bewoon deur Fins-Oegriese volke, en die meeste plekname in die streek is Fins-Oegries. Dit is daarna deur die Republiek van Nowgorod gekoloniseer. Teen die 13de eeu het handelaars reeds die Witsee bereik; hulle is daarheen gelok deur die pelshandel. Die Nowgorodiane het die gebied met die riviere langs binnegedring en daarom lê die meeste antieke (sowel as moderne) nedersettings in die valleie van die hoofwaterweë. Die hoofrivier was die Noord-Dwina.

Ná die val van Nowgorod in 1478 het die land deel geword van Moskowië. In 1708, toe Pieter die Grote goewermente ingestel het, het Archangelsk die setel van een van die sewe goewermente van die Russiese Ryk geword.

Omdat die gebied so verafgeleë was, het dit die ideale toevlugsoord vir monnike geword. Die Solowjetski-klooster is in 1436 gestig en dit het gou een van die rykste en invloedrykste Russiese kloosters geword. Ná die groot skeuring in die Russies-Ortodokse Kerk in 1653 het die gebied baie Ougelowiges gelok wat deur die staat vervolg is. Die meeste sou later na nog meer afgeleë streke soos Siberië vlug.

In 1703, ná die stigting van Sint Petersburg, het Archangelsk sy belangrikheid as handelshawe verloor, maar in die vroeë 20ste eeu het dit die vertrekpunt geword vir ekspedisies in die omgewing van die Noordpool. In die 1830's het Pjotr Pachtoesof byvoorbeeld twee keer na Nowaja Zemlja gevaar om dit te ondersoek en ’n kaart daarvan te teken. 

In die Russiese Burgeroorlog in 1918 en 1919 het Archangelsk een van die aktiefste slagvelde geword. Britse en Amerikaanse troepe het Archangelsk op 2 Augustus 1918 beset, die Noordelike Oblast gestig en van daar suid beweeg tot by Sjenkoersk en Werchnjaja Toima. Die Geallieerdes is teruggedryf en op 20 Februarie 1920 het die Rooi Leër Archangelsk herower.

In die 1930's is boere hier, nes in die res van die Sowjetunie, gedwing om kollektiewe plase te vorm. Dit het ook ’n gewilde streek vir Goelag-kampe geword; die heel eerste kamp is in 1920 op die perseel van die voormalige Solowjetski-klooster gestig. Van die 1950's af is kernwapens hier getoets en ’n groot deel van die Nenets-volk het die gebied verlaat.

Archangelsk-oblast is in 1937 gestig. Die ekonomiese krisis in Rusland ná die val van die Sowjetunie het die gebied baie swaar getref. Hoewel die aanvraag na timmerhout, die basis van die oblast se ekonomie, steeds hoog is, is die bevolking veral op die platteland besig om skerp af te neem. Baie dorpe is verlaat of op die punt om te verdwyn.

Archangelsk-oblast grens aan die Kirof en Wologda-oblast, die republieke Karelië en Komi, en aan die Wit-, Petsjora-, Barents- en Kara-see. Kaap Fligely in Franz Josef-land (die mees noordelike punt van Rusland, Europa en Eurasië) en Kaap Zjelanija in Nowaja Zemlja (die mees oostelike punt van Europa) lê albei in dié oblast.

Dit lê op die Oos-Europese Vlakte en bestaan hoofsaaklik uit heuwels met woude. Feitlik die hele oblast lê in die stroomgebied van die Noordelike Yssee; die belangrikste riviere (van wes na oos) is die Onega, Noord-Dwina, Koeloi, Mezen en Petsjora. Die streek in die Onega se stroomgebied bevat van die grootste mere in die oblast, soos Latsja, Kenozero, Oendozero en Kozjozero. 

Die Witseekus in die oblast word verdeel in Onegabaai (waar die Onega die grootste sytak is), Dwinabaai (die Noord-Dwina) en Mezenbaai (die Mezen en Koeloi). Die Solowjetski-eilande en ’n paar kleiner eilande is in Onegabaai geleë. Onega- en Dwinabaai word geskei deur die Onega-skiereiland. Mezenbaai word van die hoofdeel van die Witsee geskei deur Morzjowets-eiland.

Feitlik die hele oblast is bedek met taiga: naaldboomwoude wat veral uit denne-, lorke- en sparbome bestaan. Groot dele in die middel van die taiga het nie bome nie en bestaan uit moerasse. Nenetsië is ’n plat toendra met verskeie heuwelreekse. Die eilande in die Noordelike Yssee is bergagtig met gletsers en is permanent met ys bedek. ’n Geneties afsonderlike bevolking van die ysbeer kom in dié gebied voor.

Bevolking: 1 227 626 (2010-sensus); 1 336 539 (2002-sensus); 1 570 256 (1989-sensus).

Etniese samestelling (2010):

Die oblast is een van die nywerheidstreke van Rusland; veral vissery, bosbou en papier is belangrik. Die grootste hulpbronne is hout, olie, titaan, goud, mangaan en basalt. In 2011 was papiervervaardiging en verwante bedrywe verantwoordelik vir 55% van alle nywerheidsproduksie, voedselproduksie vir 11%, en die verwerking van hout (uitsluitende papiervervaardiging) en meubelvervaardiging vir 12%.

Vissery was tradisioneel die hoofinkomste van die dorpe aan die Witseekus. In die Sowjettyd is vissermanne georganiseer in kollektiewe plase en vissery was gesubsidieer. In die 1990's is die subsidies gestaak en het vissery ’n groot krisis beleef.

In die valleie van die hoofriviere is daar beeste en aartappelverbouing, wat weens die koue klimaat nie juis floreer nie. In die Oestjanski-distrik word met bye geboer. Die Mezenperde waarmee in die Mezenriviervallei geteel word, is taamlik klein, maar hulle is geskik vir moeilike werk en is bestand teen koue winters.




</doc>
<doc id="62063" url="https://af.wikipedia.org/wiki?curid=62063" title="Astrachan-oblast">
Astrachan-oblast

Astrachan-oblast (Russies: Астраха́нская о́бласть, "Astrachanskaja oblast") is ’n deelgebied van Rusland. Dit lê in die Suidelike Federale Distrik en die hoofstad is Astrachan.

Die bevolking in 2010 was 1 010 073.

Die nooroostelike lyn van gelyke breedte- en lengtegraad loop deur Astrachan. Suid van die oblast lê die Kaspiese See, oos Kazachstan, noord Wolgograd-oblast en wes Kalmikië.

Die oblast is op 27 Desember 1943 gestig op dele van die ou Kalmikiese Outonome Sosialistiese Sowjetrepubliek en die Astrachan-okroeg van die Stalingrad-oblast.

Bevolking: 1 010 073 (2010-sensus); 1 005 276 (2002-sensus); 998 114 (1989-sensus).

Etniese groepe:




</doc>
<doc id="62064" url="https://af.wikipedia.org/wiki?curid=62064" title="Belgorod-oblast">
Belgorod-oblast

Belgorod-oblast (Russies: Белгоро́дская о́бласть, "Belgorodskaja oblast") is ’n deelgebied van Rusland. Dit lê in die Sentrale Federale Distrik en die hoofstad is Belgorod.

Die bevolking in 2010 was 1 532 526.

Met die wisseling van die 17de eeu is ’n aaneenlopende, 800 km lange linie militêre versterkings in die gebied gebou. Oekraïense Kosakke, wat hierheen getrek het om weg te kom van die adel en belasting, was in beheer van die verdediging van die linie. Van 1648 tot 1657 en van 1659 tot 1679, tydens opstande, het nog meer Kosakke na die streek getrek. Belgorod het die militêre en administratiewe hoofstad geword nadat dit eers ’n buitepos aan die Russiese suidgrense was.

Van 1708 tot 1727 was die gebied van die moderne Belgorod-oblast deel van die Kiëf- en die Azof-goewernement. In 1727 is die Belgorod-goewernement gestig uit dele van die Kiëf-goewernement. Dit het tot in 1779 bestaan en het ook dele van die moderne Koersk-, Orjol-, Brjansk- en Charkif-oblast ingesluit.

Ná die ondertekening van die Verdrag van Brest-Litofsk in April 1918 is die gebied in Januarie 1919 onder hetman Pawlo Skoropadski in die Oekraïense Staat opgeneem.

Die huidige grense van die oblast is op 6 Januarie 1954 vasgestel. In 2007 het die stad Belgorod die eretitel "Stad van Militêre Glorie" gekry.

Belgorod-oblast is deel van die ekonomiese streek Sentraal-Swartgrond en die Sentrale Federale Distrik. Dit grens in die suide en weste aan Loehansk-, Charkif- en Soemi-oblast van Oekraïne, in die noorde en noordweste aan Koersk-oblast en in die ooste aan Woronezj-oblast. Die totale lengte van sy grense is sowat 1 150 km, waarvan 540 km aan Oekraïne grens.

Die oblast beslaan 27 100 km². Dit is geleë aan die suidelike en suidwestelike hange van die Russiese Hoogland in die stroomgebied van die Dnieper- en Donrivier, en is sowat 200 m bo die seevlak. Die hoogste punt is 277 m bo die seevlak, in die Prochorofski-distrik. Die laagste punt is aan die onderkant van die Oskol- en die Sewerski Donetsriviervallei.

Meer as 40% van die bekende ysterertsreserwes van Rusland is in dié oblast. Daar is ook ondergrondse mineraalwater en boumateriaal soos kalk, sand, klei ens. Goud, grafiet en ander skaars metale kom ook voor.

Die plantegroei word gekenmerk deur die afwisseling van woude en steppe. Daar is altesaam 1 284 floraspesies. Woudlande bedek 9,8% van die totale oppervlakte, en meer as 800 hektaar word as beskermde gebiede geklassifiseer omdat die skaars plantspesies en dierhabitats op die IUBN-rooilys is.

Riviere, mere en moerasse maak sowat 1% van die streek uit. Daar is meer as 480 klein riviere en strome. Die grootste is in die noordweste (Sewerski Donets, Worskla, Worsklitsa, Psjol) en die ooste (Oskol, Tichaja Sosna, Tsjornaja Kalitwa en Waloei). Die riviere is saam sowat 5 000 km lank.

Belgorod-oblast is redelik dig bevolk; dit beklee die 67ste plek van die Russiese deelgebiede wat oppervlakte betref en die 28ste plek wat bevolking betref (2010-sensus). Die stedelike bevolking is 66,1% en die plattelandse bevolking 33,9%. Altesaam 46% van die bevolking is ekonomies aktief.

Soos in ander dele van die Europese deel van Rusland ná die verbrokkeling van die Sowjetunie, is daar ’n afname in bevolking (sowat -5 per 1 000). Die streek se bevolking bly egter redelik stabiel danksy die immigrasie van werkers uit die noorde en Oekraïne. Immigrante kom ook uit Azerbeidjan en Oesbekistan.

Etnisiteit:

Belgorod-oblast is ’n hoogs ontwikkelde nywerheids- en landboustreek, en die ekonomie steun op die groot rykdom aan mineralebronne en die unieke swart grond ("tsjernozjom").

Sowat 70% van die landbougrond bestaan uit "tsjernozjom".




</doc>
<doc id="62065" url="https://af.wikipedia.org/wiki?curid=62065" title="Brjansk-oblast">
Brjansk-oblast

Brjansk-oblast (Russies: Бря́нская о́бласть, "Brjanskaja oblast") is ’n deelgebied van Rusland. Dit lê in die Sentrale Federale Distrik en die hoofstad is Brjansk. Die oblast het in 2019 altesaam 1 200 187 inwoners gehad.

Die gebied wat nou Brjansk-oblast is, is sedert antieke tye deur Slawiese volke bewoon. In die 9de tot 11de eeu het hulle aan die oewers van die Desnarivier gewoon en in die woude van die land tussen die Desna en die Okarivier. Die stad Brjansk is in 985 gestig.
Min is oor Brjansk bekend voor die Mongoolse inval in Rusland. Nadat Michail van Tsjernigof deur die Mongole vermoor en sy hoofstad verwoes is, het sy seun en opvolger sy setel na Brjansk geskuif. In 1310, toe die Mongole weer die dorp vernietig het, het dit aan die Prinsdom Smolensk behoort. Ná die val van Tsjernigof is die Prinsdom Brjansk gestig. In 1356 was die Brjansk-gebied onder die gesag van die Groothertogdom Litaue.

Die Grootprinsdom van Moskou het Brjansk in 1503 verower. Die stad is in ’n vesting verander wat ’n groot rol gespeel het in die Russiese Tyd van Beroeringe. Pieter die Grote het Brjansk by die Kiëf-goewernement ingelyf, maar Katharina die Grote het dit na die Orjol-goewernement geskuif.

Brjansk-oblast is op 1 April 1920 gestig, maar in 1929 is dit by die Wes-oblast ingelyf. In 1937 is die Wes-oblast afgeskaf en tussen Smolensk en Orjol verdeel; Brjansk het deel van Orjol geword.

Die moderne Brjansk-oblast is op 5 Julie 1944 gestig.

Brjansk-oblast lê in die westelike deel van Europese Rusland en van die Oos-Europese Vlakte, in die middelste deel van die Desna-stroomgebied.

Die klimaat is gematig kontinentaal; die gemiddelde temperatuur in Januarie is tot en in Julie 18 tot . Sowat ’n kwart van die oblast is bedek met woude, hoofsaaklik keëldraend, gemeng en bladwisselend, asook woudsteppe.

Natuurlike bronne sluit in sand, klei, kalk, mergel en ander boumateriaal, asook fosforiet.

Weens die Tsjernobil-kernramp op 26 April 1986 is ’n deel van Brjansk-oblast met radionukliede besmet. In 1999 het sowat 226 000 mense in gebiede gewoon met ’n besmettingsvlak van meer as 5 Curie/km – dit is sowat 16% van die oblast se bevolking.

In die tyd van die Sowjetunie is die hoogste gesag in die oblast deur drie mense gedeel: die eerste sekretaris van Brjansk se Kommunistiese Party-komitee (wat in werklikheid die meeste mag gehad het), die voorsitter van die oblast se sowjet (wetgewende mag) en die voositter van die uitvoerende komitee (uitvoerende mag). Sedert 1991 het die Kommunistiese Party alle gesag verloor en die hoof van die oblast se administrasie, en eindelik die goewerneur, word aangewys/gekies saam met die verkose streeksparlement.

Die grondwet van die Brjansk-oblast is die basiese wet van die streek. Die doema is die wetgewende (verteenwoordigende) liggaam. Die wetgewende vergadering vaardig wette en ander verordeninge uit en hou toesig oor die implementering en toepassing van die wette wat dit uitvaardig. Die hoogste uitvoerende liggaam is die oblast se regering, wat territoriale uitvoerende liggame insluit soos die distriksadministrasie en komitees en kommissies wat vir ontwikkeling sorg en na daaglikse sake omsien. Die oblast se administrasie ondersteun die bedrywighede van die goewerneur, wat die hoogste amptenaar is.

Bevolking: 1 200 187 (in 2019).

Etniese samestelling (in 2010):



</doc>
<doc id="62066" url="https://af.wikipedia.org/wiki?curid=62066" title="Irkoetsk-oblast">
Irkoetsk-oblast

Irkoetsk-oblast (Russies: Ирку́тская о́бласть, "Irkoetskaja oblast") is ’n deelgebied van Rusland. Dit lê in die Siberiese Federale Distrik in die stroomgebied van die Angara-, Lena- en Nizjnjaja Toengoeskarivier. Die hoofstad is Irkoetsk. Die oblast het in 2010 ’n bevolking van 2 428 750 gehad.

Platsteengraf-monumente is in Noord-, Midde- en Oos-Mongolië, Binne-Mongolië, Noordwes-China, en dele van die Baikalmeergebied gevind. Dié kultuur was eie aan die Mongole van destyds. Die Xiongnu-ryk (209 v.C. tot 93 n.C.) het oor die gebied van die suidelike Irkoetsk-oblast regeer en Mongoolse geleerdes glo die Xiongnu was ’n Mongoolse staat, maar sommige ander dink dit was ’n Turkse staat.
Van die begin van die 9de eeu tot die 13de eeu het die Khori-Tümed-Mongole naby die westelike oewer van die Baikal gewoon. Hulle was die belangrikste inwoners van Suid-Irkoetsk en Suidwes-Boerjatië. In 1207 het Djengis Khan die Khori-Tümed verower en van die volke suid geskuif; van hulle het hulle gevestig in wat nou Binne-Mongolië is. Daarna het Mongoolse woudstamme in dié gebied gewoon.

In die 13de eeu het die Mongoolse Ryk die Baikalmeer en Irkoetsk verower. Die Russiese Keiserryk het sedert die 17de eeu suid na dié gebied uitgebrei. Teen die einde van dié eeu is kloosters by Irkoetsk, toe nog ’n klein dorp, gebou en voorstede en landbounedersettings is gestig.

Toe Rusland in die 18de eeu oos uitbrei, het Irkoetsk die hoofstad van groot gebiede van die Jeniseirivier tot by die Stille Oseaan geword en ’n belangrike rol gespeel in die verkenning en verowering van die uitgestrekte Oos-Siberiese en Verre-Oostelike gebiede van Rusland. Irkoetsk het toe ’n belangrike vervoer- en handelstad geword, asook die hoofstad van ’n vyfde van die provinsies van Siberië.

In 1898 is die eerste spoorlyn (deel van die Transsiberiese Spoorlyn) in die oblast gebou an dit het verder bygedra tot die stad se uitbreiding.

Irkoetsk is beskadig en beïnvloed deur die groot politieke gebeurtenisse van die 20ste eeu – die Russiese Rewolusie van 1917, die Russiese Burgeroorlog en die Tweede Wêreldoorlog. Die industrialisasie van die stad het in die 1930's begin. Talle fabrieke en ’n universiteit is onder meer gebou.

Irkoetsk-oblast grens in die suide en suiweste aan Boerjatië en Tiwa, in die weste aan Krasnojarsk-krai, in die noordooste aan Sacha en in die ooste aan Zabaikalski-krai.

Irkoetsk-oblast bestaan hoofsaaklik uit die heuwels en breë valleie van die Sentraal-Siberiese Plato. Die beroemde Baikalmeer is in die suidooste van die oblast geleë. Die Angararivier loop uit die meer en van daar noord deur die gebied. Die Lenarivier loop ok uit die Baikal en vloei noordoos na die naburige Sacha.

Die klimaat wissel van warmsomer-kontinentaal in die suide tot kontinentaal-subarkties in die noorde. Vir feitlik die helfte van die jaar, van middel Oktober tot begin April, is die gemiddelde temperatuur onder vriespunt. Die winters is baie koud, met ’n gemiddelde hoogste temperatuur in Januarie in Irkoetsk van en ’n gemiddelde lae temperatuur van . Die somers is warm, maar kort: die gemiddelde hoë temperatuur in Julie is en die gemiddelde laagste temperatuur . Julie is die natste maand van die jaar, met sowat 96,2 mm reën.

Die hoofnywerhede van die oblast is metale, energie, hout, olie, brandstof, masjienbou, chemikalieë, voedsel en hidroëlektrisiteit.

Die oblast is baie yl bevolk, met ’n bevolkingsdigtheid van 3,5 mense per vierkante kilometer, in vergelyking met die nasionale gemiddeld van 8,7.

Bevolking: 2 428 750

Etnisiteit:



</doc>
<doc id="62067" url="https://af.wikipedia.org/wiki?curid=62067" title="Iwanowo-oblast">
Iwanowo-oblast

Iwanowo-oblast (Russies: Ива́новская о́бласть, "Iwanowofskaja oblast") is ’n deelgebied van Rusland. Dit lê in die Sentrale Federale Distrik en die hoofstad is Iwanowo. Dit het in 2010 ’n bevolking van 1 061 651 gehad.

Die Wolgarivier vloei deur die noordelike deel van die gebied.

Iwanowo-nywerheidsoblast (Ива́новская промы́шленная о́бласть) is op 14 Januarie 1929 gestig. Op 11 Maart 1936 het dié gebied die moderne Iwanowo-oblast geword, terwyl dele van die provinsie geskei is en die Jaroslawl-oblast gevorm het.

Die oblast grens in die noorde aan Kostroma-oblast, in die ooste aan Nizjni Nowgorod-oblast, in die suide aan Wladimir-oblast en in die weste aan Jaroslawl-oblast.

Die klimaat is kontinentaal, met lang en koue winters en kort en warm somers. Die koudste maand is Januarie (gemiddeld in die weste en in die ooste). Die warmste maand is Julie (gemiddeld sowat ).

Bevolking: 1 061 651

Etniese samestelling:



</doc>
<doc id="62068" url="https://af.wikipedia.org/wiki?curid=62068" title="Jaroslawl-oblast">
Jaroslawl-oblast

Jaroslawl-oblast (Russies: Яросла́вская о́бласть, "Jaroslafskaja oblast") is ’n deelgebied van Rusland. Dit lê in die Sentrale Federale Distrik en die hoofstad is Jaroslawl. Dit is redelik naby aan beide Moskou en Sint Petersburg geleë en die hoofstad is op die roete van talle paaie, spoorlyne en waterweë.

Die bevolking in 2010 was 1 272 468.

Die eerste mense het in die Paleolitikum aan die einde van die laaste glasiale tyd hier gewoon. Die eerste bekende inwoners was die Wolga-Finse Merja-volk, wat eindelik saam met ander inwoners van Kiëf-Roes saamgesmelt het om een kultuurgemeenskap te vorm.

In die Middeleeue het dit tot die kern van die Russiese gebied behoort. Die oudste stad, Rostof, is in 862 die eerste keer genoem. Dit het gou die politieke en godsdienshoofstad van Noordoos-Kiëf-Roes geword. Vroeg in die 12de eeu het die stad sy eie prins, Joeri Dolgoroeki, gekry. Dié het sy hoofstad in 1125 na Soezdal geskuif en so Rostof se invloed verminder. Sy seun en opvolger, Andrei Bogoljoebski, het homself tot grootprins verklaar en sy hoofstad na Wladimir geskuif; dit was die begin van die Prinsdom Wladimir-Soezdal.

In 1238 is Noordoos-Rusland deur die Mongoolse Ryk binnegeval en hulle het Rostof moeiteloos verower. In die 13de en 14de eeu het Rostof en Jaroslawl verswak en dit het hulle ’n maklike teiken gemaak vir ander magtige prinse, veral dié van die Huis van Moskou. Eindelik, in 1474, het die stede deel van Moskou geword.

In die 16de eeu het Jaroslawl ’n belangrikste sentrum van Sentraal-Rusland geword wat die gebied met ander handelstede verbind het, en in die 17de eeu het die stad nog belangriker geword vanweë aktiewe kommersiële groei. Teen die middel van dié eeu was dit die tweede grootste Russiese stad met ’n inwonertal van 15 000.

Ná die stigting van Sint Petersburg en die afname in die belangrikheid van die noordelike handelsroetes, het Jaroslawl ’n groot deel van sy status verloor. Dit het egter steeds gedy aan die begin van die streek se industrialisasie. In 1777 is ’n afsonderlike Jaroslawl-goewernement gestig, met onder meer Jaroslawl, Rostof en Oeglitsj.

Van 1921 tot 1923, in die Sowjet-tyd, het die noordelike deel van die goewernement die afsonderlike Ribinsk-goewernement geword, maar dit is later weer by Jaroslawl ingelyf. In 1929 is die streek weer eens verdeel tussen die okroegs Jaroslawl en Ribinsk, wat deel van die nuwe Iwanowo-nywerheidsoblast geword het. Jaroslawl-oblast is op 11 Maart 1936 gestig met ’n groot deel van die voormalige Kostroma-goewernement ingesluit. Die oblast het sy huidige grense in 1944 gekry toe Kostroma-oblast ’n aparte deelgebied geword het.

Jaroslawl-oblast is naby aan Moskou en Sint Petersburg geleë en grens aan Twer-, Moskou-, Iwanowo-, Wladimir-, Kostroma- en Wologda-oblast.

Die klimaat is gematig-kontinentaal, met lang en koue winters vol sneeu en kort en warm somers. Die gemiddelde temperatuur in Januarie is sowat en in Julie . Feitlik die hele gebied was voorheen bedek met woude met keëldraende bome, maar ’n groot deel daarvan is nou vervang met berke- en espewoude en gewasse. Moerasse kom ook voor.

Die Wolgarivier vloei deur die oblast, wat twee groot damme het: by Oeglitsj en Ribinsk. Die Ribinsk-reservoir, wat in die 1940's tot stand gekom het, is een van die grootstes in Europa. Toe dit met water gevul is, is die dorp Mologa oorstroom en verskeie honderde inwoners is na Jaroslawl-, Wologda- en Twer-oblast geskuif.

Mineralebronne is beperk tot boumateriaal soos sand, gruis, klei en veen. Daar is ook mineraalwaterbronne.

Bevolking: 1 272 468

Etniese samestelling:

Die ingenieurs- en die metaalwerkbedryf is die streek se belangrikste nywerheidsektore. Landbougewasse is hoofsaaklik aartappels, groente en vlas. Vee is beeste, varke en skape. By die Ribinsk-reservoir word ook gehengel.

Die oblast se belangrikste natuurlike bronne is hout en water. Jaroslawl het 4 327 riviere met ’n totale lengte van byna 20 000 km. Daar is 83 mere met ’n gesamentlike oppervlakte van byna 5 000 km². Die grootste mere is die Nero en Plesjtsjejewo. Die belangrikste mineralebronne is klei, gruis en ’n sand-gruismengsel, veen en sapropel (donkerkleurige sediment ryk aan organiese materiaal).



</doc>
<doc id="62069" url="https://af.wikipedia.org/wiki?curid=62069" title="Kaloega-oblast">
Kaloega-oblast

Kaloega-oblast (Russies: Калу́жская о́бласть, "Kaloezjskaja oblast") is ’n deelgebied van Rusland. Dit lê in die Sentrale Federale Distrik en die hoofstad is Kaloega. Die bevolking in 2010 was 1 010 930.

Die gebied word sedert antieke tye bewoon; argeologiese vondste dateer uit die Mesolitikum (10 000 tot 6 000 v.C.). Die oblast se stede is in die 12de eeu die eerste keer genoem. In die 14de eeu was dit die verhoog vir konfrontasies tussen Litaue en Moskou.

Op 24 Augustus 1776 het Katharina die Grote Kaluga en die Toela-goewernement verenig om die Kaloega-onderkoningskap te vorm. Dié is in 1795 onder keiser Paul in die Kaloega-goewernement omskep.

Die moderne oblast is op 5 Julie 1944 gestig.

Kaloega-oblast lê in die sentrale deel van die Oos-Europese Vlakte. Die grootste deel bestaan uit vlaktes, grasvelde en woude, en daar is talle valleie. Dit word aan ander Oos-Europese stede verbind deur ’n groot netwerk van paaie en spoorlyne.

Dit grens in die weste aan Brjansk-oblast, in die suidweste aan Orjol-oblast, in die suidooste aan Toela-oblast, in die ooste aan Moskou-oblast en in die noorde aan Smolensk-oblast.

Die klimaat is gematig-kontinentaal met lang en koue winters en kort en warm somers. Die gemiddelde temperatuur in Julie is in die noorde en in die suide, en in Januarie in die noordooste en in die suidweste. Die noorde van die streek is die koudste en die suide, waar die woudsteppe voorkom, is relatief warm. Reënval wissel in die oblast, met sowat 780 tot 826 mm per jaar in die noorde en 690 tot 760 mm in die suide.

Die oblast het 2 043 riviere met ’n gesamentlike lengte van 11 670 km. Die belangrikste rivier is die Oka. Daar is net ’n paar mere.

Bevolking: 1 010 930 (in 2010) 

Etniese groepe:

Van die belangrikste hulpbronne is fosforiet, bruinkool, bouklippe, klei, tripoliet, sand-en-gruismengsels en mineraalwater.

Die belankrikse nywerheidsektore is masjienbou, metaalwerk, tekstiel, voedsel en farmaseutiese middels.

Wat landbou betref, word veral graan, aartappels en groente verbou. Die belangrikste vee is beeste, varke en pluimvee.




</doc>
<doc id="62070" url="https://af.wikipedia.org/wiki?curid=62070" title="Kemerowo-oblast">
Kemerowo-oblast

Kemerowo-oblast (Russies: Ке́меровская о́бласть, "Kemerofskaja oblast") is ’n deelgebied van Rusland. Dit lê in die Siberiese Federale Distrik en die hoofstad is Kemerowo.

Die oblast, wat ’n gebied van 95 500 km beslaan, grens aan Tomsk-oblast in die noorde, Krasnojarsk-krai en Chakassië in die ooste, die Republiek Altai in die suide en Nowosibirsk-oblast en Altai-krai in die weste. Hoewel Kemerowo die hoofstad is, is Nowokoeznetsk die oblast se grootste stad. Kemerowo-oblast is een van Rusland se mees verstedelikte streke, met meer as 70% van die bevolking wat in sy nege grootste stede woon. Die bewoners is hoofsaaklik Russies, maar Oekraïners, Tatare en Tsjoewasjiërs kom ook voor.

Die oblast is op 26 Januarie 1943 gestig, maar is lank voor dit bewoon. Die oudste stad in die streek is Nowokoeznetsk, wat in 1618 gestig is, kort nadat die Kosak-ataman Jermak in Siberië aangeland het.

Die gebied wat die moderne Kemerowo-oblast beslaan, is verskeie duisende jare lank bewoon. In 1618 is die Koeznetsk-fort in die suide van die streek opgerig om dit teen Russiese en Mongoolse invalle te beskerm.

Ná die Oktober-rewolusie het die streek deel van die Wes-Siberiese Krai geword, en daarna van die Nowosibirsk-oblast. Tydens die Tweede Wêreldoorlog het die streek ’n groot verskaffer van steenkool en metaal geword.

Op 26 Januarie 1943 is die Kemerowo-oblast gestig met Kemerowo as hoofstad. Dit het 17,5% van die Nowosibirsk-oblast ingesluit.

Die klimaat van die oblast is kontinentaal: die winters is lank en koud en die somers kort en warm. Die gemiddelde temperatuur in Januarie is tot , en in Julie 17 tot .

Die gemiddelde jaarlikse reënval wissel tussen 300 mm op die vlaktes en voetheuwels tot 1 000 mm of meer in berggebiede.

’n Kleinplaneet, 2140 Kemerovo, wat in 1970 deur die Sowjet-sterrekundige Tamara Smirnowa ontdek is, is na die Kemerowo-oblast genoem.

Die etniese samestelling is:


</doc>
<doc id="62071" url="https://af.wikipedia.org/wiki?curid=62071" title="Kirof-oblast">
Kirof-oblast

Kirof-oblast (Russies: Ки́ровская о́бласть, "Kirofskaja oblast") is ’n deelgebied van Rusland. Dit lê in die Wolga- Federale Distrik en die hoofstad is Kirof.


</doc>
<doc id="62072" url="https://af.wikipedia.org/wiki?curid=62072" title="Koergan-oblast">
Koergan-oblast

Koergan-oblast (Russies: Курга́нская о́бласть, "Koerganskaja oblast") is ’n deelgebied van Rusland. Dit lê in die Oeral- Federale Distrik en die hoofstad is Koergan.


</doc>
<doc id="62073" url="https://af.wikipedia.org/wiki?curid=62073" title="Koersk-oblast">
Koersk-oblast

Koersk-oblast (Russies: Ку́рская о́бласть, "Koerskaja oblast") is ’n deelgebied van Rusland. Dit lê in die Sentrale Federale Distrik en die hoofstad is Koersk.


</doc>
<doc id="62074" url="https://af.wikipedia.org/wiki?curid=62074" title="Slag van Guadalcanal">
Slag van Guadalcanal

Die Slag van Guadalcanal het tydens die Tweede Wêreldoorlog in die Salomonseilande tussen Japannese magte en Geallieerde magte plaasgevind. Dit was die eerste offensief wat die Geallieerdes teen Japan na die aanval op Pearl Harbor en Slag van Midway gevoer het. Die slag is bekend vir die bittere gevegte op land en verskeie seegevegte tussen die twee lande se vlote.

Op 7 Augustus 1942 het 19 000 Amerikaanse seesoldate onder bevel van Majoor-generaal Alexander A. Vandegrift op die eilande Tulagi en Guadalcanal geland. Tulagi is binne 'n paar dae oorgeneem. Op Guadalcanal het die seesoldate die vliegveld (daarna Henderson-vliegveld genoem) binne 'n paar dae oorgeneem en in bedryf gestel. Daarna het dit hulle nog maande geneem om die strawwe Japannese weerstand deur bloedige gevegte te oorkom en die eiland oor te neem. Die Japannese het op 7 Februarie 1943 finaal van die eiland onttrek en op 9 Februarie 1943 het die Geallieerdes die eiland veilig verklaar.

Daar was verskeie gevegte tussen die Geallieerde en Japanese vlote tydens die slag. Party van die seeslagte het by Guadalcanal plaasgevind, terwyl ander verder van die eiland was soos die twee magte mekaar se versterkings en logistieke planne in die wiele probeer ry het. Die Japanese Vloot het ook tevergeefs probeer om Henderson-vliegveld te bombardeer.




</doc>
<doc id="62075" url="https://af.wikipedia.org/wiki?curid=62075" title="Kostroma-oblast">
Kostroma-oblast

Kostroma-oblast (Russies: Костромска́я о́бласть, "Kostromskaja oblast") is ’n deelgebied van Rusland. Dit lê in die Sentrale Federale Distrik en die hoofstad is Kostroma.


</doc>
<doc id="62076" url="https://af.wikipedia.org/wiki?curid=62076" title="Leningrad-oblast">
Leningrad-oblast

Leningrad-oblast (Russies: Ленингра́дская о́бласть, "Leningradskaja oblast") is ’n deelgebied van Rusland. Dit lê in die Noordwestelike Federale Distrik.


</doc>
<doc id="62077" url="https://af.wikipedia.org/wiki?curid=62077" title="Lipetsk-oblast">
Lipetsk-oblast

Lipetsk-oblast (Russies: Ли́пецкая о́бласть, "Lipetskaja oblast") is ’n deelgebied van Rusland. Dit lê in die Sentrale Federale Distrik en die hoofstad is Lipetsk.


</doc>
<doc id="62078" url="https://af.wikipedia.org/wiki?curid=62078" title="Gustaaf Molengraaff">
Gustaaf Molengraaff

Gustaaf Adolf Frederik Molengraaff (27 Februarie 1860 in Nijmegen - 26 Maart 1942 in Wassenaar) was 'n Nederlandse geoloog, bioloog en ontdekker. Hy het 'n gesaghebbende geword oor die geologie van Suid-Afrika en Nederlands-Indië. 

Gustaaf Molengraaff het wiskunde en fisika by Universiteit van Leiden studeer. Van 1882 het hy by Utrecht-universiteit studeer. As 'n student het hy sy eerste oorsese reis onderneem toe hy aangesluit het by die 1884-1885 ekspedisie na die Nederlandse Antille, wat gelei is deur W.F.R. Suringar en K. Martin. Hy het sy PhD ontvang met ‘n tesis oor die geologie van Sint Eustatius. Hy het kristallografie in München studeer, waar hy ook van die geleentheid gebruik gemaak het om die nabygeleë geologie van die Alpe te ondersoek.

In 1888 het Molengraaff as onderwyser begin werk (en later as professor) by die Universiteit van Amsterdam. Voor hierdie toewysing is die geologiekursusse deur die chemikus J.H. van 't Hoff behartig. Tydens sy aanstelling in Amsterdam het Molengraaff na Suid-Afrika gereis om goudneerslae te bestudeer (1891), en benewens na Borneo (1894), waar hy groot dele van die binneland verken het. Klasgee in Amsterdam het hom nie geval nie, omdat daar te min materiale en studente teenwoordig was.

In 1897 het Molengraaff "staatsgeoloog" van die Transvaalse Republiek geword. Sy taak was om ‘n geologiese opname van die Transvaal te begin. Terwyl hy die Transvaal gekarteer het, het hy op die Bosveldkompleks afgekom. In 1900 het hy by die Tweede Vryheidsoorlog betrokke geraak, en moes na die Nederlande terugkeer. Dit het hom die tyd gegun om ‘n verslag op te stel omtrent die geologie van Transvaal, asook vir ‘n reis na Sulawesi waar hy (weereens) goudneerslae verken het.

Weens sy reputasie as ‘n geoloog kon hy in 1901 na Suid-Afrika terugkeer om as geologiese konsultant te werk. Een van sy kontrakterings was om die nuutgevonde Cullinan-diamant vir die Sentrale Bank van Suid-Afrika te beskryf. Intussen was sy aandag steeds by die Boereoorlog. Een van sy idees was om elke manskap van ‘n klein blik-identiteitskaart te voorsien, iets wat later in gebruik gekom het in weermagte die wêreld oor.

In 1906 is hy aangestel as professor by Delft-universiteit en hierdie keer het hy beskik oor voldoende hulpbronne en studente om sy werk ‘n sukses te maak. In 1910-1911 het hy ‘n geologiese ekspedisie na Timor gelei. Sy navorsing te Delft het hoofsaaklik gehandel oor die materiaal wat in daardie ekspedisie versamel is, benewens (saam met W.A.J.M. van Waterschoot van der Gracht) die geologie van die Nederlande. In 1927 was hy ‘n gids vir die Shaler-gedenkekspedisie na Suid-Afrika, wat deur Harvard-universiteit georganiseer is. Op hierdie ekspedisie het hy Alexander du Toit ontmoet, en beide geoloë was onder die (destyds weinige) ondersteuners van Alfred Wegener se teorie van kontinentale drywing.

Molengraaff was ‘n noue vriend van W.F. Gisolf, wat sy jongste seun na hom vernoem het, wat egter in ‘n Japanse konsentrasiekamp omgekom het. 

Molengraaff het in 1930 afgetree.



</doc>
<doc id="62080" url="https://af.wikipedia.org/wiki?curid=62080" title="Magadan-oblast">
Magadan-oblast

Magadan-oblast (Russies: Магада́нская о́бласть, "Magadanskaja oblast") is ’n deelgebied van Rusland. Dit lê in die Verre-Oosterse Federale Distrik en die hoofstad is Magadan.


</doc>
<doc id="62081" url="https://af.wikipedia.org/wiki?curid=62081" title="Moermansk-oblast">
Moermansk-oblast

Moermansk-oblast (Russies: Му́рманская о́бласть, "Moermanskaja oblast") is ’n deelgebied van Rusland. Dit lê in die Noordwestelike Federale Distrik en die hoofstad is Moermansk.


</doc>
<doc id="62082" url="https://af.wikipedia.org/wiki?curid=62082" title="Omsk-oblast">
Omsk-oblast

Omsk-oblast (Russies: О́мская о́бласть, "Omskaja oblast") is ’n deelgebied van Rusland. Dit lê in die Siberiese Federale Distrik en die hoofstad is Omsk.


</doc>
<doc id="62083" url="https://af.wikipedia.org/wiki?curid=62083" title="Orenburg-oblast">
Orenburg-oblast

Orenburg-oblast (Russies: Оренбу́ргская о́бласть, "Orenboergskaja oblast") is ’n deelgebied van Rusland. Dit lê in die Wolga- Federale Distrik en die hoofstad is Orenburg.


</doc>
<doc id="62084" url="https://af.wikipedia.org/wiki?curid=62084" title="Penza-oblast">
Penza-oblast

Penza-oblast (Russies: "Пе́нзенская о́бласть", "Penzenskaja oblast") is ’n deelgebied van Rusland. Dit lê in die Wolga- Federale Distrik en die hoofstad is Penza.


</doc>
<doc id="62085" url="https://af.wikipedia.org/wiki?curid=62085" title="Pskof-oblast">
Pskof-oblast

Pskof-oblast (Russies: Пско́вская о́бласть, "Pskofskaja oblast") is ’n deelgebied van Rusland. Dit lê in die Noordwestelike Federale Distrik en die hoofstad is Pskof.


</doc>
<doc id="62086" url="https://af.wikipedia.org/wiki?curid=62086" title="Rjazan-oblast">
Rjazan-oblast

Rjazan-oblast (Russies: Ряза́нская о́бласть, "Rjazanskaja oblast") is ’n deelgebied van Rusland. Dit lê in die Sentrale Federale Distrik en die hoofstad is Rjazan.


</doc>
<doc id="62087" url="https://af.wikipedia.org/wiki?curid=62087" title="Rostof-oblast">
Rostof-oblast

Rostof-oblast (Russies: Росто́вская о́бласть, "Rostofskaja oblast") is ’n deelgebied van Rusland. Dit lê in die Suidelike Federale Distrik en die hoofstad is Rostof aan die Don.


</doc>
<doc id="62088" url="https://af.wikipedia.org/wiki?curid=62088" title="Sachalin-oblast">
Sachalin-oblast

Sachalin-oblast (Russies: Сахали́нская о́бласть, "Sachalinskaja oblast") is ’n deelgebied van Rusland. Dit lê in die Verre-Oosterse Federale Distrik en die hoofstad is Joezjno-Sachalinsk.


</doc>
<doc id="62089" url="https://af.wikipedia.org/wiki?curid=62089" title="Samara-oblast">
Samara-oblast

Samara-oblast (Russies: Сама́рская о́бласть, "Samarskaja oblast") is ’n deelgebied van Rusland. Dit lê in die Wolga- Federale Distrik en die hoofstad is Samara.


</doc>
<doc id="62090" url="https://af.wikipedia.org/wiki?curid=62090" title="Saratof-oblast">
Saratof-oblast

Saratof-oblast (Russies: Сара́товская о́бласть, "Saratofskaja oblast") is ’n deelgebied van Rusland. Dit lê in die Wolga- Federale Distrik en die hoofstad is Saratof.


</doc>
<doc id="62091" url="https://af.wikipedia.org/wiki?curid=62091" title="Smolensk-oblast">
Smolensk-oblast

Smolensk-oblast (Russies: Смол́енская о́бласть, "Smolenskaja oblast") is ’n deelgebied van Rusland. Dit lê in die Sentrale Federale Distrik en die hoofstad is Smolensk.


</doc>
<doc id="62092" url="https://af.wikipedia.org/wiki?curid=62092" title="Swerdlofsk-oblast">
Swerdlofsk-oblast

Swerdlofsk-oblast (Russies: Свердло́вская о́бласть, "Swerdlofskaja oblast") is ’n deelgebied van Rusland. Dit lê in die Oeral- Federale Distrik en die hoofstad is Jekaterinburg.


</doc>
<doc id="62093" url="https://af.wikipedia.org/wiki?curid=62093" title="Tambof-oblast">
Tambof-oblast

Tambof-oblast (Russies: Тамбо́вская о́бласть, "Tambofskaja oblast") is ’n deelgebied van Rusland. Dit lê in die Sentrale Federale Distrik en die hoofstad is Tambof.


</doc>
<doc id="62094" url="https://af.wikipedia.org/wiki?curid=62094" title="Tjoemen-oblast">
Tjoemen-oblast

Tjoemen-oblast (Russies: Тюме́нская о́бласть, "Tjoemenskaja oblast") is ’n deelgebied van Rusland. Dit lê in die Oeral- Federale Distrik en die hoofstad is Tjoemen.


</doc>
<doc id="62095" url="https://af.wikipedia.org/wiki?curid=62095" title="Toela-oblast">
Toela-oblast

Toela-oblast (Russies: Ту́льская о́бласть, "Toelskaja oblast") is ’n deelgebied van Rusland. Dit lê in die Sentrale Federale Distrik en die hoofstad is Toela.


</doc>
<doc id="62096" url="https://af.wikipedia.org/wiki?curid=62096" title="Tsjeljabinsk-oblast">
Tsjeljabinsk-oblast

Tsjeljabinsk-oblast (Russies: Челя́бинская о́бласть, "Tsjeljabinskaja oblast") is ’n deelgebied van Rusland. Dit lê in die Federale Distrik Oeral en die hoofstad is Tsjeljabinsk.


</doc>
<doc id="62097" url="https://af.wikipedia.org/wiki?curid=62097" title="Twer-oblast">
Twer-oblast

Twer-oblast (Russies: Тверска́я о́бласть, "Twerskaja oblast") is ’n deelgebied van Rusland. Dit lê in die Sentrale Federale Distrik en die hoofstad is Twer.


</doc>
<doc id="62098" url="https://af.wikipedia.org/wiki?curid=62098" title="Wladimir-oblast">
Wladimir-oblast

Wladimir-oblast (Russies: Влади́мирская о́бласть, "Wladimirskaja oblast") is ’n deelgebied van Rusland. Dit lê in die Sentrale Federale Distrik en die hoofstad is Wladimir.


</doc>
<doc id="62099" url="https://af.wikipedia.org/wiki?curid=62099" title="Wologda-oblast">
Wologda-oblast

Wologda-oblast (Russies: Вологодская область, "Wologodskaja oblast") is ’n deelgebied van Rusland. Dit lê in die Noordwestelike Federale Distrik en die hoofstad is Wologda.


</doc>
<doc id="62100" url="https://af.wikipedia.org/wiki?curid=62100" title="Lokeren">
Lokeren

Lokeren is 'n Belgiese stad in die Vlaamse provinsie Oos-Vlaandere. Lokeren het 'n oppervlakte van 67 km² en 40 332 inwoners (2014). Die Durme-rivier is 'n sytak van die Schelde en vloei deur die stad.

Die stad beskik oor 'n spoorwegstasie wat verbindings na Sint-Niklaas, Antwerpen, Brussel, Zele, Dendermonde en Gent bied.

Lokeren kry in 1804 stadstatus.



</doc>
<doc id="62101" url="https://af.wikipedia.org/wiki?curid=62101" title="Wolgograd-oblast">
Wolgograd-oblast

Wolgograd-oblast (Russies: Волгогра́дская о́бласть, "Wolgogradskaja oblast") is ’n deelgebied van Rusland. Dit lê in die Suidelike Federale Distrik en die hoofstad is Wolgograd.


</doc>
<doc id="62102" url="https://af.wikipedia.org/wiki?curid=62102" title="Woronezj-oblast">
Woronezj-oblast

Woronezj-oblast (Russies: Воро́нежская о́бласть, "Woronezjskaja oblast") is ’n deelgebied van Rusland. Dit lê in die Sentrale Federale Distrik en die hoofstad is Woronezj.


</doc>
<doc id="62103" url="https://af.wikipedia.org/wiki?curid=62103" title="Ingoesjetië">
Ingoesjetië

Die Republiek van Ingoesjetië (Russies: Респу́блика Ингуше́тия, "Respoeblika Ingoesjetija"; Ingoesjeties: ГӀалгӀай Мохк, "Ğalğaj Moxk") is ’n republiek (’n deelgebied) van Rusland. Die hoofstad is Magas.Dit is die kleinste van die federale deelgebiede buiten die twee federale stede, Moskou en Sint Petersburg.

Dit is op 4 Junie 1992 gestig nadat die OSSR Tsjetsjnië-Ingoesjetië in twee verdeel is. Die republiek se inheemse bevolking is die Ingoesjetiërs. Die bevolking volgens die 2010-sensus is 412 529.

Die naam Ingoesjetië is afgelei van die antieke dorp Ongoesjt (in 1859 hernoem na Tarskaja en in 1944 verskuif na Noord-Ossetië) en die Georgiese uitgang "-eti" – saam beteken dit "(land) waar die "Ingoesj" woon".
Ingoesjetië is een van Rusland se armste en onrustigste gebiede. Die voortslepende militêre konflik in die naburige Tsjetsjnië het van tyd tot tyd oorgespoel na Ingoesjetië, en die republiek is gedestabiliseer deur korrupsie, ’n paar opspraakwekkende misdade (insluitende ontvoering en moord op burgers deur veiligheidsmagte van die regering ), opstande teen die regering, aanvalle op soldate en offisiere, Russiese militêre onmatighede en ’n afname in menseregte.

Ingoesjetië is aan die noordelike hange van die Kaukasusgebergte geleë. Dit grens aan die republieke Noord-Ossetië-Alanië (SW/W/NW/N) en Tsjetsjnië (NO/O/SO) en die land Georgië (S). Die hoogste piek is die Gora Shan (4451 m).

Groot riviere sluit in:

Die republiek is ryk aan marmer, hout, dolomiet, kalkklip, gruis, graniet, warmbronne, mineraalwater, seldsame metale olie en gas.


</doc>
<doc id="62107" url="https://af.wikipedia.org/wiki?curid=62107" title="Noord-Ossetië-Alanië">
Noord-Ossetië-Alanië

Die Republiek van Noord-Ossetië-Alanië (Russies: Республика Северная Осетия – Алания, Respoeblika Sewjernaja Osetija – Alanija; Osseties: Республикӕ Цӕгат Ирыстон – Алани, "Respublikæ Tsægat Iryston-Alani") is ’n republiek (’n deelgebied) van Rusland. Die hoofstad is Wladikafkaz. Die bevolking van Noord-Ossetië se godsdiens is grotendeels Russies-Ortodoks.

In teenstelling met die Georgiese Suid-Ossetië beskik die Russiese Noord-Ossetië oor 'n goed ontwikkelde industriële sektor wat grotendeels in die hoofstad Wladikafkaz gekonsentreer is en 'n moderne burgerlike lughawe in Beslan. Die belangrikste Russiese militêre basis en lughawe in die Kaukasus-gebied, Mosdok, is eweneens in Noord-Ossetië geleë.

Betrekkinge met die naburige Islamitiese republieke Ingoesjetië en Tsjetsjnië in die ooste en Kabardino-Balkarië in die weste was in die verlede uiters gespanne. In 1992 is vermoedelik 400 Ingoesjete in pogroms vermoor. Die gyselaarsdrama in 'n skool in Beslan het meer as 300 menselewens geëis. In die 1990's het duisende bewoners van Suid-Ossetië na die noorde gevlug.

Die republiek lê in die Noord-Kaukasus en sowat 22% bestaan uit woude.

Al die riviere behoort tot die opvanggebied van die Terekrivier. Van die grootstes sluit in:

Al die berge in die republiek is deel van die Kaukasus. Berg Kazbek is die hoogste piek (5 033 m) en Berg Dzjimara die tweede hoogste (4 780 m).

Natuurlike hulpbronne sluit in minerale (koper, silwer en sink), hout, mineraalwater, hidroëlektriese krag, olie en gas.


</doc>
<doc id="62112" url="https://af.wikipedia.org/wiki?curid=62112" title="Oedmoertië">
Oedmoertië

Die Republiek van Oedmoertië (Russies: Удму́ртская Pеспу́блика, "Oedmoertskaja Respoeblika"; Oedmoerts: Удмурт Республика, "Oedmoert Respoeblika") is ’n republiek (’n deelgebied) van Rusland. Die hoofstad is Izjefsk.


</doc>
<doc id="62114" url="https://af.wikipedia.org/wiki?curid=62114" title="Beiteltand-lipvis">
Beiteltand-lipvis

Die beiteltand-lipvis ("Pseudodax moluccanus") is 'n vis wat voorkom in die Indiese-Pasifiese gebied en aan die ooskus van Afrika vanaf die Rooisee tot by Sodwanabaai. In Engels staan die vis bekend as die "Chiseltooth wrasse".

Die vis se lyf is reghoekig en dun. Daar is 'n paar plat tande voor in elke kaak wat uitstaan. Die sylyn is geboë. Die kop en lyf is grysgroen of bruin en daar is 'n donker kol op elke skub. Die dorsale vin is oranje-rooi gekleurd. Die lippe is geel en daar is 'n blou streep oor die boonste lip wat oor die wang strek. Die stertvin is swart terwyl die basis ligter is.

Die onvolwasse vis is donkerbruin met twee blou horisontale strepe; een aan die bokant en die ander van die mond tot by die anale vin se basis. Die vinne is donkerbruin tot rooibruin.

Die vis word tot 25 cm lank.

Die vis leef in koraalriwwe, gewoonlik in grotte tot op dieptes van 40 m.





</doc>
<doc id="62116" url="https://af.wikipedia.org/wiki?curid=62116" title="Snylint-lipvis">
Snylint-lipvis

Die Snylint-lipvis ("Stethojulis interrupta") is 'n vis wat voorkom in die Indiese-Pasifiese area, die Rooisee en aan die ooskus van Afrika vanaf die Oman tot by Algoabaai. In Engels staan die vis bekend as die "Cutribbon wrasse".

Die vis se lyf is plat en die vis word tot 13 cm groot. Daar is skerp snytande in die kake. Die sylyn buig skerp afwaarts halfpad op die lyf.

Aanvanklik is die vis pienkerig bruin of groen aan die bokant en wit aan die onderkant. Daar is swart merke agter die pektorale vinne en 'n wit streep van die mond tot by die boonste punt van die pektorale vin se basis.

Die volwasse vis is groenerig-bruin aan die bokant met 'n blou lyn – aan die bokant van die lyf onder die dorsale vin – wat begin by die dorsale vin se voorkant tot by die stertvin. Die onderste helfte van die lyf is ligblou tot wit. Daar is 'n blou-wit lyn in die middel van die lyf en daar is ook twee blou strepe op die kop. Daar is ook 'n kort blou strepie onder die pektorale vin en 'n oranje kol bokant die pektorale vin se basis.

Die vis leef in koraalriwwe in water wat 2 – 15 m diep is. Dit kom ook voor in getypoele en seegrasbeddings. Die vis vreet bodem ongewerweldes soos skaaldiere en slakke. By rots bodems word die prooi net so ingesluk en by sanderige bodems word 'n mondvol sand in gesuig, die kos uitfiltreer en die res deur die kieu openinge uitgeblaas.





</doc>
<doc id="62119" url="https://af.wikipedia.org/wiki?curid=62119" title="Chanto-Mansië">
Chanto-Mansië

Chanto-Mansië (Russies: Ха́нты-Манси́йский автоно́мный о́круг — Югра́, "Chanti-Mansiiski aftonomni okroeg-Joegra"), ook bekend as Joegra, is ’n outonome okroeg (’n deelgebied) van Rusland. Die hoofstad is Chanti-Mansiisk.


</doc>
<doc id="62121" url="https://af.wikipedia.org/wiki?curid=62121" title="Drielint-lipvis">
Drielint-lipvis

Die Drielint-lipvis ("Stethojulis strigiventer") is 'n vis wat voorkom in die westelike Indiese-Pasifiese area en aan die ooskus van Afrika van Oman tot by Algoabaai. In Engels staan die vis bekend as die "Three-ribbon wrasse".

Die vis se lyf is lank en plat. Die kake is vol snytande en die sylyn buig afwaarts net waar die dorsale vin eindig. Die onvolwasse vissies is liggroen of bruin aan die bokant en daar is 'n patroon soos die van 'n doolhof op die kop. Die skubbe aan die rugkant het twee kolletjies op. Die onderste helfte van die lyf is wit met dowwe strepe op.

Die volwasse vis is groen aan die rugkant met 'n blou streep oor die basis van die dorsale vin. Daar is ook 'n blou streep van die kop, dit begin by die snoet, gaan deur die oog, bokant die pektorale vin verby tot by die stertvin. Daar is ook 'n pienk area vanaf die operkulum tot onder die pektorale vin. Daar is altyd 'n swart kolletjie op die stertvin se basis. Die vis word tot 15 cm groot.

Die vis leef in koraal- en rots riwwe, seegrasbeddings en getypoele.





</doc>
<doc id="62122" url="https://af.wikipedia.org/wiki?curid=62122" title="Jamalo-Nenetsië">
Jamalo-Nenetsië

Jamalo-Nenetsië of Jamalië (Russies: Яма́ло-Нене́цкий автоно́мный о́круг, "Jamalo-Nenetski Aftonomni Okroeg") is ’n outonome okroeg (’n deelgebied) van Rusland. Die hoofstad is Salechard.


</doc>
<doc id="62124" url="https://af.wikipedia.org/wiki?curid=62124" title="Nenetsië">
Nenetsië

Nenetsië (Russies: Ненецкий автономный округ, "Nenetski Aftonomni okroeg"; Nenets: Ненёцие автономной ӈокрук, "Nenjotse aftonomnoi ɲokroek"), ook bekend as die Nenets- Outonome Okroeg, is ’n outonome okroeg (’n deelgebied) van Rusland. Die hoofstad is Narjan-Mar.


</doc>
<doc id="62126" url="https://af.wikipedia.org/wiki?curid=62126" title="Tsjoekotka">
Tsjoekotka

Tsjoekotka (Russies: Чукотский автономный округ, "Tsjoekotski aftonomni okroeg") is ’n outonome okroeg (’n deelgebied) van Rusland. Die hoofstad is Anadir.


</doc>
<doc id="62130" url="https://af.wikipedia.org/wiki?curid=62130" title="Goudstaaf-lipvis">
Goudstaaf-lipvis

Die Goudstaaf-lipvis ("Thalassoma hebraicum") is 'n vis wat voorkom in die Indiese Oseaan en aan die ooskus van Afrika vanaf Kenia tot by Algoabaai. In Engels staan die vis bekend as die "Goldbar wrasse".

Die vis se lyf is lank en plat. Die sylyn buig afwaarts net agter die dorsale vin. Die vis is aanvanklik blou-groen met donker vertikale lyne met twee blou bane op die kop en bors. Die stertvin is geel met die boonste en onderste rante groenerig. Die dorsale en anale vinne is geel-groen en daar is 'n swartkol tussen die 1 en 2 strale in die dorsale vin.

Die volwasse vis is vol vertikale blou strepe en lyne en daar is 'n goue streep van die dorsale vin tot by die pens. Daar is ook groen strepe op die kop. Die stertvin is blou en die boonste en onderste strale verleng.

Die vis leef in koraal en rots riwwe in water wat 1 – 30 m diep is. Hulle eet onder andere slakke, skaaldiere, wurms en seesterre.





</doc>
<doc id="62131" url="https://af.wikipedia.org/wiki?curid=62131" title="Maanstert-lipvis">
Maanstert-lipvis

Die Maanstert-lipvis ("Thalassoma lunare") is 'n vis wat voorkom in die Indiese-Pasifiese area, die Rooisee en aan die ooskus van Afrika vanaf Oman tot by Algoabaai. In Engels staan die vis bekend as die "Crescent-tail wrasse".

Eers is die visse olyfgroen van kleur met pers vertikale strepe oor die lyf en die lyf is blou aan die onderkant. Die kop is pienkerig met onreëlmatige blou strepe op. Daar is 'n swart kol net bo die sylyn op die stertvin se basis en 'n swart oogvormige kol amper in die middel van die dorsale vin. Die stertvin is meer geel en die buitenste rante is blou-pers. Die pektorale vinne in pienk met blou rante. Die dorsale en anale vinne is ligpers. In die laaste fase word die mannetjies meer blouerig of groen, veral by die kop. Die vis word tot 25 cm groot.

Die vis leef in koraal- en rots riwwe in water wat 1 – 32 m diep is en vreet bodem ongewerweldes en vis. Hulle bly normaalweg in klein groepies saam. Hulle is nie bang vir skubaduikers nie en kan oorleef in akwariums.





</doc>
<doc id="62132" url="https://af.wikipedia.org/wiki?curid=62132" title="Branders-lipvis">
Branders-lipvis

Die Branders-lipvis ("Thalassoma purpureum") is 'n vis wat voorkom in die Indiese-Pasifiese area en aan die ooskus van Afrika vanaf die Rooisee tot by Koffiebaai. Onvolwasse visse is al opgemerk by Algoabaai. In Engels staan die vis bekend as die "Surge wrasse".

Die vis se lyf is plat en die sylyn buig afwaarts net agter die dorsale vin. Met die eerste fase is die volwasse vis is oranje-rooi van kleur met twee horisontale groen rye kolletjies. Die kop en onderste gedeelte van die liggaam is groenerig. Die dorsale vin is rooi en groen by die basis met 'n groen streep in die middel van die vin. Die stertvin is rooierig oranje met blou-groen strepe in.

Daarna word die volwasse vis se lyf blougroen met drie horisontale pienk strepe en die kop is ook blougroen met pienk strepe. Die dorsale en anale vinne is blougroen met pienk strepe in die middel.

Die onvolwasse visse is bruinerig van kleur met w-vorms op die lyf. Die dorsale en anale vinne is lig oranje met groen strepe op. Die vis word tot 43 cm lank en 1.5 kg swaar.

Die vis leef in koraal en rots riwwe veral areas wat blootgestel is aan die beweging van die branders. Die onvolwasse vissies kom in getypoele voor. Die vis vreet skaaldiere, slakke, wurms, vis en seesterre. Die mannetjie is gebiedsgebonde. Die vis kan oorleef in akwariums.





</doc>
<doc id="62134" url="https://af.wikipedia.org/wiki?curid=62134" title="Pinguipedidae">
Pinguipedidae

Die Sandbaarse, Maaiervisse en Sandsmelte (Pinguipedidae) is 'n vis-familie wat hoort tot die orde Perciformes. Daar is vyf genera met meer as sewentig spesies wat hoort tot dié familie en agt van die spesies kom aan die Suid-Afrikaanse kus voor.

Die familie is nie besonders groot nie. Die lywe is silindries aan die voorkant en meer plat aan die agterkant. Die dorsale bestaan uit twee dele, die eerste gedeelte is kort met slegs vyf, skerp strale. Daar is 'n volledige sylyn op elke vis. Die familie het geen swemblaas nie. Die grootte wissel van 13 – 30 cm.

Die familie is alleenswemmers en word gevind waar hulle op die bodem rus op hul bekken vinne. Die meeste spesies vreet bodem ongewerweldes maar "Parapercis schauinslandi" vreet soöplankton. Die meeste spesies is afwisselende hermafrodiete.

Die volgende genus en spesies kom aan die Suid-Afrikaanse kus voor:





</doc>
<doc id="62135" url="https://af.wikipedia.org/wiki?curid=62135" title="Hell Is for Heroes">
Hell Is for Heroes

Hell is for Heroes (Afrikaans: "Hel is vir helde") was 'n rockgroep van Londen, Engeland. Die stigterslede Will McGonagle en Joe Birch (voorheen lede van Symposium) is vergesel deur James Findlay, Tom O'Donahue en later Justin Schlosberg. Die groep het hul formatiewe optredes in wes-Londen in 2001 gespeel.

Na twee onafhanklik vrygestelde enkelsnitte het Hell Is for Heroes hul debuutalbum in Februarie 2003 deur EMI vrygestel. "The Neon Handshake" is vervaardig en opgeneem in Los Angeles by die Sound City-ateljee en gemeng in Umeå, Swede by Tontenkik deur Pelle Henricsson en Eskil Lövström. Die groep se A&R is bestuur deur Duncan Illing. In 2004 het die Groep en hul A&R EMI verlaat. Die groep se tweede album "Transmit Disrupt" is onafhanklik vrygestel voordat hulle 'n kontrak met Burning Hearts Records geteken het. In 2006 het Burning Hearts die tweede album hervrygestel. Die groep se laaste eponieme album, "Hell Is For Heroes", is in 2007 deur Golf Records vrygestel.

Hul debuutalbum is in die uitgawe van 19 Februarie 2005 deur lesers van "Kerrang!"-tydskrif gekies as die 58ste beste Britse rockalbum ooit.

In Oktober 2008 het die groep ’n onbepaalde breuk aangekondig.


</doc>
<doc id="62138" url="https://af.wikipedia.org/wiki?curid=62138" title="Swartstert-sandspiering">
Swartstert-sandspiering

Die Swartstert-sandspiering ("Parapercis hexophtalma") is 'n vis wat in die Indiese-Pasifiese area, die Rooisee en aan die ooskus van Afrika vanaf Oman tot by Algoabaai voorkom. In Engels staan die vis bekend as die "Blacktail sandperch".

Die vis is wit aan die onder- en bokant. Daar is 'n vierkantige swart vlek in die middel van die stertvin en 'n klein swart kol op die voorste gedeelte van die dorsale vin. Die wyfie het klein swart kolletjies op die kop rugkant terwyl die mannetjie verskeie bruin kolletjies en strepies op die rug het. Die vis word tot 28 cm groot. Daar is ook 'n ry ligter vlekke vanaf die pektorale vin tot by die stertvin met 'n donker kol binne in die vlek. Net bo die anale vin is daar 'n ry swart kolletjies met geel rante om en daar is bruinerige lyne op die kop.

Die vis leef in vlak water bo sand en rots naby koraal- en rotsriwwe. Hulle vreet krappe, garnale, gastropodes en vis. Die vissies word almal as wyfies gebore, maar sommige verander van geslag sodra hulle 20 cm lank word. Elke mannetjie het 2 - 3 wyfies in sy harem. Hulle is die besigste gedurende sonsondergang.





</doc>
<doc id="62140" url="https://af.wikipedia.org/wiki?curid=62140" title="Gespikkelde sandspiering">
Gespikkelde sandspiering

Die Gespikkelde sandspiering ("Parapercis punctulata") is 'n vis wat in die suid-westelike Indiese Oseaan, die Seychelle, Madagaskar, Mauritius en aan die ooskus van Afrika vanaf Mosambiek tot by Park Rynie voorkom. In Engels staan die vis bekend as die "Spotted sandperch".

Die vis se lyf is reghoekig. Die wyfie het drie swart kolletjies oor die kante van die pens en die mannetjie het twee swart strepe oor die pens met goue kolletjies op die snoet. Beide geslagte se boonste en onderste rante van die stertvin is rooi en die eerste gedeelte van die dorsale vin is swart met geel en rooi rante. Daar is ook 'n ry rooibruin kolletjies met swart middelpunte onder langs die lyf. Daar is twee rye swart kolletjies op die dorsale vin, een in die middel en die ander op die basis. Die anale vin is wit met 5 - 6 swart kolletjies naby die basis van die vin. Die vis word tot 15 cm lank.

Die vis kom alleen of in pare voor in sanderige areas naby koraalriwwe in water wat 10 – 30 m diep is.





</doc>
<doc id="62141" url="https://af.wikipedia.org/wiki?curid=62141" title="Kleinskub-sandspiering">
Kleinskub-sandspiering

Die Kleinskub-sandspiering ("Parapercis robinsoni") is 'n vis wat in die westelike Indiese Oseaan voorkom en aan die ooskus van Afrika vanaf die Persiese Golf tot by Algoabaai. In Engels staan die vis bekend as die "Smallscale sandperch".

Die vis se lyf is bruin aan die bokant wat 'n klomp vlekke insluit wat Y- of V-vormig is en die lyf is wit aan die onderkant, ook met 7 - 8 swarterige vlekke. Die pektorale vin se basis is swart met 'n vertikale wit lyn deur. Daar is swart kolle op die boonste en onderste gedeeltes van die stertvin se basis. Die vis het blou strepe tussen en onder die oë. Die vis word tot 30 cm groot.

Die vis kom voor in sanderige of slikagtige bodems in water wat 6 – 55 m diep is.





</doc>
<doc id="62145" url="https://af.wikipedia.org/wiki?curid=62145" title="Blenniidae">
Blenniidae

Die Blennies (Blenniidae) is 'n vis-familie wat hoort tot die orde Perciformes. Daar is ongeveer drie en vyftig genera met meer as 350 spesies wat hoort tot dié familie en vyf en veertig van die spesies kom aan die Suid-Afrikaanse kus voor.

Die familie is klein met lang, dunnerige lywe. Daar is geen skubbe op die lyf nie. Die dorsale vin is lank en bedek feitlik die hele rug. Die bekkenvin is elementêr met slegs een stekel en slegs vir strale. Die grootte wissel van 3 – 60 cm.

Die Blennies is alleenswemmers wat gewoonlik op die bodem in die skadu kant van riwwe op hul bekken vinne rus. Hulle kom ook voor in getypoele.

Die volgende genera en spesies kom aan die Suid-Afrikaanse kus voor:
















</doc>
<doc id="62146" url="https://af.wikipedia.org/wiki?curid=62146" title="Horing-klipspringer">
Horing-klipspringer

Die Horing-klipspringer ("Antennablennius bifilum") is 'n vis wat voorkom in die westelike Indiese Oseaan, die Persiese Golf, Madagaskar, die Comore-eilande, die Maskareense eilande en aan die ooskus van Afrika vanaf noordelike Mosambiek tot by Port Alfred. In Engels staan die vis bekend as die "Horned rockskipper".

Die vis is lig gekleurd met sewe donker vertikale bane oor die lyf. Die bane strek tot op die dorsale vin. Die lyf is ook vol wit kolletjies en daar is ook drie strepe onder die kop. Daar is twee vleisagtige penne op die kop.

Die vis kom voor in getypoele en vlak riwwe tot in water wat 37 m diep is.





</doc>
<doc id="62147" url="https://af.wikipedia.org/wiki?curid=62147" title="Nabootser-blennie">
Nabootser-blennie

Die Nabootser-blennie ("Aspidontus tractus") is 'n vis wat voorkom in die Indiese-Pasifiese area, die Rooisee en aan die ooskus van Afrika vanaf Oman tot by die Aliwal-bank. In Engels staan die vis bekend as die "Mimic blenny".

Die kop en voorste gedeelte van die lyf is ligkleurig en die agterste gedeelte is donker blou van kleur. Daar is 'n swart streep vanaf die snoet tot by die stertvin wat al wyer word na agter. Daar is ook 'n swart streep op die rant van die dorsale vin aan die voorkant wat dan sak na die middel van die vin soos dit na agter gaan. Die pektorale vinne is deurskynend terwyl die basis swart is. Die vis word tot 10 cm groot.

Die vis leef in koraal en rots riwwe in water wat 2 – 30 m diep is. Die vis lyk baie na die Bloustreep-skoonmakertjie en boots sy manier van swem na. Hierdie vis is 'n parasiet; ander visse verwar hom met die "Bloustreep-skoonmakertjie" en dan kan hy tot by hulle kom voor hy hul aanval.





</doc>
<doc id="62162" url="https://af.wikipedia.org/wiki?curid=62162" title="Swartflap-blennie">
Swartflap-blennie

Die Swartflap-blennie ("Cirripectes auritus") is 'n vis wat voorkom in die Indiese-Pasifiese oseaan en aan die ooskus van Afrika vanaf Kenia tot by Sodwanabaai. In Engels staan die vis bekend as die "Blackflap blenny".

Die kop is stomp voor en die kop en lyf is room kleurig, pienk of bruin van kleur en by party visse is daar verspreide swart kolletjies op die lyf. Daar is 'n groot swart kol net bokant die kieugleuf op die vis en die vis word tot 6 cm groot.

Die vis leef in koraalriwwe in water wat 6 – 25 m diep is, is territoritaal van aard en vreet alge en detritus.





</doc>
<doc id="62163" url="https://af.wikipedia.org/wiki?curid=62163" title="Goue blennie">
Goue blennie

Die Goue blennie ("Ecsenius midas") is 'n vis wat voorkom in die Indiese-Pasifiese area en aan die ooskus van Afrika van die Rooisee tot by die Aliwal-bank. In Engels staan die vis bekend as die "Golden blenny".

Die kop het 'n stomp voorkoms en daar is 'n naaldagtige uitgroeisel op die neus. Die vis se kop en lyf is goud van kleur met 'n swart kol onder die pens by die anus. Die dorsale vin se rant is swart en die vis word tot 10 cm groot.

Die vis leef in koraalriwwe in water wat 5 – 30 m diep is en vreet soöplankton. Hulle kom dikwels in skole voor.





</doc>
<doc id="62168" url="https://af.wikipedia.org/wiki?curid=62168" title="Southchurch">
Southchurch

Southchurch is 'n nedersetting in die Engelse graafskap van Essex met sowat 9,4 duisend inwoners.


</doc>
<doc id="62169" url="https://af.wikipedia.org/wiki?curid=62169" title="Halstead">
Halstead

Halstead is 'n dorp in die noorde van die Engelse graafskap Essex met sowat 11 duisend inwoners.


</doc>
<doc id="62170" url="https://af.wikipedia.org/wiki?curid=62170" title="Westcliff">
Westcliff

Westcliff (ook Westcliffe gespel) is 'n voorstad van Johannesburg in Gebied B.



</doc>
<doc id="62172" url="https://af.wikipedia.org/wiki?curid=62172" title="George Murray Pellissier">
George Murray Pellissier

George Murray Pellissier (Bethulie, 7 Maart 1881 – 5 Maart 1954) was ’n predikant in die Nederduitse Gereformeerde Kerk en later hoogleraar aan die teologiese fakulteit van die Universiteit van Pretoria. Dié universiteit ken op 10 April 1948 'n eredoktorsgraad (D.D.) aan hom toe, slegs die 21ste eredoktorsgraad wat die U.P. toegeken het sedert genl. Jan Smuts in 1930 die eerste ontvanger van so 'n eerbewys was.

Pellissier se oupa was die Franse sendeling Jean Pellissier wat in 1833 die Londense Sendinggenootskap se sendingstasie op Bethulie by eerw. Clark oorgeneem het omdat hy in Julie daardie jaar die werk as hopeloos opgegee het. Sy vader was mnr. S. Pellissier, sy suster die Afrikaanse kultuurleier, skryfster en politikus Martha Mabel Jansen, sy broer dr. Samuel Henri Pellissier, die stigter van die Volkspele-beweging, en sy swaer dr. E.G. Jansen, voorlaaste goewerneur-generaal van die Unie van Suid-Afrika.

Hy matrikuleer in 1898 aan die Grey-kollege in Bloemfontein. Hoewel hy hom eers as landmeter wou bekwaam, het hy hom geroepe gevoel om ’n predikant te word. Daarom skryf hy in aan die Universiteit van Stellenbosch waar hy die B.A.-graad aan die einde van 1902 verwerf. Vir hom was sy studentejare besonder moeilik omdat die Anglo-Boereoorlog kontak met sy ouerhuis in die Vrystaat byna onmoontlik gemaak het. Ondanks sy afsondering en dakl danksy die volharding, vasberadenheid en pligsbesef wat sendelinge en hul nasate in Suid-Afrika gekenmerk het, vorder hy goed en voltooi sy teologiese opleiding aan die einde van 1906 aan die Kweekskool op Stellenbosch. Intussen het hy ook by wyse van korrespondensie vir ’n B.D.-graag aan die Universiteit van Londen begin studeer. Hy vertrek in 1907 na Londen waar hy die kursus aan die einde van daardie jaar voltooi.

Terwyl hy nog in Londen was, beroep die NG gemeente Pietermaritzburg, die sogenaamde Voortrekkergemeente, hom. Hy aanvaar die beroep en neem die herderstaf daar op met sy terugkeer na Suid-Afrika. In Pietermaritzburg het Pellissier gou betrokke geraak by die Afrikaners daar se kultuurstrewe. Die kerkie wat die Voortrekkers in 1839 gebou het toe Pietermaritzburg pas as Natalse hoofstad aangelê is en wat bedoel was as die eerste paaiement in die nakoming van die Gelofte, het onderaan Markplein gestaan, maar van 1861 is dit nie meer as ’n kerk gebruik nie nadat ’n nuwe kerk naasaan gebou is. Dit het eers ’n skool geword en is in 1874 verkoop. Adv. Jansen het dit gesien as ’n aptekerswinkel en as deel van ’n smidswinkel voor oorname in 1909 en elke Sondag op pad na Pellissier se kerk toe het dit hom onaangenaam getref hoe hierdie geskiedkundige gebou aan verwaarlosing prysgegee is. Pellissier en adv. Jansen het hulle vir die terugkoop en herstel daarvan beywer, bygestaan deur ’n komitee waarvan Jansen die sekretaris was en wat op Pellissier se aandrang in 1908 gestig is. Die komitee moes kyk hoe die kerk van algehele verval gered kon word en teruggekoop word vir die volk van Suid-Afrika en as blywende gedenkwaardigheid ingerig kon word. Op 16 Desember 1912 is die kerkie toe op indrukwekkende wyse as Voortrekkermuseum in gebruik geneem. Die museum is later aan die staat oorgedra. Tot aan sy dood was adv. Jansen ere-voorsitter van die raad. Die raad het sy Julievergaderings altyd so gereël dat dit saamval met die winterverblyf van die goewerneur-generaal in Natal sodat hy die byeenkoms self kon lei.

Pellissier bly in Pietermaritzburg tot 1918 toe hy ’n beroep na Dundee, ook in Natal en die geboortedorp van sy swaer aanvaar. In die klein Natalse Sinode van die NG Kerk het hy meermale leierskapposisies beklee: In 1912 word hy aangewys as praeses (hoof), in 1914 as skriba en quaestor, en van 1915 tot 1923 dien hy as skriba, quaestor en actuarius. Hy verlaat Natal om van 1924 tot 1934 as leraar van Carolina in die destydse Oos-Transvaal te staan, maar mettertyd het dit duidelik geword dat hy nie alleen ’n bekwame en geestelik volwasse predikant was nie, maar ook ’n wyse en simpatieke mense. Hy het baie van sy gemeentelede en ander slagoffers gehelp om die rampspoedige gevolge van die Anglo-Boereoorlog en sy meer as dekade lange nadraai, die Eerste Wêreldoorlog asook die Groot Depressie die hoof te bied.

In 1934 word hy gekies as actuarius van die Nederduitsch Hervormde of Gereformeerde Kerk (die latere Transvaalse Sinode) asook as voorsitter van die leerstellingskomitee. Dié komitee moes werk maak van verskeie netelige kwessies wat gespruit het uit die sogenaamde Du Plessis-saak toe prof. John du Plessis ná ’n lang stryd teen beskuldigings dat hy ’n dwaalleer verkondig het, uit sy pos aan die Kweekskool geskors is. Die komitee moes onder andere ondersoek instel na die gesag van die Skrif, die goddelikheid van Christus en biologiese evolusie. Die Kerk het sy waardering vir Pellissier se bekwaamheid betoon deur hom te nomineer vir die vakante hoogleraarskap aan die teologiese fakulteit aan die Universiteit van Pretoria.

Sy buitengewone swaar werkslas het daartoe gelei dat hy aan die einde van 1945 aftree. Die Kerk het hom egter versoek om steeds studente in praktiese vakke op te lei, wat hy dan ook tot aan die einde van 1952 gedoen het, toe hy eindelik mos uittree weens swak gesondheid. Hy sterf skaars 15 maande later.



</doc>
<doc id="62173" url="https://af.wikipedia.org/wiki?curid=62173" title="Wit-Russiese Sosialistiese Sowjetrepubliek">
Wit-Russiese Sosialistiese Sowjetrepubliek

Die Wit-Russiese of Belo-Russiese Sosialistiese Sowjetrepubliek (Wit-Russies: Беларуская Савецкая Сацыялістычная Рэспубліка; Russies: Белорусская Советская Социалистическая Республика), kortweg ook bekend as Wit-Rusland of Belo-Rusland, was een van die republieke van die Sowjetunie.

Dit was een van die stigterlede van die Sowjetunie in 1922, saam met die Oekraïnse, Transkaukasiese en Russiese Sowjetrepublieke.

In 1991 het Wit-Rusland onafhanklik geword en die naam is later verander na die Republiek van Belarus.




</doc>
<doc id="62174" url="https://af.wikipedia.org/wiki?curid=62174" title="Oekraïense Sosialistiese Sowjetrepubliek">
Oekraïense Sosialistiese Sowjetrepubliek

Die Oekraïense Sosialistiese Sowjetrepubliek of kortweg die Oekraïense SSR (Oekraïens: Українська Радянська Соціалістична Республіка, Українська РСР; Russies: Украинская Советская Социалистическая Республика, Украинская ССР) was een van die republieke van die Sowjetunie.

Dit was een van die stigterlede van die Sowjetunie in 1922, saam met die Wit-Russiese, Transkaukasiese en Russiese Sowjetrepublieke.

In 1991 het die republiek onafhanklik geword en het die moderne staat Oekraïne ontstaan.




</doc>
<doc id="62177" url="https://af.wikipedia.org/wiki?curid=62177" title="NG gemeente Pietermaritzburg">
NG gemeente Pietermaritzburg

Die NG gemeente Pietermaritzburg was 'n gemeente van die Nederduitse Gereformeerde Kerk in die hoofstad van KwaZulu-Natal, maar ná die verkoop van die gemeente se gebou in die middestad, is die sentrum van die gemeente nou op Howick. Dit was die eerste gemeente wat die Voortrekkers buite die destydse Kaapkolonie gestig het en is die 25ste oudste gemeente van die NG Kerk. Die gemeente se belydende lidmate het van 2000 tot 2015 amper drievoudig afgeneem van 752 tot 256.

Die Voortrekkers se pogings om 'n predikant uit die Kaapkolonie te kry, het vrugteloos geblyk en omdat eerw. Erasmus Smit vroeër as sendeling aan die Londense Sendinggenootskap verbonde was en nie 'n geordende predikant was nie, wou 'n groot deel van die Trekkers hom nie erken nie. Nietemin het eerw. Smit na die beste van sy vermoë as herder en leraar opgetree. In Maart 1837 begin hy die eerste doopregister vir die Trekkers op Modderrivier naby Blesberg en gee dit die opskrif: "Doop Register van de Gereformeerde Kerk Reizende door Z.O. Afrika". Ná 'n mislukte pogings op 23 April 1837 is Erasmus Smit op 21 Mei aan die versamelde Trekkergemeenskap aan die noordelike oewer van die Vetrivier deur "goewerneur" Piet Retief as die "eerste leraar voor de reizende gemeente der Gereformeerde Kerk naar Port Natal" voorgestel. Daarna kon hy met meer gesag optree, kinders doop, lidmate aanneem en huwelike bevestig. Gedurende November is die grootste deel van die trek oor die Drakensberg, gevolglik het die volgende gebeurtenisse wat eerw. Smit in sy dagboek aangeteken het, op Natalse grondgebied plaasgevind.

Op 3 Desember 1837 het hy vier kerkraadslede voorgestel. Op 10 Desember het hy die eerste kind wat in Dingaan se land gebore is, gedoop en die eerste kerkraadsvergadering gehou, wat ook deur die goewerneur as die kommissaris-politiek bygewoon is. Op hierdie vergadering is 'n behoorlike program opgestel en daarna word herhaaldelik melding gemaak van die hulp en bystand wat die broers van die kerkraad verleen het asook van die aanneming van nuwe lidmate. In die laaste kwartaal van die "roujaar", naamlik op 28 Oktober 1838, is die eerste nagmaalsviering tydens die trek gehou. Die moorde en die dreigende houding van die Zoeloes het die Voortrekkers genoodsaak om in groot versterkte laers saam te woon en dit het eerw. Smit se werk vergemaklik sodat groot getalle lidmate sy dienste kon bywoon. Op 9 Desember is die Gelofte deur die oprukkende Gideonsbende van Andries Pretorius afgelê en op 16 Desember die oorwinning oor Dingaan behaal. Daarna kon die trek weer na die bepaalde eindbestemming voortgesit word.

Op 23 Oktober 1838 het die Trekkersraad reeds besluit om "de eerste dorpsplaats te stichten" en op Kolonieplaas wat laer-kommandant Piet Greyling aangelê het, en dit na die twee leiers Piet Retief en Gerrit Maritz Pietermaritzburg te noem. Gevolglik was daar reeds 'n redelike groot gemeenskap op Pietermaritzburg toe die groep onder wie eerw. Smit was, op 31 Januarie 1839 daar aankom. Die Zoeloemag was nog nie gebreek nie en dit was nodig om in die laers te staan, maar eerw. Smit het spoedig vir 'n plek vir gereelde eredienste voorsiening laat maak. Die eerste geboutjie, wat binne-in die beskermende laer opgerig is, moes primitief gewees het, want Susanna Smit maak in haar dagboek melding van die "Rietkerk" en 'n preekstoel waarvoor 'n paar goedgesindes betaal het.

Op 13 Mei 1839 het die Sekretaris van die Volksraad aan die predikante van die gemeentes Kaapstad, Stellenbosch, die Paarl en Wynberg geskryf dat die gemeenskap 'n kerk wil bou en 'n predikant nodig het. Op 15 Junie daardie jaar skryf adv. C.J. Brand aan Pretorius dat hy 'n intekenlys geopen het "tot bijdragen van de opbouwen des tempels, welke gij den Heere hebt belooft" (tydens die Gelofte). Op 28 April 1840 is begin met die oprigting van die geboutjie wat vandag nog as die Geloftekerk of Voortrekkerkerk bekendstaan en vanwaar die gemeente ook sy ander naam, die Voortrekkergemeente, kry.

Die Amerikaanse sendeling Daniel Lindley het eindelik op 1 April 1841 die aanstelling as predikant van die Voortrekkers aanvaar. Sy gemeente het van Port Natal (nou Durban) tot oor die Drakensberg, tot aan Winburg en Potchefstroom gestrek en verskeie kere het hy die hele gebied deurreis, kinders gedoop, lidmate aangeneem en huwelike bevestig. Eerw. Lindley het voortdurend daarop aangedring dat 'n leraar uit Holland beroep moet word sodat hy tot die sendingveld kan terugkeer. Toe hy in 1846 verneem dat ds. A.C. Stucki op weg was na Natal, het hy die tuig neergelê. Ongelukkig is ds. Stucki ter see tussen Kaapstad en Durban oorlede en van Maart 1847 tot 1849 het eerw. J.L. Döhne van die Berlynse Sendinggenootskap die pligte van herder en leraar behartig.

Teen die einde van 1852 het die gemeente sy eerste Afrikaanse predikant, dr. H.E. Faure, ontvang en binne twee jaar ná sy aankoms het die kerkraad besluit om 'n nuwe kerk te bou. Pogings om 'n gedeelte van die markplein vir die doel te bekom, het misluk en is toe is besluit om die kerk, wat op 7 April 1861 ingewy is, langsaan op die perseel van die Geloftekerkie te bou.

Die eerste kerkgebou in die Voortrekkergebied is op Pietermaritzburg opgerig as uitvloeisel van die plegtige gelofte van Sarel Cilliers op Danskraal op 9 Desember 1838 wat ná Dingaan se Zoeloemag op 16 Desember 1838 verslaan is, na vervulling geroep het. Dit was, volgens die kerkraad van die moedergemeente Pietermaritzburg in 1949 en ds. C.W.I. Pistorius, die leraar van 1946 tot 1948, nie die eintlike Geloftekerk nie omdat hulle dit as 'n tydelike geboutjie bedoel het wat later, sodra die nodige geld voorhande sou wees om die werklike Geloftekerk op te rig, in 'n pastorie omskep moes word. Weens die Engelse anneksasie en die gevolglike vertrek van die meerderheid van die Voortrekkers uit Natal, het hierdie plan egter nooit werklikheid geword nie. Die kerkraad wou 'n sekere stuk grond in Pietermaritzburg, naamlik Langmarkstraat 33, wat die Volksraad oorspronklik vir die ware Geloftekerk opsy gesit het, ten einde dié gebou toe daarop te bou.

Voor die gemeente met die bou van 'n kerk kon begin, moes hulle eers heelwat voorbereidingswerk doen en veral die geld en materiaal ingesamel word. Vir 'n plek van aanbidding moes hulle dus eers tydelike reëlings tref. Pietermaritzburg het toe nog uit 'n klompie hartbeeshuisies bestaan en die Voortrekkers moes voorlopig in een van hulle bymekaarkom. Vroeg in 1839 was die lidmate reeds hard besig met hul insameling. Op 13 Mei het Jacobus Burger, Johannes Stephanus Maritz en Andries Pretorius in 'n gesamentlike brief aan vier predikante in die Kaapkolonie (di. Abraham Faure, T.J. Herold, G.W.A. van der Lingen en P.E. Faure) geskryf dat hulle geen oomblik laat verbygaan het nie, maar dadelik besig was "om lysten te vormeeren tot inteekening voor den God aller Goden voor wiens wonderlike bescherming een yder moet verstommen".

Sommige van die Voortrekkers het taamlik goeie bydraes gelewer, maar ander, wat weens beproewings en veral die rowery van Zoeloes verarm is, kon maar baie min bydra. Enkele Engelssprekende inwoners van Pietermaritzburg het 'n pond elk bygedra, maar die insameling was nie beperk tot die Voortrekkerhoofdorp nie, want Burger, Maritz en Pretorius het in dieselfde brief van 13 Mei gevra of die geld wat die Comitee voor de Emigranten (die komitee wat in die Kaapkolonie gestig is om hulp aan die geteisterde Voortrekkers te verleen, geskenk kon word vir die oprigting van die kerkgebou. In Kaapstad is ook geld ingesamel. Hierin het C.J. Brand, redakteur van "De Zuid-Afrikaan", die voortou geneem. En op 29 Oktober 1839 het die "opsienders van den gemynte van P.M. Burg" 'n beroep gedoen op mense wat ver verwyderd van die daarvandaan woon om 'n aalmoes aan die kerk te skenk.

Die bouery het aan die gebou op erf no. 34 Langmarkstraat het einde April 1840 begin en in die loop van die jaar met rukke en stote gevorder. Die mense was arm en het swaargekry en sekere benodigdhede was skaars en moeilik bekombaar. Die geld was skaars en op 29 September 1840 het die boukommissie die Volksraad gevra om 'n lening uit die kerkfonds. Die Volksraad het dié versoek toegestaan en enkele maande later is die gebou voltooi. In 1841 is dit ingewy. In die begin moes kerkgangers hulle eie banke en stoele aandra tot die gemeente kon bekostig om banke en stoele vir die kerk te koop. Die Geloftekerkie, wat veronderstel was om net tydelik as kerkgebou te dien, was in gebruik tot die tweede Voortrekkerkerk in April 1861 ingewy is.

Nadat die nuwe kerk ingewy is, het die Geloftekerkie eers 'n skool geword en in 1874 het die gemeente dit verkoop. Adv. E.G. Jansen, die latere goewerneur-generaal van die Unie van Suid-Afrika, het dit gesien as 'n aptekerswinkel en as deel van 'n smidswinkel toe hy vroeg in die 20ste eeu in die stad as advokaat gepraktriseer het en elke Sondag op pad kerk toe het dit hom onaangenaam getref hoe hierdie geskiedkundige gebou aan verwaarlosing prysgegee is. Die plaaslike NG leraar, ds. George Murray Pellissier (mev. Martha Mabel Jansen, vrou van die advokaat, se broer), en adv. Jansen het hulle vir die terugkoop en herstel daarvan beywer, bygestaan deur 'n komitee waarvan Jansen die sekretaris was en wat op Pellissier se aandrang in 1908 gestig is. Die komitee moes kyk hoe die kerk van algehele verval gered kon word en teruggekoop word vir die volk van Suid-Afrika en as blywende gedenkwaardigheid ingerig kon word. Op 16 Desember 1912 is die kerkie toe op indrukwekkende wyse as Voortrekkermuseum in gebruik geneem. Die museum is later aan die staat oorgedra. Tot aan sy dood was adv. (later dr.) Jansen ere-voorsitter van die raad. Die raad het sy Julievergaderings altyd so gereël dat dit saamval met die winterverblyf van die goewerneur-generaal in Natal sodat hy die byeenkoms self kon lei.

Die daarstelling van 'n museum in die ou Voortrekkerkerkie was die eerste deel van 'n tweeledige doelwit. In "De Bode" van 1 Julie 1914 verskyn 'n brief van Jansen aan die minister van binnelandse sake waarin hy onder meer skryf: "Ik heb de eer u in kennis te stellen dat er nu stappen genomen worden om het tweede gedeelte van het oorspronklik plan uit te voeren n.l. het oprichten van een monument ter ere van Piet Retief, Gerrit Maritz, Piet Uys en andere Voortrekker voormannen." Hoewel die regering geen geldelike steun hiervoor wou toesê nie, is vir die doel van 'n Retief-standbeeld spesifiek geld van die publiek ingesamel. Die dryfkrag hieragter was mev. Jansen, en toe sy op 6 April 1962 die beeld te Pietermaritzburg onthul het, gemaak deur Coert Steynberg, kon sy die bedrag met rente belopende R10 000 ter bestryding van die koste oorhandig.

Die tweede Voortrekkerkerk (van 1861) is later gesloop om plek te maak vir die Gedenkkerk. Die hoeksteen van dié kerk is op 6 April 1961 gelê ná 'n lang stryd om erf 33, naasaan die erf waarop die Geloftekerkie staan, te bekom. Die hoeksteen is ingemessel in die granietpodium aan die voorkant van die gebou. Die kerk is deur P.R. le Roux ontwerp as 'n simboliese interpretasie van die gebeure wat op 16 Desember 1838 plaasgevind het. Die gebou moes nie net 'n kerk wees nie, maar ook 'n monument aan die Voortrekkers. In die binnehof is die gelofte op die muur aangebring, wat met knopkierries en assegaaie omring is in die vorm van die Zulu-vegtaktiek of horingformasie. Die lig wat deur die dak op die muur skyn en die toring wat skerp na bo punt, simboliseer die bron van die Voortrekkers se krag. Die lamppale langs die gebou simboliseer die lanterns van die waens by Bloedrivier op 16 Desember 1838. Die mure aan weerskante van die gebou simboliseer beskermende arms.

Op 6 April 1962 is die Gedenkkerk ingewy. J.F.T. Naudé het die gebou geopen en dr. A.J. van der Merwe het die diens waargeneem. Op dieselfde dag is die Retief-standbeeld onthul. Dit is deur Coert Steynberg ontwerp en weeg 363,3 kg. Retief kyk in die rigting van die "beloofde land". Die stene aan die onderkant van die beeld kom van die plek waar Retief in 1837 Natal die eerste keer oor die Drakensberg binnegetrek het. Ds. F.P. Myburgh het die geleentheid geopen met skriflesing en gebed waarna P.W.J. Groenewald 'n praatjie gelewer het. Na die koorsang het Mabel Jansen die beeld onthul en 'n toespraak gelewer.

Die gemeente het die Gedenkkerk in 2008 aan die Museumraad verkoop en toe het die bedieningspunt van die gemeente geskuif na Merrivale, Howick, se kerkgebou, nadat die gemeente in 1999 by Pietermaritzburg ingelyf is. Dis sowat 20 km vanaf die oorspronklike kerk in die middestad van Pietermaritzburg geleë. Pietermaritzburg se Afrikaanse gemeenskap het sedert omstreeks 1990 kwaai gekrimp, sodanig dat die twee Afrikaanse hoërskole (Hoërskool Voortrekker en Hoërskool Gerrit Maritz) in Januarie 1992 saamgesmelt het (waarna Gerrit Maritz se perseel deur die Durbanse Universiteit van Tegnologie oorgeneem is) en Voortrekker met ingang 2009 geleidelik jaar na jaar Engels as bykomende onderrigmedium begin invoer het. Teen 2013 is die skool dus volledige tweetalig. Die beheerliggaam het ’n perk van 70 leerders per graad in twee Engelse klasse gestel, wat moes bestaan uit 40 blanke leerders en 10 elk bruin, Indiër en swart.

Die NG gemeentes en hul lidmaattal het dienooreenkomstig afgeneem. Buiten Merrivale is Napierville ingelyf by Pietermaritzburg-Wes, wat op sy beurt ingelyf is by Pietermaritzburg-Noord. Pietermaritzburg-Suid en Hayfields het op 1 Maart 2012 saamgesmelt. Dit bring die eertydse sewe gemeentes op net drie te staan. Die gesamentlike getal belydende lidmate van die vier gemeentes wat nog in 2011 bestaan het, was 2 251. Presies hoe onafrikaans die Tuinprovinsie se hoofstad is, word geïllustreer aan die hand van die sensus van 2001 wat getoon het net 4,2% van die stad se 223 519 inwoners was Afrikaanssprekend, hoewel 27,3% van die totaal wit of bruin was.

Pietermaritzburg se 1 858 belydende lidmate in 2015 (2 251 in 2012) was 24 minder as Vredendal se 1 882 (1 909 in 2012) en 93 minder as Robertson se 1 951 (1 952 in 2012), maar 'n volle 531 minder as Vredenburg se 2 389 (2 408 in 2012), 210 minder as Hartenbos se 2 068 (2 308 in 2012) en 1 755 minder as Oos-Londen se 3 613 (4 900 in 2012).


Die hele NG Kerk se belydende lidmate het van 1985 tot 2015 van sowat 953 000 tot 766 000 afgeneem, 'n verlies van amper 12%, maar in dieselfde tyd het Pietermaritzburg en omgewing se belydende lidmate van 4 491 tot 1 858 gekrimp, 'n verlies van amper 59%. 'n Jaar later was Pietermaritzburg se syfer 1 660.





</doc>
<doc id="62180" url="https://af.wikipedia.org/wiki?curid=62180" title="Netboek">
Netboek

Die term netboek verwys na 'n kategorie ligte en kompakte skootrekenaars wat ontwerp is om hoofsaaklik as internet-kliënte te dien. Hulle verwerkingskrag en geheue is dan meestal ook beperk in vergelyking met groter skootrekenaars, en DVD- of CD-lesers kan vanweë hul klein afmetings nie ingebou word nie, maar lae verkooppryse het van netboeke gewilde basiese intreeklas-draagbare rekenaars gemaak.

Die eerste reeks netboeke, wat onder hierdie vakterm bemark is, is in 2007 deur die Nasionaal-Chinese vervaardiger Asus as Asus Eee PC op internasionale markte ingevoer. Intussen het tabletrekenaars en ultraboeke wesenlike mededingers geword.


</doc>
<doc id="62185" url="https://af.wikipedia.org/wiki?curid=62185" title="Ann Cleeves">
Ann Cleeves

Ann Cleeves (* 1954) is 'n Britse skryfster van misdaadromans. In 2006 is die "Duncan Lawrie Dagger", een van die belangrikste literêre pryse vir misdaadfiksie, aan Ann Cleeves toegeken vir haar roman "Raven Black". Sy is 'n lid van "Murder Squad", 'n Britse sirkel van misdaadfiksieskrywers.

"Hidden Depths" is op Britse televisie as die speurderreeks "Vera" gedramatiseer waarin Brenda Blethyn die hoofrol as Vera Stanhope vertolk. Die reeks is vanaf Mei 2011 deur ITV uitgesaai.

Ann Cleeves is in Herefordshire gebore en het twee jaar lank op die Shetland-eiland Fair Isle gebly waar sy ook kennis met haar latere eggenoot gemaak het. 'n Reeks van vier misdaadromans, "The Shetland Quartet", dek vier seisoene op die Shetland-eilandgroep.








</doc>
<doc id="62188" url="https://af.wikipedia.org/wiki?curid=62188" title="Hoërskool Kempton Park">
Hoërskool Kempton Park

Hoërskool Kempton Park is ’n openbare, Afrikaansmedium- sekondêre skool in Kemptonpark in Ekurhuleni Metropolitaanse Munisipaliteit in Gauteng, Suid-Afrika.

In 2017 het 258 Hoërskool Kempton Park-leerders die matriekeindeksamen afgelê, waarvan 251 (97,3%) geslaag het. In 2018 het 233 leerlinge die matriekeindeksamen geskryf en 229 (98,3%) het geslaag.

Die skool was in Oktober 2019 in die nuus nadat 'n video wat wys hoe 'n leerling in 'n skoolkleedkamer aangerand word op sosiale media versprei is. Die skool het reeds in Januarie 2019 opslae gemaak toe dit kleedkamers tydens klastyd begin sluit het om afknouery te bekamp.


</doc>
<doc id="62189" url="https://af.wikipedia.org/wiki?curid=62189" title="Hoërskool Birchleigh">
Hoërskool Birchleigh

Hoërskool Birchleigh is ’n openbare dubbelmedium sekondêre skool wat in Birchleigh, Kemptonpark (aan die Oos-Rand) geleë is.



</doc>
<doc id="62193" url="https://af.wikipedia.org/wiki?curid=62193" title="Tee">
Tee

Tee ("Engels:" "tea"; "Nederlands:" "thee"; "Duits:" "Tee"; "Chinees:" 茶 "chá") is 'n warm drank wat uit die gedroogde blare van die teestruik "Camellia sinensis" berei word.

Die oorsprong van die teestruik is nie meer bepaalbaar nie. Waarskynlik stam die struik uit suidwes China, Assam of Kambodja. Deesdae word daar onderskei tussen twee oorspronklike teestruike:
"Camellia" is die latiniseerde naam van die eerw. Georg Joseph Kamel (1661–1706). Kamel was 'n Tjeggiese jesuiët, farmaseut en sendeling op die Filippyne. Die Sweedse dokter, plantkundige en bioloog Carolus Linnaeus het die naam gekies om Kamel se bydrae tot die plantkunde te eer. Alhoewel Kamel die struik nie ontdek het nie en Linneaus die teestruik as "Thea" beskou het. Dit was die Engelse plantkundige Robert Sweet (1783–1835) wat al soorte van "Thea" na die klas "Camellia" verskuif het. Die naam "sinensis" is die Latynse vorm vir Chinees.

Ruim 2 000 jaar gelede was die Chinese al bewus van die stimulerende werking wat tee het. Waarskynlik het mense eers die blare van die Chinese teestruik (Camellia sinensis) gekou, maar later is daar ontdek dat 'n verfrissende, stimulerende drank berei kon word deur aftreksels van die teeblare te maak. 

Die stimulerende werking word verkry van die kafeïen wat in die blare aanwesig is. Na gelang van die bewerking van die blare kan daar tussen 2 soorte tee onderskei word, waarvan die sogenaamde swart tee vir die internasionale handel die belangrikste is. 

In Japan en China word groen tee verkies, wat verkry word uit ongegiste blare. Bui-ten swart tee, wat ook in Suid-Afrika verbou word, is rooibostee of rooitee ("Aspalathus linearis") ook ŉ gewilde drank in Suid-Afrika, en die bemarking en beheer daarvan geskied reeds sedert 1954. Dit word dikwels as 'n gesondheidsdrank beskou omdat dit geen kafeïen bevat nie en net 'n lae persentasie tannien bevat.

Inleiding

Die teestruik ("Camellia sinensis") is afkomstig uit die warm, gematigde gebiede van Asië. Daar kan tussen 2 variëteite onderskei word: die Assamteeplant (variëteit "assamica") groei meestal in die hoër liggende, koel berggebiede van Birma, Thailand en Indonesië, terwyl die Chinese teestruik (variëteit sinensis) vermoedelik inheems is in China. 

In Suid-Afrika word tee in Oos- en Noordoos-Gauteng, KwaZulu-Natal, Venda en Transkei verbou, terwyl rooibostee in Wes-Kaap verbou word. Reeds voor die begin van die Christelike jaartelling is tee al in China gebruik, aanvanklik eers as medisyne en kruie. Eers in die 6e eeu het dit 'n gewilde drank in China geword. Van China het die tee eers oor Asië en van 1610, deur die toedoen van die Nederlanders, ook na Europa, Amerika en Suid-Afrika versprei.

In hul natuurlike omgewing kan teestruike 'n hoogte van tot 10 m bereik. Op die plantasies word dit egter gereeld op 'n hoogte van 50 tot 90 cm gesnoei, sodat die blare maklik gepluk kan word. Die Chinese variëteit is die geskikste vir streke met 'n baie koue klimaat. Die blare is kleiner en die vorm stewiger as die Assamvariëteit. Laasgenoemde met sy groot, sagte blare is beter aangepas by 'n warm en vogtige klimaat. 

In die tropiese laagvlakte is die temperatuur egter te hoog en in die trope is die teeplantasies in die berge geleë. Die gehalte van die eindproduk hang baie af van die verbouingstoestande. Die plantasies wat die hoogste geleë is, lewer die beste gehalte tee. Vir 'n goeie groei is die regte hoeveelheid reën baie belangrik en vir die beste resultate is 'n jaarlikse hoeveelheid reën van tussen 1 500 en 2 000 mm nodig. Hoewel die struike 'n tydperk van droogte kan deurstaan, is dit uit die oogpunt van produksie nie gunstig nie, want die struike gaan dan in ŉ russtadium en vorm geen nuwe blare nie. 

Afgesien van voldoende water is die aantal uur sonskyn per dag net so belangrik. Ryp is baie nadelig vir die plante. Die struike wat in 'n rustoestand is, word nie beskadig nie, maar groeiende struike gaan dood. Kunsmis is van groot belang, omdat 'n tekort aan voedingstowwe (veral kalium, fosfor en magnesium) in die grand blaarsiektes kan veroorsaak en die struik kan selfs sy blare verloor. Hoewel daar plantasies is wat 100 jaar oud is en nog produktief is, is die normale lewensduur van teestruike 50 jaar. Vir nuwe aanplantings is plantmateriaal van uitstekende gehalte baie belangrik. 

Nuwe teeplantasies word meestal aangelê met steggies wat van uitgesoekte plante verkry word. Die steggies word in die skaduwee of in plastiekkiste uitgeplant, waar hulle onder optimale omstandighede wortelskiet. Daarna word die plante in beddings oorgeplant en later finaal uitgeplant. Die teestruike word by uitplanting ongeveer anderhalf meter uitmekaar geplant. Die stewige penwortel wat die teestruike aanvanklik het, gaan in die meeste gevalle na uitplanting verlore, sodat die plante gevoeliger is vir droogtes.

Die pluk van teeblare vind in verskillende fases plaas. Met die eerste pluk word 'n sogenaamde pluktafel gevorm. Al die lote bo ŉ bepaalde hoogte word weggepluk, terwyl die laer takke gelaat word sodat die struik heeltemal uitgroei. As dit gebeur het, begin die regte produksiepluk, wanneer net die jong lote gepluk word. As 'n knop uitloop, ontstaan daar eers 'n paar klein, skubvormige blare wat gou afval. Daarna maak groter, stomp, gaafrandige blare hul verskyning, wat in Engels " fish leaf" en in lndonesies "keppel" genoem word. 

Dan eers verskyn die regte blare met saagvormige rande. Die boonste blaar van 'n groeiende loot is langwerpig opgerol en word pecco genoem. Daar word tussen verskillende plukstelsels onderskei. Die intensiefste plukmanier is wanneer al die jong late wat 'n boonste blaar en 2 blare het, in hul geheel gepluk word. Hierdie manier van pluk is net moontlik as die grand baie vrugbaar is of as baie kunsmis in die grand ingewerk word. In die meeste gevalle word die onderste blaar egter aan die loot gelaat. 

Die struik word dan steeds hoër en moet elke 2 jaar gesnoei word. Teenoor bogenoemde plukmetode is daar die baie fyn plukmetode wanneer net die boonste blaar gepluk word. Die beste tee word op die manier verkry. By die normale fyn pluk word die boonste blaar en een blaar daaronder gepluk, wat 'n goeie tee lewer. Wanneer daar, buiten die boonste blaar, nie 2 nie, maar nog 3 tot 4 blare gepluk word, word daar van growwe pluk gepraat. 

Omdat nie al die plantasies elke dag gepluk kan word nie, word daar in pluksessies van meestal 10 dae gepluk. In laer liggende plantasies is die duur van 'n werkgang 'n week en op die hoër liggende plantasies 14 dae. As daar te lank gewag word, word baie oorryp blare saamgepluk. 

Na die pluk word die blare toegelaat om te verwelk. Daarna word dit gerol, laat gis, gedroog en gesorteer. Daar word tussen 3 soorte tee onderskei na gelang van die mate waarin die blare 'n natuurlike gistingsproses ondergaan het, naamlik swart tee (gegiste tee), oolong (halfgegiste tee) en groen tee (nie of skaars gegis). In die handel is swart tee die gewildste en dit maak sowat 98 % van die internasionale teehandel uit. Steentee (ŉ massa van blare, stele, soms selfs takkies en stofvormige afval, deur stoom saggemaak en daarna in blokke gepers) en kitstee of poeiertee (uit ingedampte tee-ekstrak) is van minder belang.

Wat vroeër met die hand gedoen is, word vandag deur moderne masjiene gedoen. Teen 1890 het die teefabriek die teehuis vervang. In die fabriek word die blare eers vir 18 uur op rakke geplaas soda! dit kan verlep, waarna dit met masjiene gesny of gemaal word ten einde die rolproses te vergemaklik. Na die rol word die blare laat rus en tydens die gisting word die kenmerkende flaviene en rubigiene gevorm. 

In Japan, waar die grootste deel van die oes tot groen tee verwerk word, word die blare nadat dit gepluk is, met stoom verhit. Gevolglik word die ensieme wat in die blare aanwesig is, ondoeltreffend gemaak sodat daar geen gisting plaasvind nie. Oolong word in Suid-China en in Taiwan uit ŉ besondere teesoort (chesima) gemaak en op dieselfde manier as swart tee verwerk. Die laaste verwerkingsfase is die verpakking. Ten einde te voorkom dat die blare hul gehalte verloor, word dit in drielaaghout-teekiste gepak, wat vroeër met lae tin uitgevoer was. Hedendaags word teekiste met 'n laag aluminiumfoelie gebruik.

Die manier waarop die teeblare verwerk word, het 'n groot invloed op die gehalte van die tee. Die geur, smaak en kleur ontwikkel tydens die natuurlike gistingsproses, waarna die smaakverskille eers werklik na vore kom. In die Weste word byna net swart tee gedrink, terwyl die Japanners groen ongegiste tee verkies. 

Met die gisting van swart tee word daar na 'n ideale verhouding tussen die kenmerkende flaviene en rubigiene gestreef. In die handel word daar ook op die ouderdom en grootte van die blare gelet. Die blare wat nog knoppe is, verskaf die geurigste tee. Die boonste blare is wit behaar (Chinees "pekho" = "wit haar") en daar word tussen die witpunt, goudpunt of oranjepecco onderskei. Die swart tee wat in Suid-Afrika verbou word, word gewoonlik met hierdie tee vermeng.

Die teehandelaar van die invoerland koop die tee op openbare veilings, wat hy op aanbeveling van sy teeproewer koop. Laasgenoemde beoordeel die voorkoms en geur van droë tee, tee wat getrek het en die eintlike tee. Die teeproewer berei sy tee volgens 'n voorgeskrewe manier: 2,83 g tee word in 'n porseleinkommetjie van 0, 12 groot geplaas, met die deksel bo-op. 

Daarna gooi hy kokende water op die tee en na 5 tot 6 minute gooi hy die getrekte tee oor in ŉ koppie sonder ore. Die teeblare wat getrek het, skud hy op die kommetjie se deksel uit. As die vloeistof 'n temperatuur van sowat 43 °C bereik het, proe die teeproewer 'n lepel vol, wat hy onmiddellik weer uitspoeg. 'n Teeproewer kan sy bevindings met ongeveer 120 terme aandui. 'n Teehandelaar bemark sy tee altyd as 'n mengsel. So 'n mengsel kan uit 4 of 5 soorte Assamtee, net soveel Ceylontee en 'n tee uit Afrika bestaan. 

Na 1950 het die teesakkie weer baie gewild geword, nadat dit oorspronklik ruim 100 jaar gelede al bekend was. Die inhoud bestaan meestal uil verwerkte stof. Lemmetjiebloeiseltee, kamilletee, roosbotteltee en ander soortgelyke tee is nie egte teesoorte nie en daar word gepraat van nagemaakte tee of teesurrogaat. Swart Chinese tee en oolong word egter soms met blomblaartjies en ander plantdele gemeng, byvoorbeeld jasmyn, en dan as jasmyntee bemark. Rooibostee, ook bekend as rooitee, speldeof naaldetee word verkry van die blare en stingels van die struik "Aspalanthus linearis". Dit bevat geen kafeïen nie en min tannien.





</doc>
<doc id="62195" url="https://af.wikipedia.org/wiki?curid=62195" title="2012 7’s Premierliga">
2012 7’s Premierliga

Die 2012 7’s Premierliga was die eerste toernooi van die 7s Premierliga wat op 14 en 15 Desember 2012 op Outeniekwapark in George gehou is.

Die spanne is opgedeel in vier poele van drie spanne elk. Op dag een het elke span in Poel A teen elke span in Poel B gespeel, so ook Poele C en D. Die boonste twee spanne in elke poel het gekwalifiseer vir die Bekerkwarteindronde en die onderste spanne in elke poel het in die Bakhalfeindstryd gespeel. Die wenners van die Bekerkwarteindrondes het na die Bekerhalfeindstryde deurgedring en die verloorders het in die Plaathalfeindrondes gespeel. Elkeen van die Beker, Plaat en Bak het dus ’n eerste tot vierde posisie waarvoor gespeel was.




</doc>
<doc id="62198" url="https://af.wikipedia.org/wiki?curid=62198" title="Basilius die Salige">
Basilius die Salige

Basilius die Salige (Russies: Василий Блаженный, "Wasili Blazjenni"), is een van die heiliges van die Russies-Ortodokse Kerk bekend as dwase vir Christus.

Hy was die seun van lyfeienes en is in Desember 1468 of 1469 in Jelochowo naby Moskou (nou in Moskou) gebore. Sy pa se naam was Jakob en sy ma s’n Anna.

Hy was oorspronklik ’n leerling-skoenmaker in Moskou en het ’n eksentrieke leefstyl aangeneem deur van winkels te steel en vir die armes te gee. Hy het dikwels nakend rondgeloop en swaar kettings gedra. Hy het Iwan die Verskriklike berispe omdat hy nie in die kerk aandag gegee het nie, asook vir sy wreedaardige optrede teenoor onskuldiges.

Hy is ná sy dood in 1552 of 1557 begrawe in die Sint Basilius-katedraal in Moskou, wat na hom genoem is. Hy is omstreeks 1580 tot heilige verklaar. Sy feesdag is op 2 Augustus volgens die Juliaanse kalender (15 Augustus volgens die Gregoriaanse kalender).





</doc>
<doc id="62201" url="https://af.wikipedia.org/wiki?curid=62201" title="Boris en Gleb">
Boris en Gleb

Boris en Gleb (Russies: Борис и Глеб; Oekraïns: Борис і Гліб) was die eerste mense wat in Kiëf-Roes tot heiliges verklaar is ná die kerstening van die streek.

Volgens die 11de-eeuse biografie "Die Lewe van Boris en Gleb" was hulle kinders van Wladimir die Grote en was hy liewer vir hulle as vir sy ander seuns. Albei is vermoor in die gewelddadige jare 1015–1019 en is in 1071 deur die Ortodokse Kerk in Kiëf-Roes tot heiliges verklaar. Verskeie kerke in Rusland en die Oekraïne is na hulle genoem. Hul feesdae is op 2 Mei en 24 Julie (nuwe tyd: 16 Mei en 6 Augustus)

In die Primêre Kronieke word hul ouer broer Swjatopolk die Vervloekte vir hul dood verantwoordelik gehou. Hy het hul pa in hul afwesigheid opgevolg en hulle albei laat vermoor. Die presiese omstandighede van hul lewe en dood is egter onseker omdat die biografie en kronieke nie baie betroubaar is nie.




</doc>
<doc id="62202" url="https://af.wikipedia.org/wiki?curid=62202" title="Mezjrabpom">
Mezjrabpom

Mezjrabpom (akroniem vir Международная рабочая помощь (Межрабпом), Internasionale Arbeidershulp) was 'n Sowjet-Russiese rolprentmaatskappy. Die onderneming was 'n ongewone eksperiment waarby Duitse en Russiese filmkunstenaars saamgespan het om ambisieuse sosialistiese filmkuns, maar ook vermaak van hoë gehalte te skep, met die Russiese rolprentvervaardiger Moisei Aleinikof en Willi Münzenberg, 'n Duitse kommunis en uitgewer, as sleutelfigure. 

Die maatskappy se filmateljee het in Moskou ontstaan, terwyl die hoofkwartier in Berlyn geleë was. Die Duits-Russiese filmmakers het hul filmkuns as 'n alternatief tot sowel Sowjet-Russiese staatsfilmkuns met sy propagandistiese karakter asook Amerikaanse produksies uit Hollywood beskou. So word na Mezjrabpom dikwels as die "Rooi Droomfabriek" verwys. Mezjabpom se fokus op politieke en maatskaplike tematiek en sy innovatiewe visuele stylmiddels het beslissende invloed op die vormetaal van Europese filmkuns uitgeoefen. 

In die tyd tot die gedwonge sluiting in Berlyn in 1933 en in Moskou in 1936 is meer as 600 speel-, dokumentêre en animasiefilms vervaardig, waaronder talle klassieke rolprente van die Duitse proletariese en Sowjet-Russiese filmkuns. Belangrike regisseurs was Boris Barnet, Fsewolod Poedofkin, Jakof Protasanof, Lef Koelesjof und Phil Jutzi.

Ná die Russiese burgeroorlog is die gebeure in dié land deur Wes-Europeërs en veral Duitsers noukeurig dopgehou. Toe die nuus oor 'n swaar hongersnood in die Wolga-gebied bekend geword het, is die "Internationale Arbeiterhilfe" ("Internasionale Arbeidershulp") as hulporganisasie in Berlyn gestig. Onafhanklik hiervan het ook Duitse intellektueles soos die skrywer Karl Kraus by humanitêre aksies betrokke geraak en byvoorbeeld geld, wat met lesings verdien is, geskenk om die nood van mense in Rusland te verlig.

Toe die Sowjet-Russiese mediatsaar Moisei Aleinikof in 1922 in Duitsland met die uitgewer Willi Münzenberg ontmoet het, het juis linkse liberales groot belang in die situasie in Rusland gestel. Münzenberg, wat in Duitsland as 'n kommunistiese mediatsaar beskou is, het die voorstel gemaak om 'n gemeenskaplike aandelemaatskappy te stig om rolprente te vervaardig. 

Die maatskappy is amptelik op 8 Maart 1923 met die samesmelting van die rolprentateljee Roes ("Studio Rus") en die filmafdeling van die Internasionale Arbeidershulp, wat in 1922 in die lewe geroep is, as Mezjrabpom-Roes (Межрабпом-Русь) gestig. Aanvanklik is die klemtoon op dokumentêre oor die situasie in die rewolusionêre Rusland geplaas. Maar die gemeenskaplike rolprentprojekte het geleidelik meer ambisieus geword, en wedersydse filmhandel tussen die twee lande is skerp uitgebrei. Daarnaas was ook die uitruil van personeel van belang. So was die jong Russiese regisseur en draaiboekskrywer Fjodor Otsep sowel in Rusland asook in Duitsland werksaam.

Die privaat aandelemaatskappy "Studio Rus" het in die samesmelting met die Internasionale Arbeidershulp 'n kans gesien om sy rolprentproduksies in ideologiese opsig aanvaarbaar vir die Sowjet-owerheid te maak, maar is tot sy ontbinding in 1936 voortdurend as "burgerlik" en "onproletaries" aangeval. Daarenteen is Mezjrabpom-Roes in die buiteland as 'n voorbeeld van proletariese filmkuns gevier.

Die maatskappy het onder meer rolprente van Jakof Aleksandrowitsj Protasanof (waaronder die wetenskapsfiksie-film "Aelita", 1924), Fsewolod Illarionowitsj Poedofkin ("Die einde van Sint Petersburg", 1927) en Boris Wassiljewitsj Barnet ("Die meisie met die hoededoos", 1927) vervaardig.

Ondanks staatskontrole deur Sowkino kon die onderneming 'n mate van selfstandigheid geniet. Die maatskappy het sowat 600 rolprente vervaardig.

Tussen 1928 en 1936 het die maatskappy as "Mezjrabpom-Film" (Межрабпом-фильм) bekend gestaan en het in 1928/29 saam met die Duitse linksgesinde rolprentmaatskappy "Prometheus Film" twee Sowjet-Russies-Duitse koproduksies aangegaan. Die ateljee se naam is in 1934 gewysig tot "Rot Front". Hier sou Duitse emigrante, wat hulle as politieke vlugtelinge uit Nazi-Duitsland in die Sowjetunie gevestig het, werksaam wees om onder meer die rolprent "Kämpfer" oor die brand van die Duitse "Reichstag"-parlementsgebou skiet. 

Maar 'n aantal Duitse medewerkers is nog tydens die filmproduksie in hegtenis geneem en het Josef Stalin se politieke suiwerings ten prooi geval. Nadat in 1935 besluit is om die Internasionale Arbeidershulp te ontbind, is sy rolprentafdeling deur die staatsbeheerde filmmonopolie oorgeneem. Die ateljee is in 1936 gesluit.

Die afdeling is daarna omgeskep tot "Sojoesdetfilm" (Союздетфильм), 'n ateljee wat hom op kinderfilms toegespits het. Vanaf 1948 het die maatskappy bekend gestaan as Gorki-rolprentateljees.




</doc>
<doc id="62203" url="https://af.wikipedia.org/wiki?curid=62203" title="Willi Münzenberg">
Willi Münzenberg

Willi Münzenberg (* 14 Augustus 1889 in Erfurt; † Junie 1940 in Saint-Marcellin, département Isère, Frankryk) was 'n Duitse kommunis, uitgewer en rolprentvervaardiger. Met sy uitgewery "Neuer Deutscher Verlag", sy Berlynse dagblaaie "Welt am Abend", "Berlin am Morgen" en "Arbeiter Illustrierte Zeitung" (AIZ) was hy een van die invloedrykste verteenwoordigers van die Kommunistiese Party van Duitsland (KPD) in die Republiek van Weimar.

Hy het veral bekendheid verwerf deur sy optrede teen die kolonialistiese beleid van Europese moondhede, maar ook vir die sosialistiese filmkuns-eksperiment "Mezjrabpom" wat hy saam met die Sowjet-Russiese rolprentvervaardiger Moisei Aleinikof aangegaan het. Ná 1937 het hy met die KPD-partybeleid verskil en is uit die party verban.


</doc>
<doc id="62211" url="https://af.wikipedia.org/wiki?curid=62211" title="Assam">
Assam

Assam (Assamees: অসম, "Ôxôm", [ɔˈxɔm], ; Bodo: आसाम, "Asam"; Bengaals: আসাম, "Âshám", [ɑːˈʃɑːm]) is 'n deelstaat in die noordooste van Indië met 'n oppervlakte van 78 438 km² en 'n bevolking van sowat 31,2 miljoen. Dit is op 26 Januarie 1960 gestig.

Die amptelike taal is Assamees. Die hoofstad is Dispur met sowat 10 812 inwoners (berekening 2012).



</doc>
<doc id="62212" url="https://af.wikipedia.org/wiki?curid=62212" title="Prinses Elisabeth van Hesse-Darmstadt">
Prinses Elisabeth van Hesse-Darmstadt

Groothertogin Jelizawjeta Fjodorowna van Rusland (Russies: Елизавета Фёдоровна Романова, Jelizawjeta Fjodorowna Romanowa) of sint Elisabeth Romanof (1 November 1864 — 18 Julie 1918) was ’n Duitse prinses van die Huis van Hesse en die vrou van groothertog Sergei Aleksandrowitsj van Rusland, die vyfde oudste seun van tsaar Aleksander II van Rusland. Sy was die tweede oudste suster van Aleksandra, die laaste Russiese keiserin. Hul oudste suster was Victoria, die ouma aan moederskant van prins Philip, Hertog van Edinburg.

Elisabeth is op 1 November 1864 gebore as die tweede oudste kind van groothertog Ludwig van Hesse en sy vrou, die Britse prinses Alice, dogter van koningin Victoria. Tydens die Pruisiese inval van Hesse in Junie 1866 is Elisabeth en haar oudste suster, Victoria, gestuur om by hul ouma te gaan woon totdat die onrus oor was en Hesse-Kassel en dele van Hesse-Darmstadt by Pruise ingelyf is. In 1872 is Elisabeth se 18 maande oue broer, prins Friedrich, met hemofilie gediagnoseer. Die diagnose was ’n skok vir die koningsgesinne van Europa; dit was 20 jaar nadat koningin Victoria die lewe geskenk het aan haar seun Leopold, wat die siekte gehad het. Dit was die eerste aanduiding dat bloeiersiekte oorerflik was in die koninklike familie. Friedrich het die volgende jaar uit ’n venster geval en gesterf. Dit was die eerste van baie tragedies wat die Hesse-gesin sou tref.

Vroeg in November 1878 het Victoria witseerkeel gekry. Elisabeth was die enigste lid van die gesin wat die siekte vrygesping het. Hul ma het haar kinders dae lank versorg, maar kon nie haar jongste dogter, prinses Marie, red nie en dié is middel November oorlede. Net toe dit lyk of almal aan die gesond word is, het prinses Alice self siek geword en sy is op 14 Desember oorlede. As oudste kind het Victoria gedeeltelik die rol van ma vir die jonger kinders vertolk. 

Op 15 Junie 1884 is Elisabeth in die Winterpaleis in Sint Petersburg getroud met Sergei Romanof, die seun van haar groottante, en het sy groothertogin Jelizawjeta Fjodorowna geword. Die egpaar het in die Beloselski-Belozerski-paleis in Sint Petersburg gaan woon en later, nadat haar man aangestel is as goewerneur-generaal van Moskou, het hulle in een van die paleise van die Moskouse Kremlin gewoon.

Sy het bekendheid verwerf in Rusland vanweë haar skoonheid en welsynwerk onder die armes. Nadat rewolusionêre haar man in 1905 met ’n sluipmoordbom vermoor het, het Elisabeth Sergei se moordenaar in die openbaar vergewe en daarna ’n non geword. Sy het die Martha en Maria-klooster gestig wat die vertraptes van Moskou gehelp het. In 1918 is sy ná die Russiese Rewolusie deur die Bolsjewiste in hegtenis geneem en eindelik saam met ander adellikes in ’n mynskag afgegooi waar hulle dood is. Sy is in 1981 deur die Russies-Ortodokse Kerk buite Rusland tot heilige verklaar en in 1992 deur die Patriargaat van Moskou.




</doc>
<doc id="62215" url="https://af.wikipedia.org/wiki?curid=62215" title="Fjodor Otsep">
Fjodor Otsep

Fjodor Aleksandrowitsj Otsep (Russies Фёдор Александрович Оцеп, wetenskaplike transliterasie "Fëdor Aleksandrovič Ocep"; * 9 Februarie 1895 in Moskou, Rusland; † 20 Junie 1949 in Ottawa, Kanada) was 'n Russiese regisseur en draaiboekskrywer.

Otsep het sy loopbaan in die rolprentbedryf nog in die tsaristiese Rusland as assistent van Jakof Protasanof begin en die draaiboeke vir meesterwerke van dié regisseur geskryf, waaronder "Pique Dame" (1916) en "Aelita" (1924). In 1926 het hy vir die eerste keer self die regie vir 'n rolprent behartig.

Otsep se werk is sterk deur Fsewolod Poedofkin se filmkuns beïnvloed. Albei regisseurs het hul films vir die rolprentateljee "Mezjrabpom" vervaardig. 

In 1929 het Otsep in Duitsland die rolprent "Der lebende Leichnam" ("Die lewende lyk") vervaardig wat op die gelyknamige toneelstuk van Leo Tolstoi gebaseer is. Die regisseur het daarna nie meer na die Sowjetunie teruggekeer nie. In 1931 het Otsep hom in Frankryk gevestig en ná die uitbreek van die Tweede Wêreldoorlog na die Verenigde State en Kanada gevlug.



</doc>
<doc id="62219" url="https://af.wikipedia.org/wiki?curid=62219" title="Dmitri Iwanowitsj van Rusland">
Dmitri Iwanowitsj van Rusland

Tsarjewitsj Dmitri Iwanowitsj, ook bekend as Dmitri van Oeglitsj (Russies: Дмитрий Иванович, Дмитрий Угличский; 19 Oktober 1582 – 15 Mei 1591), was die jongste seun van tsaar Iwan die Verskriklike.

Ná die dood van Iwan die Verskriklike het Dmitri se ouer broer, Fjodor I, die Russiese troon bestyg. Die ware heerser was egter Fjodor se swaer, Boris Godoenof, wat ook ’n aanspraak op die troon gehad het. In 1584 het Godoenof Dmitri en sy ma na die stad Oeglitsj verban. Op 15 Mei 1591 is Dmitri onder geheime omstandighede dood aangetref met ’n steekwond.

Russiese historici het twee teorieë oor wat met Dmitri gebeur het. Die eerste is dat Godoenof hom laat vermoor het en sy moordenaar dit soos ’n ongeluk laat lyk het. Die mense wat teen dié teorie is, voer aan dat Dmitri nie ’n aanspraak op die troon gehad het nie omdat hy uit Iwan se vyfde (of sewende) huwelik gebore is en die Russies-Ortodokse Kerk net drie huwelike toelaat. Hy is dus deur die kerk as buite-egtelik beskou.

Die tweede teorie is dat Dmitri homself per ongeluk in die nek gesteek het toe hy met ’n mes gespeel en ’n epileptiese toeval gekry het. Die teenstanders van dié teorie beweer dat ’n mens se handpalms tydens ’n epileptiese toeval wyd oop is en dat dié moontlikheid onwaarskynlik is. In die amptelike nadoodse ondersoek is destyds bevind dat Dmitri ’n gooispeletjie met die mes gespeel en dit aan die lem vasgehou het. Dan is dit wel moontlik dat hy homself kon gesteek het.

In ’n gewelddadige opstand ná sy dood wat deur sy ma, Maria Nagaja, aangehits is, is verskeie mense vermoor. Nadat bevind is dat hy homself per ongeluk gesteek het, is Maria gedwing om ’n non te word en na ’n afgeleë klooster verban.

Nog ’n nasleep van sy dood was dat verskeie swendelaars in die gewelddadige Tyd van Beroeringe voorgegee het hulle is Dmitri, wat glo die voorval oorleef het omdat die verkeerde seun vermoor is. Twee van hulle het selfs vir kort rukke op die Russiese troon gesit.

Dmitri is later deur die Russies Ortodokse Kerk tot heilige verklaar. Sy feesdae is 19 Oktober, 15 Mei en 3 Junie. ’n Klein kerk is in 1690 gebou op die plek in Oeglitsj waar hy dood aangetref is.




</doc>
<doc id="62220" url="https://af.wikipedia.org/wiki?curid=62220" title="Boulevard der Stars">
Boulevard der Stars

Die Boulevard der Stars ("Laan van die Sterre") is 'n steeds groeiende monument ter ere van bekende Duitse persoonlikhede uit die rolprent- en televisiebedryf. Die monument is naby die Berlynse plein "Potsdamer Platz" geleë en strek van "Potsdamer Straße" met sy ses rylane tot by "Ben-Gurion-Straße". Voor enkele geboue is dit aan weerskante verbreed.

Die monument is volgens die voorbeeld van die "Hollywood Walk of Fame" in Los Angeles ontwerp en vereer bekende persoonlikhede met 'n ster. Die hoeksteen is op 5 Februarie 2010 ter geleentheid van die "Berlinale 2010"-filmfees gelê. Die eerste ster ter ere van Marlene Dietrich is op 12 Februarie aan die publiek vertoon. Toe die "Boulevard" op 10 September 2010 amptelik ingewy is, is 'n bykomende 39 sterre toegeken.

Die sterre is van gepoleerde brons gemaak en in die "Boulevard" se rooi gekleurde asfaltoppervlak ingelaat. In elke ster is die naam, beroep, persoonlike gegewens en handtekening van die vereerde persoonlikheid ingegraveer.

Spesiale "Pepper's Ghost"-kameras is op die laan geïnstalleer wat deur middel van interaktiewe spieëls 'n beeld van elkeen van die vereerde filmsterre projekteer. So kan besoekers foto's van hulself saam met die bekende persoonlikheid neem. Die sterre word saans verlig waarby die lig vir besondere geleenthede gevarieer kan word.



</doc>
<doc id="62222" url="https://af.wikipedia.org/wiki?curid=62222" title="Nikon die Droë">
Nikon die Droë

Die agbare Nikon die Droë was in die 11de eeu ’n monnik in Kiëf in die hedendaagse Oekraïne wat deur die Tartare ’n slaaf gemaak is. Nikon is drie jaar lank gewelddadig behandel in aanhouding voor hy in ’n beweerde wonderwerk ontsnap het.

Nikon het eendag aan sy slawemeester gesê Jesus sal hom binne drie dae sy vryheid gee. Die slawemeester het toe Nikon se bene gebreek sodat hy nie kon loop nie, maar tog het God hom glo drie dae later ongesiens na Kiëf gedra. ’n Ruk later het hy sy voormalige slawemeester in die stad raakgeloop. Die man het hom bekeer en het ’n dissipel van Nikon geword.

Nikon is "die Droë" genoem omdat hy so intens gevas het. Hy is in 1101 dood en later deur die Oosters-Ortodokse Kerk tot heilige verklaar. Sy feesdag is sy sterfdag, 11 Desember.




</doc>
<doc id="62223" url="https://af.wikipedia.org/wiki?curid=62223" title="Ewdokija van Moskou">
Ewdokija van Moskou

Ewdokija Dmitrijewna (Russies: Евдокия Дмитриевна), later Jefrosinija (Евфросиния) (1353–1407), was ’n groothertogin van Rusland. Sy was die dogter van Iwan I van Moskou en die vrou van Dmitri Donskoi.

Sy is op 18 Januarie 1367 met grootprins Dmitri Donskoi getroud en hulle het minstens 12 kinders gehad. Ná haar man se dood het Ewdokija bekend geraak vir haar vroom lewe. Sy het glo ook die mag gehad om mense gesond te maak. In 1393 het sy die Kerk van die Geboorte van die Teotokos (Gods Moeder) gestig. Vier jaar later het sy die Hemelvaart-klooster langs die Frolofskaja (Spasskaja)-toring van die Moskouse Kremlin laat bou. Sy was later die eerste Moskouse adellike wat ’n non geword het. Sy het die naam Jefrosinija aangeneem en in die Hemelvaart-klooster gebly tot met haar dood in 1407. Die Russies-Ortodokse Kerk het har tot heilige verklaar.




</doc>
<doc id="62225" url="https://af.wikipedia.org/wiki?curid=62225" title="Nikita die Pilaarheilige">
Nikita die Pilaarheilige

Die agbare Nikita die Pilaarheilige, ’n heilige van die 12de-eeuse Rusland, het in sy jeug ’n losbandige lewe gelei. Toe hy egter eenkeer in ’n kerk instap, het hy die woorde van die profeet Jesaja (1:16) gehoor: "Was julle, reinig julle. Moenie voor My verskyn as julle verkeerd doen nie. Hou op met kwaad doen." Hy het hom net daar bekeer.

Daarna het hy al sy aarde besittings agtergelaat en ’n asketiese lewe naby Perejaslawl begin lei. Hy het hom met kettings vasgebind en op pilare gestaan en preek, vandaar sy naam. Hy het ook bekend geraak as ’n heler.

Nikita die Pilaarheilige is op 24 Mei 1186 tydens ’n rooftog vermoor; die diewe het geglo sy kettings is van silwer gemaak. Sy feesdag is op 24 Mei.




</doc>
<doc id="62226" url="https://af.wikipedia.org/wiki?curid=62226" title="Pilaarheilige">
Pilaarheilige

Pilaarheiliges is ’n soort Christelike askeet wat in die vroeë dae van die Bisantynse Ryk op pilare gestaan en preek, vas en bid het. Hulle het geglo selfkastyding sal hul siele help red. Die eerste pilaarheilige was waarskynlik Simon die Pilaarheilige die Ouere wat in 423 in Sirië op ’n pilaar geklim en daar gebly het tot met sy dood 37 jaar later.


</doc>
<doc id="62227" url="https://af.wikipedia.org/wiki?curid=62227" title="Orissa">
Orissa

Orissa of Odisha is 'n deelstaat in oostelike-Indië. Die hoofstad en die grootste nedersetting is Bhubaneswar. Die deelstaat het 'n bevolking van byna 42 miljoen mense (2011), en met 'n oppervlakte van 155 820 km, is Orissa die land se negende grootste deelstaat.


</doc>
<doc id="62229" url="https://af.wikipedia.org/wiki?curid=62229" title="Warwara Jakowlewa">
Warwara Jakowlewa

Suster Warwara Jakowlewa (Russies: Варвара Яковлева; oorlede 18 Julie 1918) was ’n non van die Russies-Ortodokse Kerk in die klooster van groothertogin Elisabeth Fjodorowna. Sy is saam met die groothertog en ander adellikes deur die Bolsjewiste vermoor.

Die Russies-Ortodokse Kerk het haar later tot heilige verklaar. Haar feesdag is op 18 Julie.




</doc>
<doc id="62230" url="https://af.wikipedia.org/wiki?curid=62230" title="Sikkim">
Sikkim

Sikkim (Nepalees: सिक्किम, Tibettaans: འབྲས་མོ་ལྗོངས་) is 'n deelstaat in noordoostelike Indië. Dit grens in die noorde aan China se outonome gebied Tibet, in die weste aan Nepal, in die ooste aan Bhoetan en in die suide aan die Indiese deelstaat Wes-Bengale. Die hoofstad en die grootste nedersetting is Gangtok. Die deelstaat het 'n bevolking van 607 688 in 2011 gehad en met 'n oppervlakte van 7 096 km² is Sikkim een van die land se kleinste deelstate. Sedert 1975 is die gebied 'n Indiese deelstaat en tot 2005 was die gebied omstrede tussen Indië en China.



</doc>
<doc id="62232" url="https://af.wikipedia.org/wiki?curid=62232" title="Andrei Tarkofski">
Andrei Tarkofski

Andrei Arsenjewitsj Tarkofski (Russies: Андрей Арсеньевич Тарковский, wetenskaplike transliterasie: "Andrej Arsen’evič Tarkovskij"; * 4 April 1932 in Sawrasjje (Завражье), Sowjetunie; † 29 Desember 1986 in Parys, Frankryk) was 'n Sowjet-Russiese rolprentregisseur, filmteoretikus, toneel- en operaregisseur wat deur baie deskundiges as een van die leidende filmmakers van die 20ste eeu erken word.

Tarkofski se rolprente sluit "Andrei Roebljof", "Solaris", "Die Spieël" en "Stalker" in. Sy laaste twee films het in respektiewelik Italië en Swede ontstaan. Tarkofski se werk word deur spirituele en metafisiese onderwerpe, 'n gebrek aan konvensionele dramatiese strukture en storielyne asook ongewone kamerawerk met soms baie langsame bewegings gekenmerk. 

 


</doc>
<doc id="62233" url="https://af.wikipedia.org/wiki?curid=62233" title="Gabbro">
Gabbro

Gabbro verwys na ‘n uitgebreide groep donker, grofgreinige, intrusiewe mafiese stollingsgesteentes wat chemies ekwivalent is aan basalt. Die rotse is intusief, en word gevorm wanneer gesmelte magma onder die aardoppervlak vasgevang word, en afkoel na ‘n kristallyne massa. 

Die oorgrote deel van die aardoppervlak word onderlê deur gabbro onder die oseaanvloer, geproduseer deur basalt-magmatisme by die mid-oseaanriwwe.

Gabbro is dig, groenerig of donkerkleurig, en bevat piroksien, plagioklase, amfibole, en olivien (olivien-gabbro wanneer heelwat olivien teenwoordig is). 

Die piroksien is oorwegend klinopiroksien; klein hoeveelhede ortopiroksien mag teenwoordig wees. Indien die ortopiroksien-inhoud aansienlik groter is as die klinopiroksien, is die rots ‘n noriet. Kwartsgabbros is ook bekend, en is waarskynlik die gevolg van magma wat met silika oorversadig was. Essexiete verteenwoordig gabbros waarvan die ouermagma onderversadig was met silika, wat die vorming van die veldspaatoïdmineraal nefelien tot gevolg het. (Silikaversadiging van ‘n rots kan deur normatiewe mineralogie geevalueer word). Gabbros bevat in mindere mate, gewoonlik net ‘n paar persent, ystertitaanoksiede soos magnetiet, ilmeniet en ulwospinel.

Gabbro is oorwegend grofgreinig, met kristalle in die 1 mm of groter ordegrootte. Fynergreinige eweknieë van gabbro word diabaas genoem, alhoewel die term "mikrogabbro" by geleentheid gebruik word vir bykomende beskrywing. Gabbro kan besonder grofgreinig tot pegmatities wees, en sekere piroksien-plagioklase kumulate is effektief grofgreinige gabbro, alhoewel diesulkes asikulêre kristalgedrag mag vertoon. 

Gabbro het gewoonlik ‘n ewegranulêre tekstuur, alhoewel dit by tye porfirities kan wees, veral wanneer plagioklase oikokriste vroeër as die matriksminerale gegroei het.


</doc>
<doc id="62234" url="https://af.wikipedia.org/wiki?curid=62234" title="Lancasterhuis-ooreenkoms">
Lancasterhuis-ooreenkoms

Die onderhandelinge wat gelei het tot die Lancasterhuis-ooreenkoms het onafhanklikheid aan Rhodesië verleen na Ian Smith se Eensydige Onafhanklikheidsverklaring in 1965. Die Ooreenkoms (wat in Desember 1979 geteken is) het die Onafhanklikheidsgrondwet, pre-onafhanklikheidsooreenkomste en ’n skietstilstand gedek. Die partye wat verteenwoordig is gedurende die kongres was die Britse regering, Patriotiese Front, gelei deur Robert Mugabe en Joshua Nkomo, ZAPU en ZANU en die regering van Zimbabwe-Rhodesië, verteenwoordig deur Abel Muzorewa en Ian Smith. Dit is op 21 Desember 1979 geteken.

Na afloop van die vergadering van Staatshoofde van die Gemenebeslande wat van 1-7 Augustus 1979 in Lusaka gehou is, het die Britse regering Muzorewa en die leiers van die Patriotiese Front genooi om deel te neem aan ’n Konstitusionele Kongres by Lancasterhuis. Die doel van die kongres was om die terme van ’n onafhenklikheidsgrondwet te bespreek en te bereik, en dat verkiesings gehou moet word onder toesig van Britse outoriteit om Rhodesië toe te laat om onafhanklikheid op ’n wetlike wyse te bekom en vir die partye om hul verskille deur politiek op te los.

Lord Carrington, Staatsekretaris vir Buitelandse en Gemenebessake van die Verenigde Koninkryk, was die voorsitter van die Kongres. Die kongres het van 10 September tot 15 Desember 1979 plaasgevind met 47 voltallige sittings.

In die verloop van die verrigtinge het die kongres ooreenstemming oor die volgende brandpunte bereik:

Ter afsluiting van hierdie ooreenkoms en ondertekening het die partye onderneem om:

Onder die Onafhanklikheidsgrondwet is 20% van die setels in die parlement vir blankes gereserveer.

Die drie maandlange kongres het amper nie daarin geslaag om 'n akkoord te bereik nie weens verskille rondom grondhervorming. Mugabe is onder druk geplaas om te teken en grond was die grootste struikelblok. Die Britse en Amerikaanse regerings het aangebied om grond te koop van gewillige blanke setlaars wat nie die versoening kon aanvaar nie (die beginsel van "gewillige koper, gewillige verkoper") en 'n fonds is gestig om van 1980 tot 1990 funksioneer.

Lord Carrington, Sir Ian Gilmour, Robert Mugabbe, Joshua Nkomo, biskop Abel Muzorewa en dr. S.C. Mundawarara het die verslag geteken.

Die Britte het gehelp om die Zimbabwe kongres vir heropbou en ontwikkeling op te stel in 1981. By die kongres is meer as £630 miljoen se hulp beloof. Die eerste fase van grondhervorming in die 1980’s, wat gedeeltelik befonds is deur die Verenigde Koninkryk, het ongeveer 70 000 grondlose mense suksesvol op meer as 20 000 km² grond hervestig.







</doc>
<doc id="62238" url="https://af.wikipedia.org/wiki?curid=62238" title="Kollegiale toetsing">
Kollegiale toetsing

Kollegiale toetsing (ook ewekniebeoordeling of portuurbeoordeling) is ’n proses van selfregulering in ’n werk of ’n proses van evaluering wat gekwalifiseerde indiwidue in die relevante studiearea insluit. Kollegiale toetsingsmetodes word gebruik om standaarde te behou, prestasie te verbeter en geloofwaardigheid te verleen. In die akademie word kollegiale toetsing dikwels gebruik om die werkstuk van ’n akademikus se geskiktheid vir publikasie te bepaal.

Kollegiale toetsing kan gekategoriseer word volgens die tipe aktiwiteit en deur die studiearea of beroep waarbinne die aktiwiteit plaasvind.


</doc>
<doc id="62241" url="https://af.wikipedia.org/wiki?curid=62241" title="Star Trek">
Star Trek

Star Trek is ‘n Amerikaanse wetenskapsfiksie-vermaakkonsessie wat deur Gene Roddenberry geskep is. Dit wentel grootliks om "Star Trek" se ses televisiereekse: "The Original Series", "The Animated Series", "The Next Generation", "Deep Space Nine", "Voyager" en "Enterprise". Die konsessie sluit verder dertien langspeelfilms, dosyne speletjies, honderde novelle en ‘n tema-attraksie in Las Vegas (geopen in 1998 en gesluit in September 2008) in, benewens minstens twee reisende museumuitstallings van staanmaakmodelle. Beginnend by die oorspronklike televisiereeks en voortgesit deur die daaropvolgende films en tv-reekse, het die konsessie tot ‘n kultusfenomeen ontwikkel, wat die skepping van die ten volle funksionele Klingontaal meegebring het, en dikwels inslag in die gewilde media sou vind. Na aanhangers van "Star Trek" word verwys as "Trekkies" of "Trekkers".

Die oorspronklike "Star Trek" is gewy aan die interstellêre avonture van James T. Kirk en die bemanning van ‘n verkenningsvaartuig van ‘n 23ste eeuse galaktiese "Verenigde Federasie van Planete" — die Sterskip "Enterprise". Hierdie reeks het sy buiging in 1966 gemaak en is vir drie seisoene op NBC vertoon, nadat die netwerk ‘n aanvanklike loodsfilm, "The Cage", met ‘n merendeels verskillende rolverdeling afgekeur het. Nogtans word hierdie loodsfilm deesdae in die reël met die oorspronklike reeks versprei. Volgend op die vrystelling van ander reekse in die konsessie, is die Kirk-geleide reeks retroaktief na verwys as "Star Trek: The Original Series". Hierdie avonture is voortgesit deur die kortstondige "Star Trek: The Animated Series" en ses langspeelfilms. 

Vier verdere televisiereekse is uiteindelik vervaardig, wat in dieselfde milieu geplaas is, maar die wedervaringe van ander karakters uitbeeld, naamlik "Star Trek: The Next Generation", wat oor die bemanning van ‘n nuwe Sterskip "Enterprise" handel, wat afspeel ‘n eeu ná die oorspronklike reeks; "Star Trek: Deep Space Nine" en "Star Trek: Voyager", wat samelopend met "The Next Generation" geplaas is; en "Star Trek: Enterprise", wat afspeel voor die oorspronklike reeks, in wat die vroeë dae van menslike interstellêre reise sou wees. Vier bykomende langspeelfilms is vervaardig, wat voortbou op die bemanning van "The Next Generation", en mees onlangs, ‘n 2009 herproduksie van die konsessie wat ‘n jong bemanning van die oorspronklike "Enterprise" uitbeeld wat in ‘n alternatiewe tydlyn geplaas word.

Produksie van die oorspronklike "Star Trek"-reeks het onder leiding van Desilu Productions begin. Met die samesmelting van Desilu met Paramount Pictures, het laasgenoemde ateljee volstrekte eienaarskap van die "Star Trek"-konsessie verkry. CBS het eienaarskap van die konsessie in 2006 aanvaar, alhoewel sekere aspekte (langspeelfilm- en DVD-/Blu-ray-verspreidingsregte) steeds deur Paramount besit word.

Vir enkele "Star Trek"-stelle is luukse meubels gebruik wat deur die befaamde Italiaanse meubelontwerper Edra Mazzei se onderneming "Edra spa" in die Toskaanse stad Perignano ontwerp is.




</doc>
<doc id="62242" url="https://af.wikipedia.org/wiki?curid=62242" title="Wim Crusio">
Wim Crusio

Wim Crusio (gebore 20 Desember 1954 in Bergen op Zoom, Nederland) is 'n Nederlandse neurobioloog en gedragsgenetikus. Hy is "directeur de recherche" by die Centre National de la Recherche Scientifique in Talence, Frankryk. Van 2002 tot 2011 was hy hoofredakteur van die wetenskaplike joernaal "Genes, Brain and Behavior" en sedert 2017 van "Behavioral and Brain Functions".



</doc>
<doc id="62243" url="https://af.wikipedia.org/wiki?curid=62243" title="Stefan van Perm">
Stefan van Perm

Sint Stefan van Perm (Russies: Стефан Пермский, Stefan Permski) (1340–1396) was ’n 14de-eeuse sendeling wat na bewering die Komi-volk (van die huidige Republiek van Komi, Perm-krai, Moermansk-oblast, Chanto-Mansië en Jamalië) tot die Christendom bekeer het en die bisdom van Perm gestig het. Hy het ook die Oud-Permiese skrif ontwikkel, wat hom die vader van die Permiese skryftradisie maak. Stefan was waarskynlik van die dorp Weliki Oestjoeg. Sy feesdae in die Rooms-Katolieke en Oosters-Ortodokse Kerk is op 26 April.




</doc>
<doc id="62244" url="https://af.wikipedia.org/wiki?curid=62244" title="Fjodor die Swarte">
Fjodor die Swarte

Hertog Fjodor Rostislawitsj, ook bekend as Fjodor die Swarte (Russies: Феодор Ростиславич Черный; c. 1230–1298), was die heerser van Smolensk en Jaroslawl en is ’n heilige van die Russies-Ortodokse Kerk . Hy was ’n prominente fguur in die politiek van Middeleeuse Rusland.




</doc>
<doc id="62254" url="https://af.wikipedia.org/wiki?curid=62254" title="Semi-soet">
Semi-soet

Semi-soet is ’n Afrikaanse rolprent wat op 17 Februarie 2012 in teaters reg oor Suid-Afrika begin draai het. Die vervaardigers was Anel en James Alexander terwyl Joshua Rous die regie behartig het. Die prent speel in die Boland en Johannesburg af en het ongeveer R 5 000 000 gekos om te vervaardig. 

Die rolprent is ’n romantiese komedie. Die ouderdomsperk is OL (ouer leiding), T (taal). Die film se slagspreuk is: "’n Halwe waarheid. ’n Halwe leuen. ’n Hele gedoente!" Dit is as die eerste Afrikaanse romantiese komedie (‘chick’-fliek) beskryf, hoewel rolprente soos Snip en Rissiepit en Kiepie en Kandas reeds die genre in Afrikaans ontgun het.

En andere.

Jaci is ’n selferkende werkholis wat alles in haar vermoë sal doen om te keer dat die advertensiemaatskappy waarvoor sy werk deur ’n genadelose sakeman bekend as ‘The Jackal’ oorgeneem word. Haar enigste hoop is om ’n groot kontrak los te slaan vir ’n wynlandgoed wat hul wyne internasionaal wil bemark. Makliker gesê as gedaan, veral as die wynboer vereis dat die persoon wat sy wyn gaan bemark in ’n gevestigde liefdesverhouding moet wees.

Uit desperaatheid besluit Jaci om ’n model te huur om hom voor te doen as haar verloofde. Gevolglik neem sy aan dat die eerste aantreklike man wat by hulle kantore instap deur die modelagentskap gestuur is.

Als blyk seepglad te verloop met die ontmoeting met die wynboer, totdat hy vir Jaci en haar ‘verloofde’ wynplaas toe nooi vir ’n naweek waartydens sy teen die opposisie sal moet meeding vir die kontrak. En wie is die opposisie? Jaci se eks-verloofde, Markus Rossouw.

Net wanneer Jaci dink dat sy in volle beheer is besef sy dat haar kamstige verloofde, JP, die einste ‘Jackal’ is wat haar maatskappy probeer sink.




</doc>
<doc id="62260" url="https://af.wikipedia.org/wiki?curid=62260" title="Pjotr Kropotkin">
Pjotr Kropotkin

Vors Pjotr Alexejewitsj Kropotkin (Russies: Пётр Алексеевич Кропоткин, wetenskaplike transliterasie "Pëtr Alekseevič Kropotkin"; * 9 Desember 1842 in Moskou; † 8 Februarie 1921 in Dmitrof) was 'n Russiese anargis, geograaf, ekonoom, dierkundige en skrywer.

Vanweë sy adellike afkoms en bekendheid as laat 19de eeuse en vroeë 20ste eeuse anargistiese kommunis is na Kropotkin ook as "die anargistiese vors" verwys. Sy groot aantal publikasies sluit onder meer die rewolusionêre werk "Die verowering van die brood" en sy wetenskaplike studie "Onderlinge hulp in die diere- en mensewêreld", wat hy as 'n beslissende faktor van evolusionêre ontwikkeling beskou het, in.

Kropotkin het gestry vir 'n samelewing wat vry sou wees van geweld en heerskappy, dus sonder 'n sentrale regering, wat op vrywillige verenigings van werkers sou berus. Hy word as een van die invloedrykste teoretici van kommunistiese anargisme beskou.



</doc>
<doc id="62261" url="https://af.wikipedia.org/wiki?curid=62261" title="Pêrel-klipspringer">
Pêrel-klipspringer

Die Pêrel-klipspringer ("Entomacrodus striatus") is 'n vis wat voorkom in die Indiese-Pasifiese area en aan die ooskus van Afrika vanaf Kenia tot by Durban. In Engels staan die vis bekend as die "Pearly rockskipper".

Die kop is stomp en die lyf is ligkleurig met verskeie donker kolle op. Daar is ook donker kolle op die dorsale en stertvinne. Daar is ook twee blougroen kolle op die vis; een agter die oog en die ander net bo die pektorale vin. Die vis word tot 9 cm groot.

Die vis leef in getypoele en vlak riwwe en eet alge en detritus. Dit is die volopste spesie van die genus.





</doc>
<doc id="62262" url="https://af.wikipedia.org/wiki?curid=62262" title="Tweestreep-blennie">
Tweestreep-blennie

Die Tweestreep-blennie ("Plagiotremus rhinorhynchos") is 'n vis wat voorkom in die Indiese-Pasifiese area, die Rooisee en aan die ooskus van Afrika vanaf Oman tot by Knysna. In Engels staan die vis bekend as die "Bluestripped fangblenny".

Die vis se kleur wissel van geel na swart en daar is altyd twee helder blou strepe op die sye. Die boonste bloustreep begin bo die oog en is net onder die dorsale vin tot by die stert. Die ander streep begin by die snoet, gaan deur die oog en pektorale vin se basis tot by die stert. Die kop is gepunt met die mond wat onder die snoet is. Die vis het geen sylyn nie. Daar is twee groot tande in die onderste kaak. Die vis word tot 9 cm lank.

Die vis leef in koraalriwwe in water wat 5 – 30 cm diep is. Die groot tande laat die vis toe om die vel, skubbe en slym van groter visse te vreet.





</doc>
<doc id="62264" url="https://af.wikipedia.org/wiki?curid=62264" title="OS X Mountain Lion">
OS X Mountain Lion

OS X Mountain Lion (weergawe 10.8) is op 16 Februarie 2012 bekendgestel as die negende groot vrystelling in die Mac OS X reeks van Apple. Dit is geskeduleer om in die laat Suid-Afrikaanse winter van 2012 vrygestel the word. OS X Mountain Lion sal selfs meer van die iOS se eienskappe oorneem, met sommige eienskappe wat reeds in Lion vir die Mac bekendgestel is. Baie toepassings is hernoem of aangepas om ooreen te stem met hul iOS-eweknieë. Die toepassing iCal is byvoorbeeld hernoem na Calendar.

As Ontwikkelaarsvoorskou 1, ondersteun Mountain Lion dieselfde hardeware as Lion:

Game Centre - geleen van iOS



</doc>
<doc id="62265" url="https://af.wikipedia.org/wiki?curid=62265" title="Klavier-blennie">
Klavier-blennie

Die Klavier-blennie ("Plagiotremus tapeinosoma") is 'n vis wat voorkom in die Indiese-Pasifiese area en aan die ooskus van Afrika vanaf die Rooisee tot by Valsbaai. In Engels staan die vis bekend as die "Piano blenny".

Die vis het 'n gepunte kop met die mond onder die snoet en het geen sylyn nie. Die dorsale vin is lank en die bekken vin is klein. Daar is skerp tande in die kake. Die vis is bruin kleurig met 16 - 20 vertikale swart strepe op die sye. Dié strepe is bo-op 'n horisontale wit lyn wat strek van die snoet tot by die stertvin. Die vis word 12 cm lank.

Die vis kom voor in koraal en rots riwwe in water wat 5 – 32 m diep is en vreet die vel, skubbe en slym van groter visse. Hulle huiwer ook glad nie om skubaduikers te byt nie. Die vis is alleenswemmers en kom soms in klein groepe voor.





</doc>
<doc id="62266" url="https://af.wikipedia.org/wiki?curid=62266" title="Slangblennie">
Slangblennie

Die Slangblennie ("Xiphasia setifer") is 'n vis wat voorkom in die Indiese-Pasifiese area, die Rooisee en aan die ooskus van Afrika vanaf Oman tot by Valsbaai. In Engels staan die vis bekend as die "Snake blenny".

Die vis is plat en lank; dit word tot 60 cm lank. Die dorsale vin is ook lank, dit begin by 'n volwasse vis by die oë en die anale vin is ook lank. Die dorsale en anale vinne kom bymekaar by die stertvin wat amper soos 'n lang stukkie tou lyk. Die vis het 'n sylyn. Die mond is vol tande. Die lyf is bruin van kleur met 20 - 28 breë donker, horisontale strepe wat van die dorsale vin tot op die sye strek. Daar is 'n oogvormige kol op rant en aan die voorkant van die dorsale vin.

Die vis leef in modderige of sanderige bodems tot op dieptes van 54 m en vreet skaaldiere, skubbe, wurms en detritus.





</doc>
<doc id="62267" url="https://af.wikipedia.org/wiki?curid=62267" title="Lethrinidae">
Lethrinidae

Die keisers, kaalneuse en grootoogbrasse (Lethrinidae) is 'n visfamilie wat hoort tot die orde Perciformes. Daar is ongeveer vyf genera met meer as veertig spesies wat hoort tot dié familie en sestien van die spesies kom aan die Suid-Afrikaanse kus voor.

Die familie se dorsale vinne is aaneenlopend en die stertvinne gevurk. Die hele familie het skubbe. Die familie word tussen 20 – 80 cm groot.

Die familie leef naby of by koraalriwwe en hulle is naglewend. 'n Paar spesies se onvolwasse visse leef in riviermondings. Hulle is almal afwisselende hermafrodiete. Die familie is gewilde eetvisse.

Die volgende genera en spesies kom aan die Suid-Afrikaanse kus voor:







</doc>
<doc id="62275" url="https://af.wikipedia.org/wiki?curid=62275" title="Gerimpelde kaalneus">
Gerimpelde kaalneus

Die Gerimpelde kaalneus ("Gymnocranius grandoculis") is 'n vis wat voorkom in die Indiese-Pasifiese area, die Indiese Oseaan eilande en aan die ooskus van Afrika vanaf die Rooisee tot by die Aliwal-bank. In Engels staan die vis bekend as die "Bluelined barenose".

Die onvolwasse visse het 'n donker lyn onder die oog en 5 - 6 onreëlmatige strepe op die lyf. Die volwasse visse het golfvormige lyne op die snoet en wange. Die vis word tot 80 cm groot.

Die volwasse visse leef in sanderige en slikagtige bodems in water wat 50 – 100 m diep is. Die onvolwasse visse leef in vlak water oor seegras beddings en sanderige en slikagtige bodems. Die vis vreet hoofsaaklik bodem skaaldiere en vis.





</doc>
<doc id="62276" url="https://af.wikipedia.org/wiki?curid=62276" title="Konfyt">
Konfyt

Konfyt is 'n smeermiddel wat uit 'n pasta van vrugte en suiker of soms pektien bestaan. Dit word gebruik om op brood en ander gebak te smeer om dit ekstra geur te verleen. Die meeste konfyte word gekook en ingelê terwyl dit nog warm is.

Van die algemene soorte konfyte sluit in:


</doc>
<doc id="62279" url="https://af.wikipedia.org/wiki?curid=62279" title="Tansey Coetzee">
Tansey Coetzee

Tansey Coetzee (gebore op 8 Oktober 1984) is 'n skoonheidskoningin. In 2007 word sy as Mej. Suid-Afrika bekroon. Sy verteenwoordig Suid-Afrika in die Mejuffrou Heelal 2008 in Nha Trang, Viëtnam, waar sy onder die top 15 semifinaliste eindig. Sy het ook haar land verteenwoordig in die Mejuffrou Wêreld in haar tuisdorp, Johannesburg, Suid-Afrika, op 13 Desember 2008, waar sy 'n plek onder die top 5 behaal het.



</doc>
<doc id="62285" url="https://af.wikipedia.org/wiki?curid=62285" title="Michail Prochorof">
Michail Prochorof

Michail Dmitrijewitsj Prochorof (Russies: Михаи́л Дми́триевич Прóхоров; gebore 3 Mei 1965) is ’n Russiese miljardêr-oligarg en die eienaar van die Amerikaanse basketbalspan New Jersey Nets. Hy was een van die kandidate in die Russiese presidentsverkiesing van 4 Maart 2012 en het derde geëindig met 7,9 persent van die stemme.

Nadat Prochorof aan die Moskouse Finansiële Instituut gegradueer het, het hy naam in die finansiële sektor gemaak en een van die land se voorste nyweraars in edelmetale geword. Toe hy die hoof van Norilsk Nikkel was, het die maatskappy die grootste vervaardiger van nikkel en palladium geword. Hy was ook voorsitter van Poljoes Goud, Rusland se grootste goudvervaardiger, en president van die Onexim-groep. Hy het uit albei posisies bedank toe hy in Junie 2011 tot die politiek toegetree het.

Hy is die derde rykste man in Rusland en die 32ste rykste man in die wêreld volgens "Forbes" se 2011-lys, met ’n fortuin wat op $18 miljard (R140 miljard) geskat word.

Sy kritici beweer sy Regte Saak-party is ’n projek deur die Kremlin om ’n liberale alternatief te skep vir kiesers wat ontevrede is met die regerende Verenigde Rusland-party en hulle te lok om te stem vir ’n party wat die regering goedgesind is. In Desember 2011 het Prochorof aangekondig dat hy as ’n onafhanklike kandidaat sal staan.



</doc>
<doc id="62286" url="https://af.wikipedia.org/wiki?curid=62286" title="Gennadi Zioeganof">
Gennadi Zioeganof

Gennadi Andrejewitsj Zioeganof (Russies: Генна́дий Андре́евич Зюга́нов; gebore 26 Junie 1944) is ’n Russiese politikus. Hy is sedert 1993 die sekretaris-generaal van die Kommunistiese Party van die Russiese Federasie, sedert 1993 ’n afgevaardigde in die Doema en sedert 1996 lid van die Parlementêre Vergadering van die Europese Raad.

In die Russiese presidentsverkiesing van 1996 het Zioeganof met 32% van die stemme tweede geëindig ná die destydse president, Boris Jeltsin. In 2008 het hy met 17,76% van die stemme tweede geëindig ná die huidige president, Dmitri Medwedef.

Hy was weer 'n kandidaat in die Russiese presidentsverkiesing van 4 Maart 2012 en het weer tweede geëindig met 17,2 persent van die stemme.



</doc>
<doc id="62287" url="https://af.wikipedia.org/wiki?curid=62287" title="Sergei Mironof">
Sergei Mironof

Sergei Michailowitsj Mironof (Russies: Сергéй Михáйлович Мирóнов, gebore 14 Februarie 1953) is ’n Russiese politikus. Hy was van 2001 tot 2011 voorsitter van die Federasieraad, die hoër huis van die Russiese parlement, en is ’n vooraanstaande figuur in die Regverdige Rusland-party.

Mironof was in die 1970's in die Sowjet-weermag. Later het hy aan die destydse Leningradse Myninstituut gegradueer en as ’n ingenieur-geofisikus gewerk. Daarna het hy die politiek betree. Hy is in 1994 gekies as afgevaardigde van die Sint Petersburgse Wetgewende Raad. In Junie 2000 is hy verkies tot ondervoorsitter en in 2001 tot afgevaardigde van Sint Petersburg in die Federasieraad, die hoër huis van die parlement. Later dié jaar het hy die raad se speaker geword. Hy het in April 2003 voorsitter geword van die destydse Russiese Party van die Lewe.

Mironof het in die 2004-presidentsverkiesing gestaan, maar is nie as ’n ernstige kandidaat beskou nie. Hy het minder as 1% van die stemme gekry.

In Oktober 2006 het hy voorsitter van die nuwe Regverdige Rusland-party (Справедливая Россия) geword, wat gevorm is uit sy Russiese Party van die Lewe, die Russiese Pensioentrekkersparty en die party Rodina. Dit het hom effektiewelik die leier van die opposisie gemaak omdat die drie partye saam sterker is as die Kommunistiese Party van die Russiese Federasie.

In 2008 het die destydse president Wladimir Poetin aan hom die Orde van Meriete vir die Vaderland, 3de klas, toegeken. Hy het ook al talle ander politieke toekennings en eredoktorsgrade gekry.



</doc>
<doc id="62289" url="https://af.wikipedia.org/wiki?curid=62289" title="Russiese presidentsverkiesing, 2012">
Russiese presidentsverkiesing, 2012

Die Russiese presidentsverkiesing van 2012 het op 4 Maart 2012 plaasgevind, met Wladimir Poetin van Verenigde Rusland wat met 63,6 persent van die stemme gewen het en daarmee verkies is vir die nuwe, verlengde termyn van ses jaar. Hy was van 2000 tot 2008 reeds president van Rusland en daarna eerste minister onder pres. Dmitri Medwedef. Hy is op 7 Mei 2012 ingehuldig vir sy derde termyn.

Gennadi Zioeganof van die Kommunistiese Party was tweede met 17,2 persent van die stemme en die onafhanklike kandidaat Michail Prochorof derde met 7,9 persent.

Op 30 Junie 2011 het Poetin, die eerste minister, op ’n streekkonferensie van sy Verenigde Rusland-party gesê die 2012-verkiesing gaan "vuil" wees. Op die kongres van Verenigde Rusland op 24 September 2011 in Moskou het president Dmitri Medwedef voorgestel dat Poetin, sy voormalige mentor, in die verkiesing staan, en Poetin het die aanbod aanvaar. Poetin het dadelik voorgestel dat Medwedef Verenigde Rusland se kandidaat vir die amp van eerste minister moet wees.

Alle onafhanklike kandidate moes teen 15 Desember 2011 geregistreer het en kandidate wat deur politieke partye benoem is, teen 18 Januarie 2012. Die finale lys is op 29 Januarie aangekondig.

Die volgende kandidate is suksesvol geregistreer vir die verkiesing:

Altesaam 11 kandidate, onder andere Grigori Jawlinski van die Jabloko-party, se registrasie is afgekeur, hoofsaaklik omdat hulle nie die nodige aantal handtekeninge ingelewer het nie of omdat te veel van die handtekeninge ongeldig sou wees.

Volgens ’n VTsIOM-meningspeiling wat op 14 Januarie 2012 gepubliseer is, het Poetin voorgeloop met ’n voorgenome stempersentasie van 48%.

Volgens VTsIOM op 10-11 Desember 2011 sou Poetin 42% van die stemme kry. Dit sou nie genoeg wees om hom ’n klinkklare oorwinning in die eerste ronde te besorg nie. Zioeganof was in die tweede plek met 11%, Zjirinofski het 9% gehad; Mironof 5%; en Jawlinski en Prochorof 1% elk.

Volgens ’n meningspeiling van die Lewada-sentrum van September 2011 sou 41% van Russiese kiesers verkies dat Poetin president word teenoor 22% wat vir Medwedef was, terwyl 10% iemand anders wou hê en 28% onseker was.



</doc>
<doc id="62293" url="https://af.wikipedia.org/wiki?curid=62293" title="Verenigde Rusland">
Verenigde Rusland

Verenigde Rusland (Russies: Еди́ная Росси́я, "Jedínaja Rossíja") is ’n middel-regse politieke party in Rusland en die grootste party in die land, met tans 238 van die 450 setels in die Doema. Die party is in Desember 2001 gestig toe die Eenheidsparty van Rusland en die Vaderland-party saamgesmelt het. 

Dit beskou homself ideologies as ’n "Russiese konserwatiewe" party en steun die beleid van die presidensiële administrasie van Wladimir Poetin. Die party se verbinding met die voormalige president en huidige eerste minister, Dmitri Medwedef, wat tans die leier van die party is, is die sleutel tot sy sukses.

Hoewel die gewildheid daarvan afgeneem het van 64,4% in die 2007-parlementsverkiesing tot 49,32% in die 2011-verkiesing, is dit steeds verreweg die gewildste party in die land. Die Kommunistiese Party van die Russiese Federasie is tweede, met 19,19%.



</doc>
<doc id="62295" url="https://af.wikipedia.org/wiki?curid=62295" title="Regverdige Rusland">
Regverdige Rusland

Regverdige Rusland (Russies: Справедливая Россия, "Sprawedliwaja Rossija") is ’n sosiaal-demokratiese politieke party in Rusland, met tans 64 van die 450 setels in die Doema. Dit is op 28 Oktober 2006 gestig toe die partye Rodina, die Russiese Party van die Lewe en die Russiese Pensioentrekkersparty saamgesmelt het. Later het nog ses klein partye aangesluit. Regverdige Rusland staan vir die beginsels van regverdigheid, vryheid en solidariteit. Dit is ten gunste van ’n "nuwe sosialisme van die 21ste eeu" wat die regte en vryhede van die individu waarborg en die werking van ’n welsynstaat daarstel. Nikolai Lewitsjen het in 2011 die voorsitter geword in die plek van Sergei Mironof, wat in 2006–2011 die leier was. Mironof is die party se kandidaat in die presidentsverkiesing van 2012.




</doc>
<doc id="62296" url="https://af.wikipedia.org/wiki?curid=62296" title="Liberaal-Demokratiese Party van Rusland">
Liberaal-Demokratiese Party van Rusland

Die Liberaal-Demokratiese Party van Rusland (Russies: Либерально-Демократическая Партия России, "Liberalno-Demokratitsjeskaja Partija Rossii") is ’n politieke party in Rusland. Die leier sedert sy ontstaan in 1991 is die charismatiese en omstrede Wladimir Zjirinofski. Dit staan beide kommunisme en die "wilde" kapitalisme van die 1990's teen en het groot sukses behaal in die parlementêre verkiesing van 1993. In 2007 het dit 8,14% van die stemme gekry en daarmee 40 van die 450 setsels in die Doema. In die mees onlangse verkiesing van 2011 het hulle die persentasie stemme verhoog tot 11,4%. Die party se beeld en organisasie is gesentreer om die persoonlikheid van Zjirinofski.

Ondanks die party se naam word dit dikwels beskryf as "nóg liberaal nóg demokraties". Terwyl die party homself beskryf as ’n hervormingsgesinde middelparty, word dit gewoonlik beskou as verregs en ultranasionalisties. Sy ideologie is hoofsaaklik gebaseer op Zjirinofski se idees van "imperiale herverowering" (’n nuwe Russiese Ryk) en ’n outoritêre visie van ’n "Groter Rusland".



</doc>
<doc id="62298" url="https://af.wikipedia.org/wiki?curid=62298" title="Christendom in Duitsland">
Christendom in Duitsland

Teen die einde van 2009 was sowat twee derdes van die Duitse bevolking Christene, waarvan 24,2 miljoen lidmate van die Evangelies-Lutherse en 24,9 miljoen lidmate van die Rooms-Katolieke Kerk.

Daar is groot verskille tussen die nuwe en ou deelstate wat verbintenis met een van die twee tradisionele hoofkerke betref. In die vroeëre Duitse Demokratiese Republiek is aanvanklik politieke druk op mense uitgeoefen om kerklidmaatskap en betrokkenheid by Christelike organisasies te beëindig. In latere jare het kerklidmaatskap skerp gedaal omdat ouers hul kinders nie meer laat doop het nie. So is 'n groot persentasie inwoners van die nuwe deelstate tans ongebonde.

In Wes-Duitsland is ontevredenheid met kerkbelasting, amptelike kerkbeleid en leerstellings asook onthullings oor seksuele misbruik van minderjariges in Rooms-Katolieke instellings en ander skandale van die hoofredes vir dalende lidmaatgetalle. Volgens meningspeilings het 'n kwart van Duitse Rooms-Katolieke lidmate reeds oorweeg om die kerk te verlaat.

Kerkbelasting op persoonlike inkomste word in Duitsland deur die staat gehef. Enige kerk wat homself as publiekregtelike liggaam laat registreer, mag 'n sodanige ooreenkoms met die belastingowerheid aangaan. Intussen het ook Jehovah se Getuies hierdie status gekry, maar hef tans nog geen kerkbelasting op inkomste van hul lidmate nie.

Die immigrasie van nie-Christelike buitelanders het die persentasie Christene verder laat daal. Tans is in Wes-Duitsland 71 persent en in Oos-Duitsland 22 persent van die bevolking lede van Christelike kerke. Ten opsigte van die hele Duitsland is die persentasie dus 62 persent.

Die tradisionele strukture van die twee groot volkskerke het ondanks die uiteenlopende ontwikkeling steeds bewaar gebly. Kinders van Christelike ouers word tydens die eerste lewensjaar gedoop om sodoende lidmate van die kerk te word. Die Evangelies-Lutherse en Rooms-Katolieke speel daarnaas 'n beduidende rol in die onderwysstelsel, op kulturele gebied en as welsynorganisasies. Christelike waardes en sosiale etiek bly rigtingwysend vir die hele samelewing.


</doc>
<doc id="62299" url="https://af.wikipedia.org/wiki?curid=62299" title="Kommunistiese Party van die Russiese Federasie">
Kommunistiese Party van die Russiese Federasie

Die Kommunistiese Party van die Russiese Federasie of KPRF (Russies: Коммунистическая партия Российской Федерации, (КПРФ); "Kommoenistitsjeskaja partija Rossiiskoi Federatsii") is die tweede grootste politieke party van Rusland ná Verenigde Rusland. Die jeugliga is bekend as die Leninistiese Komsomol van die Russiese Federasie.
Die party is op 14 Februarie 1993 gestig en beskou homself as die opvolger van die Kommunistiese Party van die Sowjetunie. Die leier is Gennadi Zioeganof, ’n medestigter, wat deur sommige beskou word as ’n voorstander van nasionalisme.

Zioeganof het die parlementêre verkiesing van 2003 ’n "walglike spektakel" genoem en die Kremlin daarvan beskuldig dat dit ’n "skynparty", Rodina, gestig het om dié party se stemme te steel.

Die amptelikie ideologie van die party is kommunisme, Marxisme-Leninisme en patriotisme. Die party lê klem op sy unieke Russiese karakter en het herhaaldelik ’n oproep gedoen vir patriotisme en nasionalisme benewens die amptelike Marxisme-Leninisme van sy Sowjet-voorganger. Anders as laasgenoemde party ná 1956, vier die KPRF die bewind van Josef Stalin. Op die herdenking van Stalin se geboorte op 21 Desember 2010 het Zioeganof in ’n ope brief aan president Dmitri Medwedef ’n beroep gedoen vir die "re-Stalinisasie" van Rusland.

In die eerste parlementêre verkiesing van 1993 het die party net 12,4% van die stemme gekry, maar daarna gegroei tot 22% in 1995 en 24% in 1999. In 2003 het dit met byna die helfte gekrimp tot 13%, waarmee dit 51 van die 450 setels in die Doema gewen het. In 2007 het dit nog minder, net 11,6%, van die stemme gekry. Dit is egter steeds die grootste opposisieparty, en sy kandidate het nog in al die presidentsverkiesings sedert die val van die Sowjetunie die tweede meeste stemme gekry. In die 2008-verkiesing het Zioeganof 17,8% (13 243 550 stemme) gekry. Hy het selfs die Verenigde Rusland-kandidaat, Medwedef, in sommige dorpe geklop.






</doc>
<doc id="62305" url="https://af.wikipedia.org/wiki?curid=62305" title="Paleis van die Sjirwansjah">
Paleis van die Sjirwansjah

Die Paleis van die Sjirwansjah (Azerbeidjans: "Şirvanşahlar sarayı") is 'n kompleks van vorstelike geboue op die heuwelpiek van İçəri Şəhər, die geskiedkundige ou stad van die Azerbeidjanse hoofstad Bakoe. Dikwels word ook net na die woonpaleis as "Paleis van die Sjirwansjah" verwys.

'n Aantal geskiedkundige geboue maak deel uit van die kompleks, waaronder die Mausoleum van die Sjirwansjah, die Maagdetoring, die Sjah-moskee met sy minaret, die grafmonument van die vorstelike astroloog Seyid Yahya Bakuvi, die Moerad-poort, die "Divanchana" of vergaderingshuis, die Key-Gubad-moskee en die badhuis ("hammam").

Die woonpaleis is die oudste gebou van die kompleks. Boubedrywighede vir dié vorstelike woning het in 1411 onder sjah Ibrahim I begin toe Bakoe Sjamaha as permanente regeringsetel vervang het en sou voortduur tot in die regeringstyd van sy seun Faroek. Dit is eers gestaak toe hy in 1501 gesneuwel het. Die paleis bestaan uit twee identieke verdiepings waarvan elkeen tot by 25 vertrekke het. Die laagste verdieping huisves stoorgeriewe en wonings vir dienaars.

In die oudste saal, die agthoekige "Divanchana", het plegtige seremonies plaasgevind. Die saal het in 'n sekere afstand van die ander geboue in die middel van 'n vierhoekige binneplein met arkades ontstaan. 'n Kleiner kamer langsaan het as vestibule (voorportaal) en verbinding tot die kamers van die boonste verdieping gedien. 'n Ryk versierde portaal, wat deur 'n koepel bekroon word, vorm die wesfasade.

Die paleiskompleks is in die 18de eeu deur die keiserlike Russiese vloot gebombardeer en ernstig beskadig. Kunsskatte uit die paleis is eers in Tabriz, Iran bewaar en later as buit na die Topkapi-paleis in Istanboel, Turkye geneem. Sedertdien het omvattende restourasiewerk plaasgevind. Die paleis is in 2000 as deel van die historiese ou stad van Bakoe as Unesco-wêrelderfenisgebied gelys.


</doc>
<doc id="62308" url="https://af.wikipedia.org/wiki?curid=62308" title="Simonas Daukantas">
Simonas Daukantas

Simonas Daukantas (Litause spelwyse) of Szymon Dowkont volgens die Poolse spelwyse (* 28 Oktober 1793, † 6 Desember 1864) was 'n Litause skrywer, volkskundige en geskiedkundige.

As een van die pioniers van die Litause nasionale herlewing het hy met die publikasie van die eerste boek oor die geskiedenis van Litaue, wat in Litaus geskryf is, 'n waardevolle bydrae tot die geskiedskrywing van dié land gelewer. Daukantas het daarnaas 'n aantal werke oor Litause en Samogitiese volkskunde geskryf en 'n Pools-Litause woordeboek saamgestel.

As skrywer het hy sy werke onder 'n verskeidenheid skuilname gepubliseer, waaronder Jakyb Łaukys, K.V.Mylė, Jokūbas Laukys, Motiejus Šauklys, J.Devynakis, Jonas Girdenis, Jonas Raganius, Antanas Žeimys, Jonas Purvys en Antanas Vaineikis. Sommige van dié name kom ook in Poolse spelwyses voor.


</doc>
<doc id="62314" url="https://af.wikipedia.org/wiki?curid=62314" title="Joachim Gauck">
Joachim Gauck

Joachim Gauck (* 24 Januarie 1940 in Rostock) het tussen Maart 2012 en Maart 2017 as die elfde federale president (seremoniële staatshoof) van Duitsland gedien. As Evangelies-Lutherse pastoor, partylose politikus en publisis het hy 'n belangrike bydrae tot die politieke proses van Duitse hereniging in 1990 gespeel.

Tussen 1982 en 1990 was Gauck in Rostock by die koördinasie van kerklike kongresse betrokke. In die tyd van vreedsame omwenteling in die destydse Duitse Demokratiese Republiek (DDR) in 1989 en 1990 was hy een van die leidende persoonlikhede in Rostock se "Neues Forum" en ná die eerste en enigste vrye verkiesing afgevaardigde in die DDR-parlement ("Volkskammer"). Hier is hy as voorsitter van 'n spesiale parlementêre kommissie verkies wat toesig oor die ontbinding van die DDR-veiligheidsdiens "Ministerium für Staatssicherheit" (MfS) gehou het.

Vanaf 3 Oktober 1990 was Gauck die hoof van 'n openbare instelling wat die geheime argiewe van die DDR-veiligheidsdiens bestuur en vir die algemene publiek toeganklik gemaak het. Hy het hierdie posisie twee ampstermyne lank beklee en is in Oktober 2000 deur Marianne Birthler opgevolg.

Gauck was sedertdien as publisis werksaam en het sy mening oor maatskaplike aangeleenthede onder meer in lesings en in openbare media uitgespreek, onder meer as voorsitter van die vereniging "Gegen Vergessen – Für Demokratie". Hy was een van die inisieerders van die "Praag-verklaring oor die Europese gewete en kommunisme" en die "Verklaring oor die misdade van kommunisme". Gauck het verskeie kere toekennings vir sy prestasies en publikasies ontvang.

Sy kandidaatskap om Duitse bondspresident te word het in 2010 wye ondersteuning in die media en by die algemene publiek geniet. Ná drie stemmings het Gauck teen Christian Wulff, wat deur die konserwatief-liberale regeringskoalisie as kandidaat benoem is, verloor.

Ná Wulff se bedanking in Februarie 2012 het die drie regeringspartye CDU, CSU en FDP ná moeilike onderhandelinge met die opposisiepartye SPD en Bündnis 90/Grüne ooreengekom om Joachim Gauck amptelik as opvolger van Wulff te nomineer. Op 18 Maart 2012 is hy deur die "Bundesversammlung" as nuwe bondspresident van Duitsland en opvolger van Christian Wulff verkies en vyf dae later amptelik ingesweer. Hy is op 19 Maart 2017 deur Frank-Walter Steinmeier opgevolg.


</doc>
<doc id="62320" url="https://af.wikipedia.org/wiki?curid=62320" title="Hans Strydom (verslaggewer)">
Hans Strydom (verslaggewer)

Hans Strydom (Rustenburg, 8 Augustus 1936 - 28 Maart 2004) was 'n Suid-Afrikaanse joernalis, skrywer en kunstenaar.

Strydom was 'n doyen van die Suid-Afrikaanse verslaggewers en het enkele jare as voorsitter van die Suider-Afrikaanse Vereniging van Joernaliste opgetree asook van die persklub van sowel Johannesburg as Durban. Een van die hoogtepunte van sy loopbaan was toe hy medeskrywer was van die onthullende boek oor die Broederbond, getiteld "Super Afrikaners". Hy het geglo dit was sy groot bydrae tot die koms van die nuwe Suid-Afrika.

Strydom is op Rustenburg gebore en matrikuleer in 1953 op Nylstroom aan die Nylstroomse Hoërskool, dieselfde dorp waar sy naamgenoot en die gewese eerste minister, adv. Hans Strijdom, hom ná sy studie gaan vestig het, en die middelpunt van die kiesafdeling Waterberg, wat hy jare lank in die Volksraad verteenwoordig het. Ná skool gaan werk Strydom vir die Landbank, maar van 1956 tot 1958 studeer hy aan die Onderwyskollege op Heidelberg en verwerf sy B.A.-graad aan die Unisa met lof. 

Hy aanvaar daarna in Desember 1958 'n betrekking as junior verslaggewer by die weekblad "Suid-Afrikaanse Stem", die latere "Sondagstem", naas "Landstem" die enigste noemenswaardige koerant van destyds wat nié die Nasionale Party en sy apartheidsbeleid ondersteun het nie. In April 1960 word hy aangestel as hoofverslaggewer, maar bedank op 30 November 1960 uit dié pos.

Nadat hy by die koerant bedank het, sluit Strydom hom aan by Japie Basson se kortstondige Nasionale Unie en in die algemene verkiesing in Oktober 1961 staan hy as kandidaat in die kiesafdeling Vereeniging. Die N.U. het tydens die verkiesing 'n samewerkingsooreenkoms met die Verenigde Party gehad ingevolge waarvan die partye nie kandidate teen mekaar sou stel nie. Sir De Villiers Graaff, die V.P.-leier, het blykbaar die N.U. se steun oorskat, want hy het die N.U. toegelaat om in 12 setels te staan (vyf in Kaapland, vyf in Transvaal en twee in Natal). Die verkiesing was ook die eerste waaraan die Progressiewe Party, voorloper van die Demokratiese Alliansie deelgeneem het. Die N.U. verenig 46 448 stemme op hulle en die P.P. 68 045. Omdat die verkiesing so kort ná die volkstemming oor republiekwording van 1960 gehou is, was amper die helfte van die setels onbestrede. As die N.P. en V.P. ook in die twee partye se veilige setels gestaan het, sou die N.U. se persentasie van 5,8 heelwat laer gewees het.

Strydom kom in Vereeniging te staan teen die N.P. se Blaar Coetzee. Op sy verkiesingsplakkate was die slagspreuk: "Blaar is klaar, gee Hans 'n kans." In die volkstemming het 6 833 kiesers ten gunste van republiekwording gestem (meestal N.P.-ondersteuners) en 5 024 nee (meestal V.P.- en P.P. ondersteuners). Die opposisiekiesers het bankvas agter Strydom gestaan in die verkiesing die volgende jaar toe hy 4 745 stemme kry, vergeleke met Coetzee se 6 465. Van die P.P. het in daardie verkiesing net Helen Suzman (in Houghton) die paal gehaal en van die N.U. net Japie Basson (in Bezuidenhout), albei in Johannesburg en albei later Volksraadslede van die Progressiewe Federale Party. Ná die verkiesing sluit Strydom hom aan by die Progressiewe Party. Hy dien in verskeie uitvoerende poste en besoek Duitsland as afgevaardigde van die P.P. na konferensies.

In Augustus 1964 bedank Strydom sy voltydse pos in die P.P. en keer terug na die joernalistiek. Hy word 'n pos aangebied by die nuwe "Sunday Chronicle", sy eerste kennismaking met 'n Engelstalige koerant. Sy weeklikse rubriek, Afrikaner Cameos, word wyd aangeprys. Ongelukkig kon dié gesofistikeerde publikasie nie die paal haal nie en moes dit sluit. Hierna verhuis Strydom na Kaapstad waar hy aangestel word as verslaggewer by die "Cape Times". 

Intussen het die Argus-groep "Sondagstem" in 1959 oorgeneem. Ná verskeie versoeke van dié koerant keer hy terug na Johannesburg in September 1966, ook die maand waarin dr. H.F. Verwoerd om die lewe gebring is. Net mooi 'n jaar later bied die "Sunday Tribune" in Durban, waarvan die redakteur destyds Cliff Scott was, hom die pos van nuusredakteur aan teen 'n salaris van R425 per maand. Weens die ongekende wedywering in die Afrikaanse Sondagmark tussen die Nasionale Pers se "Die Beeld" en die Afrikaanse Pers (1962) Beperk se "Dagbreek en Sondagnuus" besluit die Argusgroep op 16 November 1967 dat die uitgawe van "Sondagstem" van 3 Desember 1967 die laaste sou wees. Die Argusmaatskappy besluit egter op Vrydag 24 November die uitgawe van die daaropvolgende Sondag sou die laaste wees. 

Strydom het die pos in Durban aanvaar en bly daar tot Julie 1972, toe hy weer Kaap toe verhuis, dié keer as parlementêre verslaggewer van die "Cape Argus". Hy beklee dié pos tot in 1976 toe hy aangestel word as nuusredakteur en assistentredakteur van die "Sunday Times" onder Tertius Myburgh. Die laaste 12 jaar voor sy aftrede was hy aan dié koerante, die grootste in Suid-Afrika, verbonde. Dit was hier dat hy bekendheid verwerf het met sy blootlegging van die geheime bedrywighede van die Afrikaner Broederbond.

Ná sy aftrede wen hy die wyk Northcliff in Johannesburg se stadsraad vir die Progressiewe Federale Party. In dié tyd word hy ook 'n uitgewer en skep buiten Hans Strydom Publications ook Scripta Africana wat 'n gesogte versameling geskiedkundige boeke oor die twee Vryheidsoorloë in Suid-Afrika uitgegee het. Hans Strydom Publications het boeke van bekendes soos Frederik van Zyl Slabbert, Wynand Claassen, Wynand du Toit en Rob Louw uitgegee asook Alan Paton se laaste boek. Strydom se eie boeke was "The Super Afrikaners", 'n onthullende boek oor die Broederbond saam met Ivor Wilkins en "For Volk & Führer" (1983), die verhaal van die Olimpiese bokser Robey Leibbrandt (25 Januarie 1913 - 1 Augustus 1966) wat hom in die Tweede Wêreldoorlog by die Duitse weermag aangesluit het. Sy derde boek was "Afrikaner Cameos". 'n Versameling rubrieke oor die lewe in Suid-Afrika wat deurspek is van sy kenmerkende droë humor. Voor sy dood het hy ook begin skilder, maar self sy werk as "naïef" beskryf.

Hy was getroud met Gertie en hulle het drie kinders gehad: Hans (Johannes Matthys), geb. 25 Augustus 1959, Grietjie (Gertruida Maria), geb. 19 November 1960 en (Johannes), geb. 28 April 1965. Sy broer, Jaap Strydom, was in die apartheidsera direkteur van swart onderwys in Soweto.






</doc>
<doc id="62321" url="https://af.wikipedia.org/wiki?curid=62321" title="Chanette Paul">
Chanette Paul

Chanette Paul is 'n Suid-Afrikaanse skryfster van onder meer speurverhale. Sy is in Johannesburg gebore en het, terwyl sy nog 'n loopbaan in die klerebedryf gevolg het, in 1988 'n meestersgraad in Afrikaanse en Nederlandse Letterkunde aan die destydse Randse Afrikaanse Universiteit (RAU) verwerf.

Chanette Paul skryf in Afrikaans en het al 32 boeke gepubliseer. Sy het met verskillende literêre genres geëksperimenteer en uiteindelik speurverhale met 'n romantiese inslag as haar persoonlike nis ontdek. Paul word onder die belangrikste Afrikaanse skrywers van misdaadfiksie gereken, maar het ook 'n verskeidenheid verhale en humorartikels vir tydskrifte geskryf. Sy is 'n lid van "International Thriller Writers" en die Afrikaanse redakteur van "Crime Beat".

Chanette Paul woon tans in 'n klein huis op die oewer van die Kleine Rivier in die Overberg.

Chanette Paul het altesaam nege skole bygewoon, aan vyf universiteite gestudeer en in sewe Suid-Afrikaanse provinsies gebly. Die eerste literêre werk, waarvoor sy betaling ontvang het, was 'n sprokie wat sy op die ouderdom van sestien geskryf het. 'n Tweede werk het as kortverhaal in haar matriekjaar ontstaan en het later, toe sy al gestudeer het, in die tydskrif "Huisgenoot" verskyn.

Chanette Paul het haar beroepsloopbaan in die klerebedryf begin, maar tegelykertyd haar meestersgraad aan die RAU verwerf. Haar skripsie is met die Simon Wainstein-prys bekroon. Paul was nog enkele jare in die klerebedryf werksaam voordat sy haarself in 1995 as voltydse skrywer bekwaam het. Vir haar debuutroman, wat in die volgende jaar verskyn het, het sy die Perskor-prys vir die beste romantiese fiksie ontvang. 'n tweede roman, "Wip van die droomvanger" (1999), was op die Afrikaanse Taal- en Kultuurvereniging se kortlys vir die ATKV-Prosaprys.

Danksy 'n beurs van "Human & Rousseau" het Chanette Paul in 2003 'n tweede meestersgraad in Skeppende Skryfwerk aan die Universiteit van Kaapstad voltooi. "Leila word lig", 'n roman wat in hierdie tydperk ontstaan het, het weer die kortlys vir die ATKV-Prosaprys in 2006 gehaal. 

Paul doen sedert 2002 manuskripontwikkeling vir "Lapa Uitgewers" en bied namens dié uitgewers ook werkswinkels aan. Met haar literêre werk wil sy 'n bydrae tot die "destigmatisering van Afrikaanse ontspanningsfiksie" lewer, maar sy beywer haar ook vir die voortbestaan van die Afrikaanse taal.

Toe Paul in 2007 met die skryf van spanningsromans met 'n romantiese inslag begin het, het sy haar ware literêre nis ontdek. "Springgety" was die eerste in 'n reeks van vyf romans wat in die Niemandsdorp-omgewing rondom die speurder Gys Niemand en konstabel Faantjie Fortuin afspeel. Die legende van Kruisbaai se visvrou vorm 'n deurlopende tema in al vyf speurverhale. "Springgety" is opgevolg deur "Fortuin" (2008), "Boheem" (2009), "Meetsnoer" (2010) en "Dryfhout" (2011).



</doc>
<doc id="62322" url="https://af.wikipedia.org/wiki?curid=62322" title="Geelvin-keiser">
Geelvin-keiser

Die Geelvin-keiser ("Lethrinus crocineus") is 'n vis wat voorkom in die westelike Indiese Oseaan, Sri Lanka, Seychelle-eilande, Comore-eilande, Madagaskar, Mauritius, Rodrigues en aan die ooskus van Afrika vanaf Kenia tot by St. Lucia. In Engels staan die vis bekend as die "Yellowfin emperor".

Die vis se lyf is gelerig en die meeste skubbe het 'n swart kol op terwyl die kop bruin is. Al die vinne is ook gelerig. Die dorsale vin kan 'n rooierige rant hê en die mond is rooi binne. Party visse kan dowwe swart strepe op hê. Die vis word tot 60 cm groot en 9 kg swaar.

Die vis leef in riwwe en aangrensende sanderige areas in water wat tot 150 m diep is.





</doc>
<doc id="62323" url="https://af.wikipedia.org/wiki?curid=62323" title="Jabloko">
Jabloko

Die Russiese Verenigde Demokratiese Party "Jabloko" (Russies: Российская объединённая демократическая партия «Яблоко», Rossiiskaja Obedinjonnaja demokratitsjeskaja partija "Jabloko") is ’n sosiaal-liberale politieke party in Rusland. Die Russiese naam "Яблоко" beteken "Appel" en kom van die eerste letters van die vanne van die drie stigters, Grigori Jawlinski, Joeri Boldiref en Wladimir Loekin. Die huidige leier is Sergei Mitrochin.

Die party staan vryheid en burgerregte in Rusland voor, asook integrasie met die Weste, beter betrekkinge met die VSA en lidmaatskap van die Europese Unie.

Jawlinski se aansoek om ’n kandidaat te wees in die presidentsverkiesing van 2012 is afgekeur weens die groot aantal ongeldige handtekeninge wat hy ingedien het om sy kandidaatskap te steun (25,66%).




</doc>
<doc id="62324" url="https://af.wikipedia.org/wiki?curid=62324" title="Die Ander Rusland">
Die Ander Rusland

Die Ander Rusland (Russies: Другая Россия, "Droegaja Rossija") was ’n sambreelkoalisie wat teenstanders van die Russiese president, Wladimir Poetin, probeer byeenbring het. Dit het ’n breë spektrum van politieke en meneseregte-organisasies, nasionaal-Bolsjewiste en kommunistiese groepe ingesluit, asook individue. Hulle was veral bekend vir die optogte wat hulle vir andersdenkendes gehou het.

Van die lede was linkse en regse opposisieleiers sowel as hoofstroomliberale soos die voormalige skaakkampioen Garri Kasparof, leier van die Verenigde Burgerfront. Hul laaste optog is in 2008 gehou.



</doc>
<doc id="62325" url="https://af.wikipedia.org/wiki?curid=62325" title="Nasionaal-Bolsjewistiese Party">
Nasionaal-Bolsjewistiese Party

Die Nasionaal-Bolsjewistiese Party of NBP (Russies: Национал-большевистская партия, НБП; Natsional-Bolsjewistkaja Partija), ook bekend as Natsbol, was ’n politieke party in Rusland wat nasionale bolsjewisme voorgestaan het.

Die NBP is ’n prominente lid van Die Ander Rusland, ’n koalisie van opposisiepartye. Daar is ook kleiner NBP-groepe in ander lande. In Rusland is die organisasie verbied en dit is nooit amptelik as ’n politieke party geregistreer nie. Sy ledetal het afgeneem sedert dit verbied is.

Die amptelike spreekbuis van die organisasie is die koerant "Limonka" (Лимонка). Die naam is ’n woordspeling op die naam van die leier, Edoeard Limonof, en is ’n Russiese idioom vir "handgranaat". Dit is gedwing om sy naam te verander nadat die owerheid dit verbied het vir die "aanhitsing van ekstremisme en haat".

Die NBP verkondig die skepping van ’n ryk wat deur Rusland oorheers word en wat die hele Europa en Noord- en Sentraal-Asië insluit. Dit is sterk gekant teen die VSA se buitelandse beleid en glo ’n Eurasiese ryk sal ’n noodsaaklike teenwig skep vir kapitalistiese wêreldoorheersing.




</doc>
<doc id="62327" url="https://af.wikipedia.org/wiki?curid=62327" title="Ell &amp; Nikki">
Ell &amp; Nikki

Ell & Nikki, ook bekend as Eldar & Nigar, is 'n Azerbeidjanse popduo bestaande uit die sangers Eldar Qasımov (alternatiewe spelwyse Eldar Gasimov of Gasimof) en Nigar Jamal.

Op 14 Mei 2011 het hulle die Eurovision-sangfees in Düsseldorf, Duitsland met hul liedjie "Running Scared" gewen. Dit was die eerste keer dat Azerbeidjan as wenner van dié sangfees aangewys is.

Media


</doc>
<doc id="62329" url="https://af.wikipedia.org/wiki?curid=62329" title="Swartkol-keiser">
Swartkol-keiser

Die Swartkol-keiser ("Lethrinus harak") is 'n vis wat voorkom in die Indiese-Pasifiese area, die Rooisee en aan die ooskus van Afrika vanaf Oman tot by Sodwanabaai. Dit kom ook voor by die meeste Indiese oseaan eilande. In Engels staan die vis bekend as die "Blackspot emperor".

Die vis is olyfgroen of grys aan die bokant met blouwit of wit kolletjies op die skubbe. Daar is 'n groot swart vlek net onder die sylyn in die middel van die lyf. By party visse ontbreek die vlek wat die indentifiseing van die vis bemoeilik. Die vis word tot 50 cm groot.

Die vis leef in in vlak sanderige, dooie koraal of seegrasbeddings areas naby riwwe. Hulle vreet onder andere skaaldiere, slakke, wurms en vis en is meestal alleenswemmers maar kan ook in klein groepies voorkom. Dit is 'n lekker eetvis.





</doc>
<doc id="62330" url="https://af.wikipedia.org/wiki?curid=62330" title="Oranjestreep-keiser">
Oranjestreep-keiser

Die Oranjestreep-keiser ("Lethrinus obsoletus") is 'n vis wat in die Indiese-Pasifiese area, die Rooisee en aan die ooskus van Afrika vanaf Oman tot by Sodwanabaai voorkom. In Engels staan die vis bekend as die "Orange-striped emperor".

Die vis se skubbe het donker rante om en daar is 'n oranje streep vanaf die pektorale vin se basis tot tussen die anale- en stervinne se basisse. Party visse het ook twee dowwe strepe bo en onder die hooforanje streep. Die vis het 'n sylyn. Die vis word tot 60  lank.

Die vis leef in vlakkerige areas en koraalriwwe in water wat tot 30 diep is. Alhoewel die Oranjestreep-keiser een van die volopste keiservisse is, is daar weinig bekend omtrent sy voortplanting. Hulle is alleenswemmers of kom in klein groepe voor. Die visse vreet slakke, skaaldiere en stekelhuidiges.





</doc>
<doc id="62339" url="https://af.wikipedia.org/wiki?curid=62339" title="Wêreldmoedertaaldag">
Wêreldmoedertaaldag

Wêreldmoedertaaldag is ’n dag wat wêreldwyd jaarliks op 21 Februarie gevier word om die bewustheid van taalkundige en kulturele verskeidenheid en veeltaligheid te bevorder. Dit is op 17 November 1999 deur Unesco aangekondig. Hierdie viering is ook amptelik erken deur die Verenigde Nasies se Algemene Vergadering in sy besluit om 2008 as die Internasionale Jaar van Tale te vestig.

Wêreldmoedertaaldag het ontstaan as internasionale erkenning van Taalbewegingsdag, wat sedert 1952 in Bangladesj (voorheen bekend as Oos-Pakistan) herdenk is toe ’n aantal studente, insluitend studente van die Universiteit van Dhaka doodgemaak is deur Pakistanse polisie in Dhaka gedurende die proteste van die Bengaalse Taalbeweging.

Op 21 Maart 1948 het Muhammad Ali Jinnah, destydse goewerneur-generaal van Pakistan, verklaar dat Oerdoe die enigste amptelike taal vir Wes- en Oos-Pakistan sou wees. Die mense van Oos-Pakistan (nou Bangladesj), met Bengaals as moedertaal het hierteen begin protesteer. Op 21 Februarie 1952 (8 Falgun 1358 in die Bengaalse kalender) het studente in Dhaka aangedring op ’n provinsiale staking. Die regering het ’n beperkte klokreëling ingestel om ’n staking te voorkom en die proteste is bedwing sodat die klokreëling nie oortree sou word nie. Die Pakistanse polisie het op die studente gevuur ten spyte van die relatief rustige protes en ’n aantal studente is dood.

Die viering van Wêreldmoedertaaldag het normaalweg ’n tema wat òf aangedui is in die formele program wat feesvieringe bepaal by Unesco se hoofkantoor, of meer eksplisiet in die media.





</doc>
<doc id="62342" url="https://af.wikipedia.org/wiki?curid=62342" title="Monopolie">
Monopolie

'n Monopolie (vanaf Grieks: "monos / μονος" (alleen, enkel) + "polein / πωλειν" (verkope)) is 'n situasie waar 'n produk of diens slegs seur 'n enkele party aangebied word. Die prys daarvan word dan deur die aanbieder vasgestel, en nie deur markkragte bepaal nie. Dit skep 'n ongesonde situasie waar die aanbieder beduidende winste kan verklaar en die verbruikers sodoende ingeloop word.

Verskeie lande, insluitende die Verenigde State van Amerika, het wetgewing wat maatskappye verhoed om monopolieë te vorm.Suid-Afrika het ook 'n beleid teenoor Monopolie in die mark

In 'n suiwer monopolie is daar geen alternatiewe nie. As daar 'n beperkte aantal verskaffers is, word daar na 'n oligopolie verwys.

Voorbeelde van Monopolieë in Suid-Afrika:
En andere.


</doc>
<doc id="62353" url="https://af.wikipedia.org/wiki?curid=62353" title="Quatre Bras, Lochem">
Quatre Bras, Lochem

Quatre Bras is ’n nedersetting in die munisipaliteit Lochem in die provinsie Gelderland in Nederland.


</doc>
<doc id="62354" url="https://af.wikipedia.org/wiki?curid=62354" title="De Schoolt">
De Schoolt

De Schoolt is ’n nedersetting in die munisipaliteit Lochem in die provinsie Gelderland in Nederland.


</doc>
<doc id="62355" url="https://af.wikipedia.org/wiki?curid=62355" title="Putten">
Putten

Putten is ’n dorp en munisipaliteit in die provinsie Gelderland in Nederland. Die munisipaliteit tel 23.719 inwoners (1 April 2011).


</doc>
<doc id="62356" url="https://af.wikipedia.org/wiki?curid=62356" title="Puiflijk">
Puiflijk

Puiflijk is ’n nedersetting in die munisipaliteit Druten in die provinsie Gelderland in Nederland.


</doc>
<doc id="62357" url="https://af.wikipedia.org/wiki?curid=62357" title="Prinsenkamp">
Prinsenkamp

Prinsenkamp is ’n nedersetting in die munisipaliteit Nijkerk in die provinsie Gelderland in Nederland.


</doc>
<doc id="62358" url="https://af.wikipedia.org/wiki?curid=62358" title="Pottum">
Pottum

Pottum is ’n nedersetting in die munisipaliteit Neder-Betuwe in die provinsie Gelderland in Nederland.


</doc>
<doc id="62360" url="https://af.wikipedia.org/wiki?curid=62360" title="Posterenk">
Posterenk

Posterenk is ’n nedersetting in die munisipaliteit Voorst in die provinsie Gelderland in Nederland.


</doc>
<doc id="62361" url="https://af.wikipedia.org/wiki?curid=62361" title="Poederoijensehoek">
Poederoijensehoek

Poederoijensehoek is ’n nedersetting in die munisipaliteit Zaltbommel in die provinsie Gelderland in Nederland.


</doc>
<doc id="62362" url="https://af.wikipedia.org/wiki?curid=62362" title="Poederoijen">
Poederoijen

Poederoijen is ’n nedersetting in die munisipaliteit Zaltbommel in die provinsie Gelderland in Nederland.


</doc>
<doc id="62363" url="https://af.wikipedia.org/wiki?curid=62363" title="De Rietschoof">
De Rietschoof

De Rietschoof is ’n nedersetting in die munisipaliteit Zaltbommel in die provinsie Gelderland in Nederland.


</doc>
<doc id="62364" url="https://af.wikipedia.org/wiki?curid=62364" title="Plantage, Doetinchem">
Plantage, Doetinchem

Plantage is ’n nedersetting in die munisipaliteit Doetinchem in die provinsie Gelderland in Nederland.


</doc>
<doc id="62365" url="https://af.wikipedia.org/wiki?curid=62365" title="IJzevoorde">
IJzevoorde

IJzevoorde is ’n nedersetting in die munisipaliteit Doetinchem in die provinsie Gelderland in Nederland.


</doc>
<doc id="62366" url="https://af.wikipedia.org/wiki?curid=62366" title="Plak">
Plak

Plak is ’n nedersetting in die munisipaliteit Berg en Dal in die provinsie Gelderland in Nederland.


</doc>
<doc id="62367" url="https://af.wikipedia.org/wiki?curid=62367" title="Persingen">
Persingen

Persingen is ’n nedersetting in die munisipaliteit Berg en Dal in die provinsie Gelderland in Nederland.


</doc>
<doc id="62368" url="https://af.wikipedia.org/wiki?curid=62368" title="Passewaaij">
Passewaaij

Passewaaij is ’n nedersetting in die munisipaliteit Tiel in die provinsie Gelderland in Nederland.


</doc>
<doc id="62370" url="https://af.wikipedia.org/wiki?curid=62370" title="Pannerden">
Pannerden

Pannerden is ’n dorp in die munisipaliteit Zevenaar in die provinsie Gelderland in Nederland.


</doc>
<doc id="62371" url="https://af.wikipedia.org/wiki?curid=62371" title="Palestina, Nederland">
Palestina, Nederland

Palestina is ’n nedersetting in die munisipaliteit Nijkerk in die provinsie Gelderland in Nederland.


</doc>
<doc id="62383" url="https://af.wikipedia.org/wiki?curid=62383" title="Acanthuridae">
Acanthuridae

Die Doktervisse, tange en eenhoringvisse ("Acanthuridae") is 'n visfamilie wat hoort tot die orde Perciformes. Daar is drie subfamilies in die familie maar slegs die volgende twee kom in Suider-Afrikaanse water voor: "Acanthurinae" en "Nasinae".

Die familie is eerder rondvormig as plat met 'n enkele, lang dorsale vin en die anale vin is ook lank. Die pensgedeelte is wit.

Daar is vier genera met een en vyftig spesies wat hoort tot dié subfamilie en negentien van die spesies kom aan die Suid-Afrikaanse kus voor.

Die subfamilie staan ook bekend as die doktervisse en hul lywe is rondvormig. Daar is 'n skerp stekel in die stertvin. Die subfamilie word tussen 18 – 63 cm groot. Die subfamilie verkies om in vlak water te leef in tropiese en subtropiese seë maar 'n paar kan voorkom tot op dieptes van 100 m. Hulle vreet oor die algemeen alge, detritus en soöplankton.

Die detritus-eters ("Ctenochatus") neem baie sand saam met hulle kos in en het harde mae met dik lae om die kos te verteer en net soos die meeste herbivore, lang spysverteringskanale. Die doktervisse skiet kuit saam in groepe en die eiers en larwes is pelagies.

Die volgende genera en spesies kom aan die Suid-Afrikaanse kus voor:





Die enkele grootste kenmerk van die subfamilie is die groot beenagtige horing wat ontwikkel tussen die oë van party spesies. Die doel van die horing is onbekend. Die subfamlie word tot 35 – 100 cm lank, lengte van die horing uitgesluit.

Daar is slegs een genus met agttien spesies wat hoort tot dié sub-familie en twaalf van die spesies kom aan die Suid-Afrikaanse kus voor.





</doc>
<doc id="62384" url="https://af.wikipedia.org/wiki?curid=62384" title="Rodrigues">
Rodrigues

Rodrigues (of "Rodriguez") is een van die Maskareense eilande. Dit val onder beheer van Mauritius.

Rodrigues is in 1528 deur die Portugees Diogo Rodrigues ontdek.

Die eiland lê ongeveer 560 km ten ooste van Mauritius, in die middel van die Indiese Oseaan. Dit het 'n oppervlak van 109 km² en word deur 'n koraalrif omring. Die hoofstad is Port Mathurin.

In 1996 woon daar 35 000 mense. Die spreektaal is hoofsaaklik Mauritiaans kreools.


</doc>
<doc id="62385" url="https://af.wikipedia.org/wiki?curid=62385" title="Potlooddoktervis">
Potlooddoktervis

Die Potlooddoktervis ("Acanthurus dussumieri") is 'n vis wat in die Indiese-Pasifiese area en aan die ooskus van Afrika vanaf Oman tot by Algoabaai voorkom. In Engels staan die vis bekend as die "Pencilled surgeon".

Die vis se kop en lyf is geelbruin met verskeie onreëlmatige horisontale blou strepe oor die lyf. Daar is oranje kolle om die oë wat verbind is met 'n oranje streep oor die snoet. Die basis om die stertvin is donker en die dorsale en anale vinne is gelerig. Die stert is hoofsaaklik blou en geel by die basis met 'n swart kolletjie op. Die lyf het 'n reghoekige vorm en die volwasse vis het 'n kenmerkende konvekse voorkop. Die vis word tot 54 cm groot.

Die vis leef in koraal- en rotsriwwe in water wat 5 – 30 m diep is. Die onvolwasse visse leef in die vlakker water waar daar baie alge is terwyl die volwassse visse op hellings van die riwwe leef. Hulle is meestal alleenswemmers. Die vis oorleef in 'n groot akwarium.





</doc>
<doc id="62386" url="https://af.wikipedia.org/wiki?curid=62386" title="Maskareense Eilande">
Maskareense Eilande

Die Maskareense eilande (Engels: "Mascarene Islands", Frans: "Mascareignes"; ook bekend as "Maskarene", die "Maskarene-bekken" of "Maskarene-kom") is 'n eilandgroep wat deur die Portugees Pedro Mascarenhas (1484-1555) ontdek is. Volgens sommige bronne het hy dit in 1512 ontdek, terwyl ander bronne die datum as 1505 of 1510 aangee.

Die eilande is ongeveer 850 km ten ooste van Madagaskar in die Indiese Oseaan geleë en bestaan uit die Franse Réunion, Mauritius, Rodrigues en 'n vyftal ringeilande (atolle) en versonke eilande. Die eilande is van vulkaniese oorsprong. Dit het 'n unieke fauna en flora en vorm daarmee 'n aparte ekologiese streek.

Die eilande het tussen 35 miljoen en 7 miljoen jaar gelede ontstaan. Die noordelikste eiland is die oudste en is tot 'n ondersese berg geërodeer. Die jongste is die mees suidelike eiland, Mauritius.


</doc>
<doc id="62388" url="https://af.wikipedia.org/wiki?curid=62388" title="Michail Bakoenin">
Michail Bakoenin

Michail Aleksandrowitsj Bakoenin (Russies: Михаил Александрович Бакунин, wetenskaplike transliterasie "Michail Aleksandrovič Bakunin"; * 30 Mei 1814 in Prjamoechino, Twer-oblast; † 1 Julie 1876 in Bern, Switserland) was 'n Russiese rewolusionêr en anargis. Hy word as een van die beduidendste denkers, aktiviste en organiseerders van die anargistiese beweging beskou.

Bakoenin is in 'n ou adellike Russiese familie gebore en het opleiding as artillerie-offisier en wiskunde-onderwyser ontvang. Tydens 'n verblyf in Wes-Europa het Bakoenin kennis gemaak met talle rewolusionêre persoonlikhede en daar aan 'n verskeidenheid rewolusies en opstande deelgeneem, waaronder die Februarie-rewolusie in Parys en die Praagse Pinksteropstand in 1848 en die opstand in Dresden in 1849. 

Nadat die Dresdense Mei-opstand neergeslaan is, is Bakoenin in hegtenis geneem en geïnterneer. Hy het agt jaar in gevangenisse deurgebring en is vir nog vier jaar na Siberië verban totdat hy daarin geslaag het om te vlug. Hy het sy volgende rewolusionêre aktiwiteite veral op die destydse Kongres-Pole en die nuutgestigte Koninkryk Italië gekonsentreer.

In 1864 het Bakoenin die Internasionale Sosiaal-Demokratiese Alliansie in die lewe geroep en vier jaar later by die Internasionale Arbeidersassosiasie (Eerste Internasionale) aangesluit.

Bakoenin het die idee van kollektivistiese anargisme ontwikkel en in sy gedagtes panslawisme en internasionalisme, sosialisme en anargisme, rewolusionêre mistiek en rasionalistiese filosofie met mekaar verbind en vir 'n permanente rewolusie gepleit. In die Internasionale Arbeidersassosiasie was Bakoenin die leidende figuur van die "anti-outoritêre" stroming en was daar in 'n verbete stryd met Karl Marx as raadslid verwikkel. Dié geskil sou uiteindelik tot 'n skeuring van die assosiasie sou lei. Die anargistiese beweging het van die kommunistiese en sosiaal-demokratiese bewegings geskei. 

Die anargo-sindikalistiese beweging in Romaanse lande het Bakoenin, en nie Karl Marx nie, as leidende denker van die sosialisme beskou.


</doc>
<doc id="62390" url="https://af.wikipedia.org/wiki?curid=62390" title="NG gemeente Alice">
NG gemeente Alice

Die NG gemeente Alice in die Oos-Kaap was die 89ste oudste gemeente van die Nederduitse Gereformeerde Kerk en sou in 2012 150 jaar oud gewees het, maar is in die tweede helfte van die jare tagtig gedwing om by die NG gemeente Fort Beaufort in te lyf nadat die Nasionale Party-regering se beleid om tuislande te konsolideer, daartoe gelei het dat die dorp Alice binne-in die Ciskei geval en die meeste lidmate gevolglik weggetrek het. In 1985 het Alice se gemeente slegs 61 belydende lidmate en 28 dooplidmate oorgehad.

Die Londense Sendinggenootskap en die Glasgowse Sendinggenootskap het reeds aan die begin van die 19de eeu sendingwerk begin doen in die gras- en bosryke wêreld waarin die gemeente Alice later gestig sou word. Hul werksaamhede het uitgeloop op die opleidingsinrigtings Lovedale en Fort Hare by die dorpie Alice. Ná die Sewende Grensoorlog is die grense van die Kaapkolonie ooswaarts verskuif om ook die gebied tussen die Groot-Vis- en Keiskammarivier in te sluit. Hier het die dorpie Alice toe tot stand gekom wat deur 'n proklamasie van 23 Desember 1847 tot die setel van die eerste magistraat van die nuwe distrik Victoria-Oos verklaar is.

Skaars drie jaar later het die Agtste Grensoorlog uitgebreek met die Boomapas-aanval en die tragiese Kersfees van 1850 toe die militêre dorpies in die Tyhume-vallei bokant Alice verwoes en byna al die manlike inwoners vermoor is. Toe hierdie lang en bloedige oorlog uiteindelik verby was, is 'n hele reeks plase aan die Keiskamma aan Hollandssprekende boere uitgegee en dit was eintlik die oorsprong van die NG gemeente asook later, toe die N.P.-regering die plase vir konsolidering uitgekoop het, die rede vir die gemeente se ondergang.

Eers in 1863 (volgens ou NG Kerk-jaarboeke 1862) is die gemeente Victoria en Peddie amptelik gestig en die eerste kerkraadsvergadering op 22 Junie 1863 gehou (volgens "Ons gemeentelike feesalbum" op Aberdeen, waarskynlik 'n tikfout). Tien jaar lank is die gemeente eers deur ds. W.R. Thomson van NG gemeente Stockenström en later deur ds. Georg Stegmann van NG gemeente Glen Lynden bearbei totdat hulle in 1872 die diens bekom het van die gewilde en wakkere prop. W.A. Joubert.

In 1874 is op Peddie 'n kapel gebou waar dekades lank daarna eredienste gehou en die sakramente bedien is. In dieselfde jaar het die verlange van die gemeente en die jong herderpaar, want ds. Joubert is intussen getroud met 'n suster van Onze Jan Hofmeyr, om die pastorie en hoofkerk op Alice te hê, so sterk geword dat die kerkplaas vir 'n groot stuk grond op die dorp verruil is. (Dié groot stuk grond staan vandag nog op die hoek van Kerk- en Mitchellstraat op Alice en is, buiten die vervalle ou kerkgebou, heeltemal onbebou.) Die gemeente het erwe verkoop en vroeg in 1877 kon die kerk ingewy word wat in dieselfde vorm tot aan die einde van die gemeente se bestaan diens gedoen het. Die ou pastorie daar naby was toe reeds voltooi.

Toe ds. Joubert in 1878 na Uniondale vertrek, het hy ds. B.B. Keet as opvolger gekry wie se seun en naamgenoot, die bekende hoogelaar aan die Kweekskool prof. dr. B.B. Keet, op Alice gebore is. Keet het hierheen gekom van die NG gemeente Kimberley af. Die volgende leraar was ds. J.P. Kriel (1898-1920), wat opgevolg is deur ds. J.H. Malherbe (1921-'26), in wie se tyd Peddie tot 'n afsonderlike gemeente afgestig is en Fort Beaufort by Alice gevoeg is (1923). Ná ds. Malherbe se vertrek na Cradock, is Alice en Fort Beaufort saam bedien deur di. J.A. Malherbe jr. (1926-'37) en J.D.W. Strydom (1939-'43), wat onder 'n nuwe 50-50-grondslag van samewerking drie jaar lank op Fort Beaufort gewoon het. Ds. S.J. Botha dien die gemeente van 1943-'46 en H.C. Hopkins van 1946 tot 1949. In 1949 is Fort Beaufort as afsonderlike gemeente afgestig van Alice en ds. Hopkins is na die nuwe gemeente, waar hy ook gewoon het, beroep.

Alice was toe meer as 'n jaar lank herderloos totdat daar finaal besluit is dat die leraar van Alice konsulent van die gemeentetjie Peddie kon wees terwyl laasgenoemde 'n deel van sy traktement betaal. Onder hierdie nuwe reëling is prop. Abraham Coetzee in Februarie 1951 as leraar van Alice bevestig en hy het ook die NG Kerk gedien as lektor in Hollands aan die Universiteit van Fort Hare. 

Soos die geval met die amper al die ander gemeentes in die Oos-Kaapse grensgebied wat deels of heeltemal binne die latere tuislande van Ciskei en Transkei geval het, het Alice 'n stadige dood gesterf tot dit uiteindelik by NG gemeente Fort Beaufort ingelyf is. Dieselfde lot het die NG gemeentes Greykerk (op 11 Desember 1983 ingelyf by Fort Beaufort), Pondoland (ingelyf by die NG gemeente Kokstad), Du Plessis (ingelyf by Indwe), Komga (ingelyf by Stutterheim) en Peddie (ingelyf by King William's Town) oorgekom.





</doc>
<doc id="62396" url="https://af.wikipedia.org/wiki?curid=62396" title="Bruindoktervis">
Bruindoktervis

Die Bruindoktervis ("Acanthurus nigrofuscus") is 'n vis wat in die Indiese-Pasifiese area en aan die ooskus van Afrika vanaf die Rooisee tot by Koffiebaai voorkom. In Engels staan die vis bekend as die "Brown surgeon".

Die lyf is reghoekig en die kop en lyf is bruin. Daar is partykeer blougrys horisontale strepe op die lyf, 'n swart kol agter, by die einde van die dorsale vin en soms ook een agter, by die einde van die anale vin. Daar is klein oranje kolletjies op die kop en bors gedeelte. Die vis word tot 20 cm groot.

Die vis leef in koraal- en rotsriwwe in water wat 2 –25 m diep is en die onvolwasse visse leef in getypoele. Hulle kom meestal in groepe voor en is die volopste van die doktervisse in Suid-Afrika.





</doc>
<doc id="62399" url="https://af.wikipedia.org/wiki?curid=62399" title="Gestreepte borseltand">
Gestreepte borseltand

Die Gestreepte borseltand ("Ctenochaetus striatus") is 'n vis wat voorkom in die Indiese-Pasifiese area, die Rooisee en aan die ooskus van Afrika vanaf Oman tot by die Aliwal-bank. In Engels staan die vis bekend as die "Lined bristletooth".

Die vis se kop, lyf en vinne is donker bruin met verskeie horisontale dowwe blou strepe op die lyf, die dorsale en anale vinne. Daar is helder oranje kolletjies op die voorkop en die pektrale vinne is geel. Visse in broeityd is bleek van kleur met swart rante op die bekken en anale vinne en om die mond. Die vis word tot 26 cm groot.

Die vis leef in koraal en rotsriwwe in water wat 2 – 25 m diep is en vreet alge en detritus. Hulle word dikwels in groot groepe saam gesien en kan leef in akwariums wat baie alge in het.





</doc>
<doc id="62402" url="https://af.wikipedia.org/wiki?curid=62402" title="Geloofsbelydenis van Athanasius">
Geloofsbelydenis van Athanasius

Hierdie belydenisskrif word genoem na Atanasius, die verdediger van die Skriftuurlike leer teen die dwalings van Arius in die 4de eeu, alhoewel dit betwyfel word of dit Atanasius self was wat dit opgestel het. Dit vertolk egter die Kerk se standpunt oor die leer van die Drie-eenheid.


</doc>
<doc id="62405" url="https://af.wikipedia.org/wiki?curid=62405" title="Palet-doktervis">
Palet-doktervis

Die Palet-doktervis ("Paracanthurus hepatus") is 'n vis wat voorkom in die Indiese-Pasifiese oseaan en aan die ooskus van Suid-Afrika vanaf Kenia tot by Sodwanabaai. In Engels staan die vis bekend as die "Palette surgeon".





</doc>
<doc id="62407" url="https://af.wikipedia.org/wiki?curid=62407" title="Boggel-eenhoringvis">
Boggel-eenhoringvis

Die Boggel-eenhoringvis ("Naso brachycentron") is 'n vis wat voorkom in die Indiese-Pasifiese area en aan die ooskus van Afrika vanaf Kenia tot by Sodwanabaai. In Engels staan die vis bekend as die "Humpback unicornfish".

Die vis word tot 60 cm lank. 'n Kenmerk van die vis is die boggel op die rug. Slegs die mannetjies ontwikkel 'n horing op die voorkop. Die boonste gedeelte van die lyf is blou-grys met 'n wit onderkant en daar is wit spikkels om die oë en agter die kop. Die onvolwasse vissies is grys en stertvin basis is wit.

Hulle leef in aflandige koraalriwwe in water wat 8 tot 30m diep is. Hulle is alleenlopers maar soms as pare saamleef en ook in klein groepies. Die vis vreet alge en soöplankton. Hierdie spesie word minder dikwels gesien.





</doc>
<doc id="62408" url="https://af.wikipedia.org/wiki?curid=62408" title="Gespikkelde eenhoringvis">
Gespikkelde eenhoringvis

Die Gespikkelde eenhoringvis ("Naso brevirostris") is 'n vis wat voorkom in die Indiese-Pasifiese area, die Rooisee en aan die ooskus van Afrika vanaf Kenia tot by Durban. Die onvolwasse klein vissies is al opgemerk in Algoabaai. In Engels staan die vis bekend as die "Spotted unicornfish".

Die vis word tot 60 cm lank. Die volwasse vis het die horing tussen die oë op die voorkop wat kenmerkend van die sub-familie is. Die kop en lyf is olyfbruin tot grys met vertikale, donker strepe wat oor die sye strek. Die stertvin is ligkleurig. Daar is soms 'n ligte, blouwit band wat vertikaal oor die voorste gedeelte van die lyf strek. Hierdie band se kleur kan ligter word na aanleiding van die gedrag van die vis. Die onvolwasse visse het klein donker spikkels op die kop en lyf in stede van lyne.

Die onvolwasse vis vreet alge en die volwasse vis vreet soöplankton. Hulle leef in klein groepies saam en verkies die boonste skuins helling van aflandige riwwe in water wat 4 tot 45m diep is. Hierdie spesie is volop.





</doc>
<doc id="62414" url="https://af.wikipedia.org/wiki?curid=62414" title="Genes, Brain and Behavior">
Genes, Brain and Behavior

Genes, Brain and Behavior ("Genes Brain Behav."; ISSN 1601-183X) is 'n wetenskapsjoernaal gepubliseer deur die International Behavioural and Neural Genetics Society. Dit het in 2002 ontstaan. Die journaal is tot 2011 geredigeer deur Wim Crusio en sedert 2012 deur Andrew Holmes.



</doc>
<doc id="62415" url="https://af.wikipedia.org/wiki?curid=62415" title="21 (album)">
21 (album)

21 is die tweede ateljee-album van die Britse sangeres Adele wat in 2011 vrygestel is.



</doc>
<doc id="62416" url="https://af.wikipedia.org/wiki?curid=62416" title="Nagpur">
Nagpur

Nagpur (Marathi: नागपुर, "Nāgpur") is 'n groot stad aan die oewer van die Nagrivier en die winterhoofstad van die Indiese deelstaat van Maharasjtra. Die stad lê in die sentrum van die land en is 'n nywerheids-, vervoer- en kultuursentrum. Nagpur het 'n bevolking van 2 405 421 in 2011 gehad en het 'n oppervlakte van 218 km².



</doc>
<doc id="62420" url="https://af.wikipedia.org/wiki?curid=62420" title="Adana">
Adana

Adana is die vyfde grootste stad in die suide van Turkye en lê naby die suidelike kus van die Middellandse See. Die stad het 'n bevolking van 1 617 284 in 2011 gehad en het 'n oppervlakte van 198 km². Adana is tans die hoofstad van die Adana-provinsie in Anatolië.


</doc>
<doc id="62421" url="https://af.wikipedia.org/wiki?curid=62421" title="Gaziantep">
Gaziantep

Gaziantep is die sesde grootste stad in die suide van Turkye en lê naby die grens met Sirië. Die stad het 'n bevolking van 1 341 054 in 2011 gehad en het 'n oppervlakte van 7 642 km². Gaziantep is tans die hoofstad van die Gaziantep-provinsie in Anatolië.


</doc>
<doc id="62422" url="https://af.wikipedia.org/wiki?curid=62422" title="Konya">
Konya

Konya is die sewende grootste stad in die suide van Turkye sowat 200 km suidelik van die hoofstad Ankara. Die stad het 'n bevolking van 1 036 027 in 2011 gehad en het 'n oppervlakte van 39 000 km². Konya is tans die hoofstad van die Konya-provinsie in Anatolië.


</doc>
<doc id="62423" url="https://af.wikipedia.org/wiki?curid=62423" title="Lutjanidae">
Lutjanidae

Die Jobvisse en Snappers ("Lutjanidae") is 'n vis-familie van die orde Perciformes. Die familie bevat dertien genera met minstens 105 spesies. Ses en twintig van die spesies word aan die Suid-Afrikaanse kus aangetref.

Die familie word tussen 33 cm tot 1.3 cm lank.

Die volgende genera en gepaardgaande spesies kom aan die Suid-Afrikaanse kus voor:











</doc>
<doc id="62424" url="https://af.wikipedia.org/wiki?curid=62424" title="Komsomolsk aan die Amoer">
Komsomolsk aan die Amoer

Komsomolsk aan die Amoer (Russies: Комсомо́льск-на-Аму́ре, "Komsomolsk-na-Amoere") is ’n stad in Chabarofsk-krai, Rusland. Dit is aan die linkeroewer van die Amoer-rivier geleë. Die bevolking in 2014 was 254 934.

Komsomolsk en sy voorstede strek 30 km ver aan die linkeroewer van die Amoer-rivier. Die rivier is by dié punt tot 2,5 km breed. Die stad is 356 km van die krai se hoofstad, Chabarofsk, geleë en sowat 300 km van die Stille Oseaan af. Die naaste ander groot stad is Amoersk, sowat 45 km na die suide.

Temperature kan wissel met tot 50 ºC deur die jaar, met ’n gemiddelde dagtemperatuur van -29 ºC in Januarie en 26 ºC in Julie.

Die terrein waar Komsomolsk vandag lê, is in die 13de eeu deur Mongole verower. Dit het toe deel van die Mongoolse Ryk geword en in 1858 deel van die Russiese Ryk.

In 1860 is die dorpie Permskoje (Пе́рмское) daar gestig. In 1931 het die Sowjet-regering aangekondig dat dit skeepswerwe daar wil bou. Bouwerk het in 1932 begin. Vrywilligers van Komsomol, die jeugliga van die Kommunistiese Party, is grootliks gebruik om die stad te bou, vandaar die naam. Baie Goelag-gevangenes in die gebied is egter ook ingespan. Die agtervoegsel "aan die Amoer" is later bygevoeg om dit te onderskei van ander dorpe met dieselfde naam.

Sedert die einde van die 1930's het die stad ontwikkel in ’n streeksentrum vir nywerhede soos skeepsbou, metallurgie en olieraffinadery.





</doc>
<doc id="62425" url="https://af.wikipedia.org/wiki?curid=62425" title="Joezjno-Sachalinsk">
Joezjno-Sachalinsk

Joezjno-Sachalinsk (Russies: Ю́жно-Сахали́нск) is die hoofstad van Sachalin-oblast, Rusland, wat Sachalin-eiland en die Koerile insluit. Die bevolking in 2013 was 190 227. Dit was van 1882 tot 1905 bekend as Wladimirofka (Владимировка) en van 1905 tot 1946 as Tojohara (Japannees: 豊原).

Die stad was aanvanklik ’n klein dorpie met die naam Wladimirofka wat in 1882 deur gevangenes gestig is. Ná die Russies-Japannese Oorlog van 1904–1905 is die suidelike deel van Sachalin-eiland aan Japan toegeken en Wladimirofka is hernoem tot Tojohara.

Aan die einde van die Tweede Wêreldoorlog is die Japannese deel van Sachalin-eiland deur Sowjet-troepe beset. Die stad het deel van die Sowjetunie geword en is Joezjno-Sachalinsk genoem.

Vanweë groot beleggings deur oliemaatskappy in veral die noordelike deel van die eiland, het dit aansienlik gegroei. Die aanvraag na natuurlike hulpbronne deur Japan, China en Suid-Korea verseker dat die eiland nog lank gaan vooruitgaan.

Die meeste inwoners is etniese Russe, maar daar woon ook ’n aansienlike aantal Koreane, asook verskeie minderheidsgroepe, in die stad.




</doc>
<doc id="62429" url="https://af.wikipedia.org/wiki?curid=62429" title="Sachalin">
Sachalin

Sachalin (Russies: Сахалин, [səxɐˈlʲin]; Japannees: 樺太島, "Karafuto-tō") is ’n groot eiland in die noordelike Stille Oseaan. Dit is Rusland se grootste eiland en vorm saam met die Koerile die federale deelgebied Sachalin-oblast. Die eiland skei die See van Japan in die suidweste van die See van Ochotsk in die noordooste.

Die eiland, wat omtrent ’n vyfde van Japan se grootte is, is in die Russiese Verre-Ooste geleë, aan die ooskus van Rusland en net noord van die Japanse eiland Hokkaido. Dit het ’n oppervlakte van 72 492 km² en het 'n bevolking van sowat 498 000. Die grootste stad is die hoofstad van die oblast, Joezjno-Sachalinsk.

Rusland en Japan het albei in die loop van die 19de en 20ste eeu aanspraak op die eiland gemaak en dit was die rede vir bitter struwelinge tussen die twee lande. Japan het die suidelike deel van die eiland van 1905 tot 1945 beheer.




</doc>
<doc id="62434" url="https://af.wikipedia.org/wiki?curid=62434" title="Stawropol">
Stawropol

Stawropol (Russies: Ста́врополь) is ’n stad in Rusland en die hoofstad van die federale deelgebied Stawropol-krai. Die bevolking in 2014 was 419 816.

Dit is in 1777 ná die Russies-Turkse Oorlog van 1768–1774 gestig as ’n militêre kamp en het in 1785 ’n stad geword. Die staatsman prins Grigori Potjomkin het ’n groot rol gespeel in die stigting van die stad. Die Don-Kosakke het hulle daarna in en om die stad gevestig om die grense van die Russiese Ryk te verdedig.

Tsaar Aleksander I het verskeie Armeense gesinne in 1809 genooi om by die fort te gaan woon om handel in die gebied te bevorder. Die stad is in 1935 hernoem tot Worosjilofsk, maar het sy ou naam in 1943 teruggekry.

Die eerste en enigste uitvoerende president van die Sowjetunie, Michail Gorbatsjof, is in Stawropol-krai gebore en het ’n paar jaar lank in Stawropol gewerk as hoof van die krai se administrasie.




</doc>
<doc id="62435" url="https://af.wikipedia.org/wiki?curid=62435" title="Moemaneng">
Moemaneng

Moemaneng is 'n nedersetting in die Vrystaat, Suid-Afrika. Tydens die apartheidera was Moemaneng waar die dorp Marquard se swartmense gewoon het.


</doc>
<doc id="62448" url="https://af.wikipedia.org/wiki?curid=62448" title="Tsjeko-meer">
Tsjeko-meer

Die Tsjeko-meer (Russies: Чеко) is ’n klein varswatermeer in Siberië, Rusland, naby die Podkamennaja Toengoeska-rivier in Krasnojarsk-krai. Dit is ’n komvormige meer van 708 m lank, 364 m breed en sowat 50 m diep.

Wetenskaplikes bespiegel dat die meer geskep is tydens die Toengoeska-voorval, ’n ontploffing op 30 Junie 1908 wat meer as 2 000 km² Siberiese taiga verwoes het. Sommige vermoed die meer, wat sowat 8 km noordnoordwes van die voorval se hiposentrum lê, is gevorm deur ’n fragment wat die grond getref het.

In 1961 is in ’n ondersoek geraam dat die meer minstens 5 000 jaar oud is na aanleiding van meters diep slikbesinksel op die bodem;
nuwer navorsing dui egter daarop dat net sowat ’n meter van die sliklaag "normale besinksel" is en dat die meer baie jonger, sowat 100 jaar oud, is.

Klanktoetse is ook uitgevoer wat daarop dui dat die bodem keëlvormig is, wat ooreenstem met ’n impak-krater, en dit steun die teorie. Die lang as van die meer wys ook in die rigting van die episentrum van die Toengoeska-voorval ’n paar kilometer daarvandaan.
Verder dui magnetiese lesings op ’n moontlike stuk rots van ’n meter groot onder die meer se diepste punt, wat ’n fragment kan wees van die liggaam wat ontplof het. Daarteenoor het navorsers van die Imperial College in Londen bevind dat baie van die bome om die meer ouer as 100 jaar is en dat die meer dus nie in 1908 gevorm kon gewees het nie.

In 2009 het navorsers van die Universiteit van Bologna die meer se bodem ondersoek. ’n Studie van die besinkel, isotope en stuifmeel het volgens hulle daarop gedui dat "die Tsjeko-meer gevorm is in die tyd van die Toengoeska-voorval."



</doc>
<doc id="62522" url="https://af.wikipedia.org/wiki?curid=62522" title="Tsjita">
Tsjita

Tsjita (Russies: Чита́) is ’n stad in Rusland en die hoofstad van die federale deelgebied Zabaikalski-krai. Die bevolking in 2013 was 331 346. Dit is geleë aan die samevloei van die Tsjita- en die Ingoda-rivier aan die Transsiberiese Spoorlyn, 900 km oos van Irkoetsk.



</doc>
<doc id="62528" url="https://af.wikipedia.org/wiki?curid=62528" title="Clarkson">
Clarkson

Clarkson is ‘n voormalige sendingstasie van die Morawiese Sendinggenootskap in die Tsitsikamma (streek). Dit is in 1839 deur biskop H.P. Hallbeck met 5 kleurlinggesinne van Enon en ‘n Fingo-hoofman met sy gevolg van kleinboere begin. William Wilberforce het 200 pond van sy vriend Thomas Clarkson ontvang vir gebruik op die nuwe sendingstasie. Clarkson was ‘n groot yweraar vir die afskaffing van slawerny. Eerw. Halter van Enon het die stasie uitgelê met Kerkstraat as die enigste straat met die bruinmense aan die een kant en die Fingo’s aan die ander kant van die straat. Desember 1840 is die eerste kerkgebou ingewy.

Eerw. Küster was van 1839 tot 1859 in beheer. Eerw. Zimmermann was met sy 25 jaar die langste op Clarkson werksaam. Die sendelinge het aanvanklik ook as onderwysers op die stasie gewerk en het hul dienste dikwels ook aan die omgewing se boere aangebied. So is boere se kinders deur hulle gedoop en is mediese hulp verleen. Goeie koringoeste, inheemse hout en die gebruik van die watermeul deur die blanke boere van die omtrek het geld opgelewer sodat in 1864 ‘n skool gebou kon word. Tydens beide wêreldoorloë is die Duitse leiers van die sendingstasie geïnterneer. Veral na die Tweede Wêreldoorlog het probleme met swak kerkbywoning, veediefstal, drankmisbruik en dranksmokkelary toegeneem. In 1970 het die Morawiërs hulle onttrek aan die beheer van die dorpie en in 1996 is die eiendomsreg aan die gemeenskap oorgedra.

In 1976 moes die Fingo’s volgens die Groepsgebiedewet na die Ciskei verhuis, maar het in 1994 weer na Clarkson en omliggende plase teruggekeer. Woonbuurte is in die dorpie vir hulle uitgelê. Weens beperkte werkgeleenthede is die werkloosheidsyfer hoog en die misdaad op ‘n onaanvaarbare hoë peil.




</doc>
<doc id="62529" url="https://af.wikipedia.org/wiki?curid=62529" title="Anna Böeseken">
Anna Böeseken

Dr. A.J. Böeseken (Pretoria, 23 Oktober 1905 – Kaapstad, 28 Junie 1997) was 'n kenner van die geskiedenis van die Nederlandse bewind aan die Kaap die Goeie Hoop en skryfster oor die onderwerp in Afrikaans, Nederlands en Engels. Sy is as een van Suid-Afrika se voorste navorsers en geskiedskrywers bestempel. Van 1955 tot 1970 het sy by die Suid-Afrikaanse Argief in Kaapstad gewerk.

Anna Jacoba Böeseken is in Pretoria gebore as enigste kind van die Nederlandse immigrante-egpaar Adriaan Cornelis Böeseken en Jantina Eelbrendina de Cock. Haar vader het in 1896 volle burgerregte in Transvaal ontvang en gehelp om die Republiek te verdedig. Hy was vanaf 1901 'n krysgevangene in Trichinopoly (nou Tiruchirappalli). Later was hy bestuurder van die Nederlandse Bank (Nedbank) se Bloemfonteinse tak en toe in Kaapstad. Anna is op 28 Junie 1997 in die ouderdom van 91 jaar in Oranjezicht in Kaapstad oorlede. Haar moeder, Jantina, was 'n dogter van prof. Helenius de Cock van die Gereformeerde teologiese skool in Kampen, en kleindogter van ds. Hendrik de Cock, die vader van die Afskeiding van 1834. Die Böesekens was dan ook sedert hul verhuising na die Kaap in 1923 getroue en meelewende lidmate van die Gereformeerde kerk Kaapstad, wat in daardie jaar gestig is, en so ook dr. Böeseken 'n volle 74 jaar lank tot haar dood in 1997. In 1973 het sy 'n oorsig oor die stigting en beginjare van die gemeente geskryf vir sy 50-jarige gedenkboek, "Die Gereformeerde kerk Kaapstad 1923–1973". In haar ongepubliseerde en onvoltooide outobiografie "Van jeugtyd en verlede" (1986) skyf dr. Böeseken: "In 'die klein Gereformeerde kerk Kaapstad' het ons nie elke Sondag 'n predikant gehad nie. Moeder het my toegelaat om na ander predikante te gaan luister: the Rev. Ramsden Balmforth en the Rev. Rennallog (Congregational Church). Albei het invloed op my ontwikkeling gehad. Ná my matriekjaar het ek geloofsbelydenis in die Gereformeerde Kerke gedoen (1925). Hiertoe het 'n lang gesprek met my vorige mentor ds. Izak Krüger van Bloemfontein, die deurslag gegee. Dit was geen ondeurdagte gewoontegebaar nie, maar 'n daad van dankbaarheid teenoor my ouers sowel as teenoor my Skepper. In 1986 het ons een Sondag in die Hofstraatkerk Ps. 71 vers 10 gesing. Die laaste drie reëls het my getref: "Ek meld van jeugtyd en verlede / hoe U my, onervare, / gelei het al my jare ..." Waarom sou ek nie vir my eie plesier terugkyk op my verlede nie? Ek so het ek op 15 April 1986 begin tik." "Van jeugtyd en verlede" was die inspirasie om haar outobiografie te begin skryf en vir die titel daarvan.

Böeseken het grootgeword in die Vrystaat, haar B.Ed. aan die Universiteit van Kaapstad behaal en was onderwyseres op Prins Albert en in die Paarl. Daarna studeer sy verder en behaal die M.A.-graad in geskiedenis aan die Universiteit van Stellenbosch. In 1941 doen sy navorsing in die Landsargief in die destydse Batavia, wat daartoe lei dat sy promoveer onder prof. H.B. Thom aan die Universiteit van Stellenbosch met die proefskrif "Die Nederlandse kommissarisse en die 18de-eeuse samelewing aan die Kaap".

Vanaf 1944 tot 1955 was sy joernalis by Nasionale Pers, later die Nasionale Boekhandel en eindelik medewerker aan die "Drie eeue"-reeks. In 1955 tree sy in diens by die Staatsargief en begin met die transkribering van die Resolusies van die Politieke Raad. In 1961 word sy die hoofredakteur van bronnepublikasies. Deur hierdie werk het sy die grootste Suid-Afrikaanse kenner van die dialekte van die 17de en 18de eeuse Nederlands en handskrifte (dikwels nog in die Gotiese skryfstyl) geword. Weens haar ervaring as joernalis skryf sy in ‘n besonder leser-vriendelike styl. Sy is die redakteur van ‘n groot aantal bonnepublikasies en skrywer van ‘n aantal populêre historiese werke. Tot ander werke lewer sy bydraes of tree op as redakteur. Haar gepubliseerde doktorstesis handel oor die sosiaal-ekonomiese aspekte wat die destydse politieke situasie in ‘n nuwe lig stel. In "Simon van der Stel en sy kinders" skets sy die era waarin Simon en Wilhem Adriaan van der Stel geleef het.

Die Suid-Afrikaanse Akademie vir Wetenskap en Kuns ken in 1965 die Stalsprys vir Geesteswetenskappe in kultuurgeskiedenis aan haar toe vir die boek "Simon van der Stel en sy kinders". Ook ontvang sy ‘n erepenning van die Stigting Jan van Riebeeck, ‘n oorkonde van die Stigting Simon van der Stel en die H. Recht Malanprys. Twee eredoktorsgrade word aan haar toegeken, naamlik deur die Potchefstroomse Universiteit vir C.H.O. en die Universiteit van Stellenbosch, en die Universiteit van Wes-Kaapland stel haar aan as ere-professor. Jaarliks vind in Kaapstad die Anna Böeseken-gedenklesing plaas.

Haar bekendste boeke vir die algemene leser is:




</doc>
<doc id="62530" url="https://af.wikipedia.org/wiki?curid=62530" title="Oliver Tambo-huis">
Oliver Tambo-huis

Oliver Tambo-huis is die ampswoning van die adjunkpresident van die Republiek van Suid-Afrika. Dit is geleë op die hoek van Kerkstraat (R104) en Dumbartonstraat in Bryntirion in Pretoria. 

Die huis, toe bekend as Overvaal, is in 1937 gebou as ampswoning vir die administrateur van die destydse provinsie Transvaal. Dit is ontwerp deur J.B. Dey en V.S. Reese-Poole, ‘n oud-medewerker van sir Herbert Baker. Op versoek van die eerste bewoner is dit gebou in die Kaaps-Hollandse herlewingstyl. Aanvanklik het die dubbelverdiepinggebou ‘n rietdak gehad, maar dit is later jare met leiklip vervang.

In die huis word ‘n pragtige kunsversameling gehuisves: skilderye deur o.a. Pierneef, Tinus de Jongh en Erich Mayer en beeldhouwerke deur o.a. Anton van Wouw. Van Wouw se “President Kruger in ballingskap” en “Op Brandwag” is daar te sien. Verder is daar antieke meubels, koperware, keramiek en ander kunsvoorwerpe. Reese-Poole het ook die besondere tuin uitgelê.



</doc>
<doc id="62531" url="https://af.wikipedia.org/wiki?curid=62531" title="Die Vleie">
Die Vleie

In die Tuinroete net noord van die ry kusduine tussen Wildernis in die weste en die Goukammarivier in die ooste lê die gebied bekend as Die Vleie. Dit bestaan uit nege mere en lagunes, naamlik die Wildernis-lagune, Onder-Langvlei, Bo-Langvlei, Rondevlei, Swartvlei en sy lagune, Ruigtevlei, Groenvlei, Van Kervelvlei en Ganzvlei.

By Wildernis vorm die monding van die Touwrivier ‘n strandmeer. Die slangvormige kronkels van die Serpentinerivier verbind die Touw met Onder-Langvlei. Hierdie vlei van 150 ha met sy Dromedariseiland is ook bekend as Eilandvlei. By die ou spoorweghalte vloei die Duiwerivier in dié vlei. Bo-Langvlei word deur ‘n aantal klein spruite gevoed en staan met natuurlike kanale in verbinding met Onder-Langvlei en Rondevlei, maar Rondevlei (143 ha) staan ten spyte van sy nabyheid nie op die oppervlakte met Swartvlei in verbinding nie. ‘n Kanaal verbind Ruigtevlei met die Karatararivier kort voor die rivier uitmond in Swartvlei. Ruigtevlei en Van Kervelvlei (vernoem na die eerste landdros van George) het weinig en soms geen oppervlaktewater nie. Ruigtevlei lê oos van Swartvlei en Van Kervelvlei net noordoos van Groenvlei. Ganzvlei het slegs water in ‘n swaar reënseisoen. Dit is geleë langs die N1-nasionale pad net voor die brug oor die Goukammariver.

Hierdie vleie is nie mere in die werklike betekenis van die woord meer nie. Suid-Afrika het op die Funduzi na geen ware mere nie. Swartvlei is ‘n riviervallei wat deur die styging van die seevlak ondergeloop het. Langvlei is ‘n volgeloopte pan tussen die sandduine en is gevorm toe die seevlak baie hoër was. ‘n Kom wat deur die wind geskep is en mettertyd water begin opgaar het, het Rondevlei geword.

Die vleie huisves ‘n ryke verskeidenheid van plante en diere. Voor die toetrede van Parkeraad is die vleie deur die plaaslike inwoners benut vir visvang. In die riete in die vleilande maak ‘n groot aantal voëlsoorte hulle tuis. Die Kaapse otter kom voor en rondom die vleie kleiner wildsbokke. Aangesien die soutgehalte van die water van vlei tot vlei verskil, is daar verskille in plantegroei. Dit is in 1991 tot Ramsar-vleiland verklaar.

Sedert die stigting in 1983 van die Wildernis Nasionale Park (nou deel van die Tuinroete Nasionale Park) word die toerismepotenisaal van die gebied ontsluit. Parkeraad het kantore by Ebb and Flow en Rondevlei. Verskeie vakansieoorde is ontwikkel en vasmeerplekke vir seilbote aangelê. Aan die suidekant van Onder-Langvlei is die George Lakes Yacht Club. Tussen die riete langs die Serpentine is ‘n wandelpad. Tussen Rondevlei en Swartvlei is die Kaapse duinmolwandelpad. Voëllewe kan waargeneem word uit skuilings aan die Serpentine naby die Fairy Knowe Hotel, aan die noordekant van Bo-Langvlei en uit ‘n skuiling aan die noordoostekant van Rondevlei.

Die Touwrivier van die Tuinroete moet nie verwar word met die dorp en rivier met die naam Touwsrivier nie.




</doc>
<doc id="62532" url="https://af.wikipedia.org/wiki?curid=62532" title="Thornham">
Thornham

Thornham is 'n landbounedersetting in die Tsitsikammastreek. Dit is die eerste dorpie oos van die Stormsrivierbrug op die N2-nasionale pad en sy naam staan met witgekalkte klippe teen die berghang uitgepak.

In 1860 het Thorne en Cunningham 'n deel van die plaas Blouleliesbos gekoop en in die 1900's is aanliggende grond bygekoop. Op 23 Julie 1968 is die 320 ha as die gesamentlike eiendom van 127 inwoners geregistreer. Die grond is nie onderverdeel nie en niemand besit 'n afsonderlike transportakte nie. Van die begin af was die dorpie eksklusief vir die bewoning van die afstammelinge van Thorne en Cunningham en grond kan nie aan buitestaanders verkoop word nie. Vandag staan die inwonertal by die 700. In 1955 is die naam Thornham aangeneem om die stigters te herdenk.

Die Morawiese kerk is die enigste kerk op Thornham. In 1915 is 'n skool in gebruik geneem wat Sondae as kerk gebruik is. Sondae was die pastoor die predikant en gedurende die week die meester. In 1964 is 'n volwaardige kerkgebou opgerig.

Die grond is vrugbaar, die reënval baie betroubaar en 'n fontein lewer vars water. Daar is baie werkgeleenthede op die plantasies, by die saagmeulens en in die toerismebedryf.




</doc>
<doc id="62538" url="https://af.wikipedia.org/wiki?curid=62538" title="Wynand Louw">
Wynand Louw

Wynand Hendrik Louw (Laborie et Picardi, distrik Paarl, 17 Februarie 1883 – die Paarl, 21 Augustus 1967) was 'n Suid-Afrikaanse argitek en saam met Gerard Moerdijk, met wie hy enkele jare lank in 'n vennootskap was, die eerste groot Afrikaanse argitek. Hy het 'n belangrike rol gespeel in die argitektoniese toneel van die eerste vier dekades van die twintigste eeu en mettertyd is hy deur die Afrikaanssprekende lede van dié professie as 'n patriargale figuur beskou. As eerste Afrikaanssprekende argitek het Louw met sy vroeë werke 'n stewige fondament vir die latere omvangryke bydrae van Afrikaanssprekendes tot dié beroep gelê. Die talryke opdragte wat hy dikwels alleen moes uitvoer, soos die 69 stede en dorpe wat hy in 1925 moes aandoen in die uitvoering van sy beroepspligte, is sekerlik 'n ongeëwenaarde prestasie.

Louw het op die familieplaas Laborie et Picardie in die Paarl grootgeword as die vierde oudste van 12 seuns (van wie twee by geboorte oorlede is) en twee dogters. Sy ouers was Tobias Johannes Louw en Sophia Maria Bosman. Hy is in 1883 in die historiese kerkgebou van die NG gemeente Paarl gedoop. In die Paarl, met sy geskiedkundige milieu, het Louw sy liefde vir die Kaaps-Hollandse boustyl gekry wat later weerklank gevind het in baie sy kerk- en ander ontwerpe. Dit is aangewakker deur die skilder Hugo Naudé (1886–1941), wat dikwels op sy pa se plaas kom skilder het. Hy ontvang sy skoolopleiding aan die Hoër Jongenskool Paarl, sy naskoolse opleiding aan die Normaalkollege in Kaapstad en daarna aan die Victoria-kollege op Stellenbosch. Sy belangstelling in tekenkuns en houtwerk lei tot 'n vakleerlingskap by die argitek J.C.E. Seeliger (1863–1938) in die jare 1902 tot 1905. Hy vertrek in 1905 na Engeland om sy beroepsopleiding te ontvang aan die Architectural Association in Londen, waar hy aan die einde van die volgende jaar sy Intermediêre Eksamen aflê. Hy keer in 1907 om gesondheidsredes terug na sy vaderland sonder dat hy die eindeksamen van die Royal Institute of British Architects (R.I.B.A.) voltooi het. Ten einde selfonderhoudend te wees, was sy eerste betrekking as 'n argitek by die departement van openbare werke in Pretoria. Deur bemiddeling van sy oom ds. A.J. Louw (in 1889 bevestig en van 1893 af 39 jaar lank leraar van Heidelberg, Transvaal) het hy opdrag gekry om verskillende koshuise vir die Onderwyskollege op Heidelberg te ontwerp.

Louw verhuis in 1911 terug na die Boland waar hy op sy tuisdorp as argitek begin praktiseer. Vier jaar vantevore (1907) het hy reeds 'n kerksaal vir die NG gemeente Paarl, die sogenaamde Strooidakkerk, ontwerp. Die eerste kerkgebou wat hy ontwerp het, was dié van die NG gemeente Port Elizabeth. Dié gemeente, die eerste van die NG Kerk in die vriendelike stad, is op 17 April 1907 as hulpbehoewende gemeente van die NG gemeente Uitenhage afgestig met net 220 lidmate, maar danksy kollektetoere deur ds.Georg Wilhelm Stegmann Hofmeyr, die eerste leraar en 'n seun van ds. J.H. Hofmeyr (1835–1908) van die NG gemeente Somerset-Oos, kon die gemeente genoeg geld insamel om die hoeksteen van sy kerk in April 1908 reeds te lê en die gebou op 31 Desember 1909 in te wy. (Dit is in 1928 vergroot.)

Louw het meermale oorsee gereis. So het sy reis na Amerika in 1913 sy opvattings oor die binneruimte van kerke sterk beïnvloed. 'n Toer daarheen in 1930 het eweneens 'n invloed gespeel op die "wolkekrabbers" wat hy in die vroeë jare dertig ontwerp het, byvoorbeeld die Ou Mutual-gebou in Kaapstad. Sy medeargitek vir dié gebou, F.M. Glennie, het saam met hom na Amerika gereis. In dieselfde jaar het hy die Wêreldkongres van Argitekte in Boedapest bygewoon.

Die rykdom opdragte was dikwels in teenstelling met sy kliënte se beperkte middele. Gevolglik moes dienlikheid soms onvermydelik voorrang geniet bo vindingrykheid. Nogtans het hy 'n uiters belangrike bydrae gelewer tot die verbreking van die ystergreep waarmee die neo-Gotiek, soos veral vergestalt deur die kerkontwerpe van Carl Otto Hager, so lank die ontplooiing van die Protestantse kerkbou in Suid-Afrika aan bande gelê het.

Opdragte van die Universiteit van Stellenbosch, soos die manskoshuis Dagbreek (1921), en die Universiteit van die Vrystaat en Potchefstroom, dié vir die KWV (Paarl), die Volkshospitaal (Kaapstad), Volkskas, die Nasionale Pers, Voortrekkerpers en 'n groot verskeidenheid kleiner geboue, was ingeboude komponente van sy omvangryke praktyk. Tog word sy sakegeboue vir versekeringsmaatskappye soos Sanlam by Waalstraat, Kaapstad (1932, die bekende Waalburg), en die Ou Mutual in Darlingstraat, Kaapstad, as van sy mees geslaagde projekte beskou. Die intellektuele dissipline wat nodig was om dikwels meer as honderd opdragte gelyktydig te behartig, is meer merkwaardig as in gedagte gehou word dat hy oor 'n tydperk van meer as 'n halwe eeu produktief besig was om te ontwerp.

Hoewel Louw 'n bedrywige argitek was, het hy 'n wye belangstellingsveld gehad en hom ook besig gehou met ander sake wat hom na aan die hart gelê het. Hy was betrokke by die Helpmekaarfonds en trusteelid (saam met drr. Albert Hertzog en Meiring Naudé) van die Pieter Neethlingfonds wat nou met die Afrikaanse vakbonde gemoeid was, hy het teen kommunistiese indringing in die werkersgroepe geveg en ook 'n aktiewe geldelike ondersteuner van die Nederduitse Gereformeerde Kerk se sending in Suider-Afrika geword, 'n uitvloeisel van sy diepe godsdienssin. Vanweë sy kundigheid was hy 'n gesogte direkteur van verskeie maatskappye. Hy was byvoorbeeld tot en met sy dood 'n direkteur van die Nasionale Pers. Verskeie jong argitekte het hul eerste jare in sy praktyk deurgebring en hy het sommige van hulle asook teologiestudente geldelik tydens hul studiejare bygestaan. Sy aristokratiese ingetoënheid, kunssinnigheid, vriendelike omgang en beskaafde optrede het hom 'n wye vriendekring besorg onder Suid-Afrika se mees bekende persoonlikhede.

In Kaapstad, Johannesburg, Pretoria, Bloemfontein en op Stellenbosch is verskeie groot geboue volgens sy planne opgerig, maar hy het veral bekendgeraak as kerkargitek. Agtkantige en waaiervormige ontwerpe het onder Louw se hand ontspring en die Woord-gerigte liturgiese inkleding het 'n eiesoortige kenmerk van die Afrikaanse kerk geword. Die sketse wat hy in 1913 in Washington, Philadelphia en Boston gemaak het, is in sy hande omgevorm tot 'n algehele nuwe genre vir die kerklike boukuns. Voor en ná sy dood is hy dikwels die eerste Afrikaanse argitek genoem. Hy was trouens sewe jaar ouer as Gerard Moerdijk en sy eerste geboue is opgerig nog voordat Moerdijk in die buiteland gaan studeer het. Louw het byvoorbeeld reeds tien kerke ontwerp teen die tyd dat Moerdijk sy eerste opdrag vir 'n kerkplan gekry het in 1917. Hulle was weliswaar later van omstreeks 1922 tot 1927 vennote en saam verantwoordelik vir hoogtepunt in die Afrikaanse kerkboukuns, soos die NG kerke van Dundee (ingewy 7 – 10 Desember 1922), Bloemfontein-Noord (ingewy 1923), Luckhoff (ingewy 1924), Marquard (hoeksteen gelê 14 Augustus 1926) en Louis Trichardt (ingewy 1926). Hoewel die argitekte onderskeidelik in die Paarl en Pretoria gewoon het, het hulle die kerkplanne onder hulle verdeel.

Op sy eie en in vennootskap met ander argitekte (van 1921 tot 1925 met Gerard Moerdijk en van 1925 af met sy jonger broer H.J. Louw) was hy betrokke by die oprigting of uitbreiding van minstens 120 kerkgeboue in al vier die destydse provinsies van Suid-Afrika, Suidwes-Afrika, Suid-Rhodesië, Noord-Rhodesië, Njassaland, Angola en Kenia. Sommige kenners beskou sy NG kerkgebou op Reitz in die Vrystaat as sy aangrypendste ontwerp

Louw was, saam met Moerdijk, die leier van 'n beweging wat op soek was na 'n tipies Suid-Afrikaanse kerkboustyl. Schalk W. le Roux skryf in sy verhandeling "Die soeke van drie argitekte na 'n planvorm vir Afrikaanse Gereformeerde kerkbou": "Aan die begin van die twintigste eeu, met die oplewing van ’n eiesoortige bewussyn na die Anglo-Boereoorlog (1899–1902) en pogings tot kerkvereniging voor en na die totstandkoming van die Unie van Suid-Afrika (1910), is ywerig na ’n 'eie' Suid-Afrikaanse of Afrikaanse kerkboustyl gesoek. Die soektog is deur Wynand Louw en Gerard Moerdijk gelei en gerig. Dit het gepaard gegaan met die snelle verstedeliking wat tot in die jare veertig voortgeduur het. Baie nuwe gemeentes is veral in stede gestig op ’n tydstip dat die tydgenootlike funksionalistiese strewe in argitektuur op die voorgrond was. Die eerste argitekte wat ook lidmate van die kerke was, het op die toneel verskyn en besin oor die aard en vorm wat 'hulle' kerke in die Suid-Afrikaanse dorp of stad moes aanneem."

Omdat hy van nature baie beskeie was, was formele erkenning van sy besondere bydrae tot die Suid-Afrikaanse boukuns meestal postuum. Hy ontvang wel in 1940 'n erepenning van die Suid-Afrikaanse Akademie vir Wetenskap en Kuns vir sy bydrae tot die Suid-Afrikaanse boukuns. Hy is gehuldig as die man "wat die ouderwetse en onpraktiese kruisvormige kerke in Gotiese styl vervang het deur die nou bekende styl, wat veel meer pas by die aard en soberheid van die Protestantse Calvinisme". Lidmaatskap van die Suid-Afrikaanse Instituut van Argitekte is hom eers drie jaar voor sy dood aangebied.

Hoewel hy nougeset dagboek bygehou het, kon geen skriftelike uiteensetting van sy idees oor kerkbou nog opgespoor word nie. Maar ná sy ontwerp vir Port Elizabeth se moederkerk, was dit duidelik dat hy wou beweeg van die probleme wat die kruiskerk vir die verlangde binneruimte ingehou het. Hy eksperimenteer teen die middel van die 1920's met 'n onsuiwer oktogoon (agt sye wat nie ewe lank is nie) in twee kleiner kerke, dié op die Overbergse buurdorpe Stanford en Hermanus, albei in 1926 gebou met sitplek vir 700 mense elk. Die argitek Schalk le Roux skryf in die "Suid-Afrikaanse Tydskrif vir Kultuurgeskiedenis" se uitgawe van November 2008: "Dit was nie 'n gelukkige besluit nie. Die probleme met die ongemaklike planvorm is van buite reeds duidelik. Die geboue is ongedefinieer met slegs 'n gewel en toring in Stanford wat trag om 'n gesig of definisie aan die bouvorm te gee. Die onreëlmatige agthoek is met 'n skuinslopende dak bedek waarvan die rand die buitemuur volg. Dit het 'n platterige, versteekte, dak in die middel van die gebou vereis om die oordekking te voltooi – met die amper noodwendige lekkasieprobleme (volgens die halfeeugedenkboek van die NG gemeente Hermanus, 1934–1984, deur W.A. Alheit) wat dit tot gevolg gehad het. Die loopgange is buite die sentrale ruimte onder afdakke gedruk wat van die hoofmure afdaal. Daar is vir groot galerye plek gemaak wat binne klein en somber ruimtes tot gevolg gehad het, en in Hermanus het die galerykolomme die sig na die preekstoel van verskeie sitplekke belemmer. Dié probleem is in Stanford oorkom deur die galery vry van die mure af oor die gangkolomme te dra, maar wat steeds beknopte ruimte gelaat het."

Volgens Le Roux het Louw in werklikheid ná die Overbergse eksperimente na die kruiskerk teruggekeer. Nou verbind hy die binnemure van die kruis oorhoeks om 'n vierkant binne-in die kerkruimte te skep. Die banke kon in 'n waaier gerangskik word sodat almal na die preekstoel front. Die beginsel van die plan is egter reeds 300 jaar vantevore deur die Nederlandse argitek Hendrick de Keyser (1565–1621) as basis vir die plan van die Noorderkerk in Amsterdam gebruik. Maar anders as De Keyser, wat die kruis beklemtoon het met kolomme binne die agthoekige ruimte en die sitplekke rangskik het na aanleiding van die vorm, het Louw die nadruk op die aansluitings van die kruisbene uitgeskakel.

Met die ontwerp van die NG kerke op Napier (1928) en in die Strand (1930) aanvaar Louw die kruisvorm en sny die binnehoeke van die kruis weg om 'n reëlmatiger agthoek te vorm, hoewel die sye steeds afwisselend lank en kort was. In albei gevalle is die preekstoel teen 'n kort muur geplaas en die bank in 'n sirkelvorm daarom gerangskik. In albei kerke loop die galerye om die binnewydte van die gebou, behalwe die kanselmuur wat in sy volle hoogte tot teen aan die plafon strek. Gevolglik was die laaste sitplekke op die galery in werklikheid agter die leraar. Die kruisplan is feitlik onsigbaar omdat die sentrale ruimtes en die hoë plafonne oorheers. Van buite is dit duidelik, maar binne is dit versmelt tot een sentrale ruimte. Albei kerke het betreklik min vensters vir die groot ruimte (meer as 1000 sitplekke elk), maar lig word van die hoë plafon gekaats sodat 'n helder ruimte nietemin verkry word.

Volgens Le Roux was Louw teen 1940 met die oprigting van die moederkerk op Somerset-Wes ten volle in beheer van die vorm en sy probleme. "Uitgesluit die plafon, die alomteenwoordige roosvensters en die liturgiese ruimte, is die binneruimtes sonder enige dekorasie en alle aandag is op die preekstoel in 'n hoë ruimte gevestig."
Louw was twee keer getroud. Sy eerste vrou was Maria Aletta Norval, 'n dogter van die Skot J.C. Norval, na wie die spoorwegstasie naby Colesberg, Norvalspont, genoem is. Toe sir Harry Smith in 1848 vanaf Colesberg na die Vrystaat opruk, het Norval die pont daar opgerig en sy naam verewig. Twee seuns en twee dogters is uit die huwelik gebore. Een van die seuns, Tobias Johannes Wynand Louw, was later jare ook 'n argitek in die Paarl. In 1951 trou Louw met Mabel Aletta Geldenhuys, gebore Norval. Van die nasate van Wynand Louw woon vandag (2015) nog in en om die ou opstal van Laborie et Picardie.

Ten tyde van sy dood in die ouderdom van 84 het vier broer en ’n suster nog gelewe: Henri Louw, argitek van Kaapstad, Louis Louw, oud-Springbok-rugbyspeler van die Paarl, Tobie Louw, boer van Calvinia, George Louw van Bloemfontein, en Katie Louw van die Paarl. ’n Halfbroer en –suster, Kobus Louw van Kaapstad en Christine Eksteen van die Paarl, het ook nog gelewe.

In een van twee berigte wat die dag ná sy dood op bladsy drie van Die Burger verskyn het, is Louw beskryf as “die eerste Afrikaner-argitek” wat “jare lank rigtinggewer veral in kerkbou in Suid-Afrika was”. Dier koerant het gemeld dat hy langer as 30 jaar direkteur van die Nasionale Pers was “die Afrikanervolk op baie terreine gedien” het. “Hy was oor die hele land bekend en in die Boland, en veral in die Paarl, waar hy altyd bly woon het, ’n baie geliefde man. Almal het hom ‘Oom Wynand’ genoem, want hy was die vriend en raadgewer van baie.”

In 'n meegaande berig in dieselfde uitgawe van "Die Burger" het prof. A.L. Meiring, oudhoogleraar in die argitektuur aan die Universiteit van Pretoria, gesê Louw was nie net saam met Gerard Moerdyk die baanbreker onder Afrikaanse argitekte nie; hy was “die professionele vader of ouer broer van die jonger argitekte wat vandag (1967) die leiding neem”. Meiring het Louw se bydrae tot die Suid-Afrikaanse kerkbou uitgesonder. “Geen ander argitek het naastenby soveel kerkgeboue ontwerp as mnre. Louw en Moerdyk as vennote nie, of die kerkrade van die gemeentes beter behandel nie.” Volgens Meiring was van Louw se beste werke niekerklike geboue, soos Dagbreek op Stellenbosch, die Nederlandse Klub in Keeromstraat en die Ou Mutual in Kaapstad. Hy het gesê as Louw die geldelike vergoeding vir homself gehou het, “sou hy by sy dood ’n baie ryk man gewees het. Hy het egter veel meer uitgedeel as wat hy vir homself gehou het. Vir sy kerk en volk was hy op baie gebiede ’n weldoener.”

In dieselfde berig het J.D.P. van der Merwe, destyds voorsitter van die Kaapse Provinsiale Instituut, namens die Instituut van Suid-Afrikaanse Argitekte soos volg hulde aan Louw gebring: “Wynand Louw was nie alleen aristokraties in sy voorkoms nie, maar ook in sy argitektuur – en ek praat veral van sy vroeëre bydrae toe hy in sy kerkboukuns weggebreek het van wat toer die algemeen aanvaarde norm was – het hy ’n onmiskenbare stempel van waardigheid en kwaliteit uitgedra. Dit is hy was kort ná die begin van hierdie eeu die Griekse en Romeinse kruisvorms, wat die grondslag van ons kerkbeplanning tot op daardie tydstip was, vir goed uit ons kerkboukuns laat verdwyn het met sy ontwikkeling van die agthoekige plan. Sy invloed op die jonger argitekte was diepgaande en baie latere bekende argitekte het onder hom hul eerste basiese ondervinding opgedoen. Drie jaar gelede het hierdie Instituut hom lewenslange erelidmaatskap aangebied as erkenning vir sy lang en vrugbare diens aan die professie.”







</doc>
<doc id="62540" url="https://af.wikipedia.org/wiki?curid=62540" title="Berliner Philharmoniker">
Berliner Philharmoniker

Die Berliner Philharmoniker (voorheen bekend as die Berliner Philharmonisches Orchester in Duits, en die Berlynse Filharmoniese Orkes in Afrikaans) is 'n simfonieorkes wat in Berlyn, die hoofstad van Duitsland, gesetel is. Dit word deur baie bronne as een van die beste simfonieorkeste ter wêreld beskou, en sommige kritici beskryf dit as die beste orkes. Die orkes se huidige hoofdirigent en musiekdirekteur is die Britsgebore Sir Simon Rattle.

Die orkes is in 1882 in Berlyn gestig deur omtrent 50 musici nadat hulle besluit het om teen die autokratiese en hardvogtige leiding van Benjamin Bilse, in wie se orkes hulle voorheen gespeel het, te rebelleer. Aanvanklik het finansiële probleme gedreig om die jong orkes te kniehalter, maar in 1887 het die konsertagent Hermann Wolff die bestuur van die orkes oorgeneem en dadelik begin beplan om die orkes se toekoms te verseker. Hy het die dirigent Hans von Bülow aangestel as die eerste hoofdirigent van die orkes. 

Binne vyf jaar daarna het Von Bülow 'n unieke speelstyl vir die orkes geskep. Enkele van die dirigente wat die orkes in daardie tyd gedirigeer het was Hermann Levi, Hans Richter, Felix Mottl, Felix von Weingartner, Ernst von Schuch as ook komponiste soos Brahms en Grieg en komponis-dirigente soos Gustav Mahler, Richard Strauss en Hans Pfitzner.

Peter Tsjaikowski, wat verskeie kere deur die orkes genooi is, het een keer met entoesiasme na 'n konsert opgemerk: "Die uitmundende Berlynse Filharmoniese Orkes het 'n spesiale eienskap waarvoor ek nie die gepaste uitdrukking kan vind nie, behalwe buigbaarheid. Die musici het die vermoë om hulle aan te pas by die dimensies van Berlioz of van Liszt, om die arabesque kleure van eersgenoemde weer te gee, asook die toonryke arsenaal van laasgenoemde. Behalwe daarvoor, kan hulle hulle ook aanpas by die delikate toon van Joseph Haydn. Die lede van die Orkes werk nie in die teaters nie en daarom is hulle nie uitgeput en oorwerk nie. Daarbenewens is hulle ook 'n outonome orgaan, hulle speel vir eie gewin en nie vir 'n besigheidsman wat 'n deel van die wins hou nie. Hierdie gunstige en uitsonderlike faktore dra natuurlik by tot hulle artistieke harmoniese uitvoering."

Arthur Nikisch het Hans von Bülow in 1895 opgevolg. Nikisch, aanvanklik 'n violis, was 'n dirigent met kalm en ekonomiese gebare. In die 27 jaar wat hy aan die helm van die orkes was, het hy bygedra tot 'n uitsonderlike artistieke kontinuïteit. Nikisch het die orkes se repertorium uitgebrei; hy was 'n groot voorstander van Bruckner en die musiek van Tsjaikowski, Berlioz en Liszt het voorrang geniet bo die in daardie stadium moderne musiek van Strauss en Mahler. Onder die soliste wat gedurende sy termyn saam met die orkes opgetree het, tel die pianiste Ferruccio Busoni, Wilhelm Backhaus en Alfred Cortot, die violiste Jacques Thibaud, Carl Flesch, Bronislav Huberman, Jascha Heifetz en Adolf Busch en die tjeliste Pablo Casals en Heinrich Sclusnus.

In 1922 is Nikisch opgevolg deur Wilhelm Furtwängler, 'n jong dirigent wat hom onderskei het op verskeie maniere: vir sy temperament, sy passie, sy reflektiewe en amper filosofiese houding teenoor interpretasie en sy onvergeetlike en ongewone tegniek om die tyd aan te dui met sy regterarm terwyl hy sy linkerarm gebruik het om frases of klemverskuiwings aan te dui. Furtwängler se repertorium het hoofsaaklik uit klassieke en romantiese komponiste bestaan. Hy was die hoofvertolker van Beethoven, Brahms en Bruckner. Onder sy tydgenote het hy homself die meeste geskaar by die laatromantiese komponiste eerder as by die komponiste van die nuwe skool. Nogtans het hy baie gedoen om die werke van komponiste soos Hindemith, Prokofiev, Strawinski en Schönberg te bevorder. Die orkes het die Nazi-tydperk sonder veel skade deurgemaak.

Die musieklewe in Berlyn het redelik vinnig herstel na die verwoesting van die stad aan die einde van die Tweede Wêreldoorlog. Die orkes het in April 1945 sy laaste konsert gehou voor die oorgawe, en het aan die einde van Mei daardie jaar weer 'n konsert gehou onder leiding van Leo Borchard, sonder noemenswaardige verlies onder sy lede. Na die skielike dood van Borchard, is Sergiu Celibidache, 'n jong, onbekende en onervare 33 jarige Roemeense dirigent, aangestel as hoofdirigent. Hy was 'n mens wat aangedryf is deur sy temperament, sy passie en fanatiese liefde vir musiek, en is oor die algemeen gekenmerk as iemand met 'n komplekse persoonlikheid. Sy konserte in die gemeenskapsaal in Zehlendorf, in die Titania-Paleis in Steglitz, en later in die Musiek Hoërskool was gekenmerk as eiesoortig en besonders.

In die daaropvolgende jare is die isolasie wat gevolg het op die kulturele beleid van die Nazis vinnig oorkom. Internasionaal bekende dirigente en soliste, soos Yehudi Menuhin het begin om terug te keer na Berlyn. Die orkes het 'n toer van Duitsland en buurlande onderneem. Wilhelm Furtwängler het in 1946 teruggekeer en is weer aangestel as hoofdirigent in 1952. In die jaar na sy dood in 1954, is Herbert von Karajan aangestel as nuwe hoofdirigent deur die lede van die orkes. Tydens die 34 jaar as hoofdirigent van die orkes het Karajan 'n unieke kombinasie van perfeksie en styl geskep wat 'n onmiskenbare klankkenmerk op die orkes gelaat het. Die konserte, toere en tallose opnames getuig van hierdie wêreldberoemde vennootskap.

Sedert Oktober 1963 is die Philharmonie die tuiste van die orkes, in Kemperplatz, ontwerp en gebou deur Hans Scharoun. In 1987 is die Kamermusieksaal (in Duits: Kammermusiksaal), in wese 'n kleiner weergawe van die groter saal, spesifiek vir kamermusiekuitvoerings bygevoeg tot die Philharmonie. 

In April 1989 het Herbert von Karajan bedank as hoofdirigent, en hy is op 16 Julie 1989 in Anif, naby sy geboortestad Salzburg, in Oostenryk, oorlede.

Op 8 Junie 1989 het orkes vir Claudio Abbado aangestel as hulle vyfde artistieke direkteur. Tydens Abbado se tydperk by die orkes het twintigste eeuse-musiek gereeld op die programme van die orkes verskyn, tesame met die tradisionele repertorium van klassieke en romantiese komponiste. Onder Abbado se leiding het die orkes begin om konsertuitvoerings van operas in die Philharmonie te lewer, onder andere van "Il Viaggio a Reims" van Rossini, "Boris Godunov" van Mussorgksi, "Elektra" van Richard Strauss, "Otello" en "Simon Boccanegra" van Verdi, "Wozzeck" van Alban Berg, "Fierrabras" van Schubert en "Tristan und Isolde" van Wagner.

Claudio Abbado het in 1998 aangekondig dat hy weens gesondheidsredes nie na 2002 sou aanbly as musiekdirekteur nie. Op 23 Junie 1999 het die orkes vir Sir Simon Rattle aangestel as musiekdirekteur vanaf 2002. Hy beklee tans steeds die amp, maar het op 10 Januarie 2013 aangekondig dat hy die pos sou ontruim in 2018.

In 2006, het die orkes aangekondig dat hulle hul rol tydens die Nazi-tydperk sou ondersoek. In 2007, het Misha Aster "The Reich's Orchestra", gepubliseer, sy studie oor die verhouding tussen die Berliner Philharmoniker en die heersers van die Derde Reich. In 2007 is die dokumentêre film "Die Reichsorchester" deur Enrique Sánchez Lansch vrygestel, waarin die orkes se aktiwiteite tydens die Nazi-era ondersoek is en wat onderhoude ingesluit het met musici wat gedurende daardie era in die orkes gespeel het.

Baie kritici is dit eens dat die orkes 'n unieke klank het. Dit is al beskryf as warm, donker, intiem en fluweelagtig. Die oorsprong van hierdie unieke klank word deur baie kritici toegeskryf aan Herbert von Karajan. Sir Simon Rattle het al by geleentheid erken dat hy nog steeds Herbert von Karajan se orkes dirigeer, as 'n erkenning van die Karajan se nalatenskap.

Die orkes het tans 128 lede, uit 22 verskillende nasionaliteite, en 'n gemiddelde ouderdom van 38.

Die orkes het drie konsertmeesters, Guy Braunstein (van Israel), Daniel Stabrawa (van Pole) en Daishin Kashimoto (van Japan).

Sommige lede van die orkes word gereeld deur die kritici gemeld vir spesiale erkenning. Oor konsertmeester Guy Braunstein is al gesê dat hy gemaklik en onverstoord speel, met sy voete gekruis onder sy stoel, gerieflik eerder as op aandag, met 'n onvergelykbare tegniek en standaard van spel. Amihaï Grosz, hoofaltvioolspeler, ook van Israel, en stigterslid van die Jerusalem Strykkwartet is al besing oor sy "bykans meganiese strykstokarm" terwyl sy klank wissel tussen "grof" en "syagtig", "glad" en "rof". Alhoewel al die spelers virtuose is, word die volgende gereeld geprys vir uitnemendheid: Emmanuel Pahud (fluit), Albrecht Mayer (hobo), Daniele Damiano (fagot) en Stephan Dohr (Franse horing).

In 2008 het die Berliner Philharmoniker die wêreld se eerste virtuele konsertsaal geskep, genaamd die Digital Concert Hall. Die konsep behels dat die orkes se konserte lewendig uitgesaai word oor die internet. Intekenare kan die konserte via die internet kyk teen 'n subskripsiefooi. Elke konsert wat uitgesaai word, word dan in die Digitale Konsertsaal se argief gestoor word en intekenare kan dit daarna te eniger tyd weer via die internet kyk. Die argief bestaan ook uit opnames van die Berliner Philharmoniker wat tydens Claudio Abbado se tydperk as hoofdirigent verfilm is, en wat voorheen op DVD vrygestel is, asook van sekere gasorkeste en jeugorkeste wat in die Philharmonie optree en dokumentêre films oor die Berliner Philharmoniker en dirigente wat saam met hulle opgetree het, soos Carlos Kleiber en Claudio Abbado. 

Sir Simon Rattle het gesê dat die Digitale Konsertsaal die "weg van die toekoms" is vir klassieke musiek. Volgens hom is dit "'n wonderlike ding vir beide die orkes en die publiek asook wonderlik om 'n baie groter gehoor tot die Philharmonie te verwelkom".

Die Digitale Konsertsaal word geborg deur Deutsche Bank.




</doc>
<doc id="62551" url="https://af.wikipedia.org/wiki?curid=62551" title="Elektrisiën">
Elektrisiën

'n Elektrisiën is 'n beroep. Die uitoefening van die beroep behels die aanlê en ondersteuning van die infrastruktuur wat nodig is vir die voorsiening van elektrisiteit.

Daar is twee soorte elektrisiëns: lae spanning en hoog spanning elektrisiëns. Van 0 tot 1000 volts word as lae spanning geklassifiseer (huishoudelike toestelle, ligte en huise se bedrading), terwyl 1000 tot 288 000 volts as hoogspanning geklassifiseer word (masjinerie in fabrieke en kragdrade).

Die werk van 'n elektrisiën kan gevaarlik wees en spesiale maatreëls en deeglikheid word vereis om veilige werksomstandighede te verseker. Die ure kan ongereeld wees omrede onderhoud en nood-herstelwerk in die nag, oor naweke of openbare vakansiedae gedoen word. Die beroep word oorwegend deur mans beoefen, hoewel vrouens dit ook soms aanpak.



</doc>
<doc id="62554" url="https://af.wikipedia.org/wiki?curid=62554" title="International Behavioural and Neural Genetics Society">
International Behavioural and Neural Genetics Society

Die International Behavioural and Neural Genetics Society (IBANGS, Internasionale Gedragswetenskappe en Neurale Genetiese Vereniging) is in 1996 gestig. Die doel van IBANGS is "die gebied van neurogedragsgenetika te bevorder".

Die IBANGS se missie is om die gebied van neurogedragsgenetika te bevorder deur:

Elke jaar erken IBANGS top-wetenskaplikes in die gebied van neurogedragsgenetika met:

'n "Distinguished Service Award" word gegee vir uitsonderlike bydraes tot die veld op 'n ongereelde basis.

IBANGS is in 1996 gestig as die "European Behavioural and Neural Genetics Society", met Hans-Peter Lipp as sy president. Die naam en omvang van die EBANGS word verander in "International" by die eerste vergadering van die vereniging in Orléans, Frankryk in 1997. IBANGS is 'n stigterslid van die Federation of European Neuroscience Societies. Die volgende persone het die president van die vereniging: Mary-Anne Enoch (2011-2012), Richard Brown (2010-2011), Jacqueline Crawley (2009-2010), Christopher Janus (2008-2009), Dan Goldowitz (2007-2008), Tamara J. Phillips (2006-2007), Hee-Sup Shin (2005-2006), Robert W. Williams (2004-2005), Mara Dierssen (2003-2004), John Crabbe (2002-2003), Fred van Leuven (2001-2002), Douglas Wahlsten (2000-2001), Wim E. Crusio (1999-2000) en Hans-Peter Lipp (1996-1999). Die huidige president is Josh Dubnau (2012-2013).



</doc>
<doc id="62568" url="https://af.wikipedia.org/wiki?curid=62568" title="Tsitsikamma (streek)">
Tsitsikamma (streek)

Tsitsikamma is die gebied wat in die oostelike deel van die Tuinroete tussen Knysna en Humansdorp geleë is en wyd bekend is om sy besondere natuurskoon.

Streng gesproke begin die Tsitsikamma by die Bloukransrivier (die grens tussen die Oos- en die Wes-Kaap) in die weste, met die see naby Jeffreysbaai as die oostelike grens. Die Tsitsikammaberge vorm die noordgrens en waar die berge aan die oostekant eindig, vorm die Kromrivier die grens tot by die see tussen Jeffreysbaai en St. Francisbaai. Die Indiese Oseaan vorm die suidelike grens. Deur toerisme-belange word die Keurboomsrivier egter dikwels as die wesgrens van die Tsitsikamma aanvaar.

Die Tsitsikamma val in twee dele uiteen. Die Bo-Tsitsikamma aan die westekant bestaan oorwegend uit natuurlike bos en plantasies met tussenin plase. Vroeër was die arm boswerkers in hierdie deel gevestig. In die Onder-Tsitsikamma is meer bewerkte landbougrond en weinig plantasies.

Die gebied is bekend vir sy berge, bosse, strome, klowe en ongerepte kuslyn. Verskeie riviere in gewoonlik diep valleie deurkruis die gebied. Dit reën dwarsdeur die jaar, die klimaat is matig en selde is daar sneeu op die bergpieke. Die inheemse bome en die fynbos is 'n aanduiding van die suur grond. Hier is die tuiste van die opregte en Outeniekwageelhout, ysterhout, hardepeer, stinkhout en ander inheemse houtsoorte.

Geen werklike dorpe lê binne die streek nie. Klein vestigings is Coldstream, Stormsrivier, Thornham en Clarkson. Kareedouw (in die Langkloof) en Humansdorp is die naaste dorpe.

Ekonomiese aktiwiteit het begin met die kap van bome in die inheemse woude. Teenswoordig is daar groot denneplantasies en saagmeulens. Veral in die oostelike deel is daar groot plase met melkbeeste. Veldblomme is ook 'n bron van inkomste. Die oopstel van die groot brûe oor die diep rivierklowe en die N2-tolpad in 1984 het die ekonomie en toerisme gestimuleer. Rondom en by die mond van die Stormsrivier is 'n deel van die Tuinroete Nasionale Park met sy Otterwandelpad. Eersterivierstrand en Oubosstrand is as strandoorde ontwikkel. Vanaf die brug oor die Bloukransrivier vind die wêreld se hoogste rekspronge plaas.

Aan die verraderlike stuk kuslyn tussen Stormsriviermond en Kaap St Francis lê 20 skeepswrakke. Hier is ook die Klasiesriviergrotte wat tekens opgelewer het dat daar reeds menslike bewoning was in die Steentydperk. Oorweging word daaraan geskenk om hierdie grotte tot Wêrelderfenisgebied te laat verklaar.




</doc>
<doc id="62572" url="https://af.wikipedia.org/wiki?curid=62572" title="Hetiete">
Hetiete

Die Hetiete (soms ook Hettiete, Hittiete of Chetiete genoem) was 'n volk met 'n Indo-Europese taal wat aan die begin van die 2de millennium v.C. vanuit die ooste na Anatolië gemigreer het en hier tussen die 18de en 16de eeu v.C. 'n magtige ryk met die hoofstad Hattuša (naby die huidige Turkse dorp Boğazköy in die noordelike Sentraal-Anatolië) gevestig het.

Omstreeks 1600 v.C. het 'n Hetitiese koning met sy strydmag in die Eufraatgebied opgeruk en Babilon geplunder, maar later na sy Anatoliese bergplato teruggetrek. Teen die middel van die 15de eeu v.C. was die Hetitiese Ryk een van die groot moondhede in die Nabye Ooste en het naas Anatolië groot dele van Noordwes-Sirië oorheers. Hul militêre oorwinnings was dikwels aan hul gesofistikeerde strydwaens te danke.

Die mag van die Hetitiese konings het in die 14de eeu v.C. onder die regering van Suppiluliuma I 'n hoogtepunt bereik toe hulle Sirië suidwaarts tot by die monding van die Litani-rivier in die huidige Libanon, die grootste deel van Klein-Asië, dele van die noordelike Levant en Bo-Mesopotamië oorheers het.

Ná 'n groot veldslag tussen Hetitiese en Egiptiese magte naby Kadesj in 1285/1286 v.C. het dié twee moondhede 'n vredesooreenkoms gesluit waarin hulle hul invloedsfere langs 'n grenslyn dwarsdeur Sirië afgebaken het.

Die Hetitiese kultuur weerspieël enkele van hierdie soort kontakte met vreemde volke. Alhoewel die Hetiete oor hul eie Anatoliese hiërogliewe beskik het, het hulle die Mesopotamiese wigskrif oorgeneem en amptelike dokumente in Akkadies geskryf, die destydse verkeerstaal. In die Hetietiese kuns kan invloede uit Egipte aangetoon word, waaronder motiewe soos die sfinks en die gevleuelde sonskyf, maar ook ontlenings uit die Siriese en Babiloniese kuns.

Die Hetitiese kuns het nogtans sy eie unieke kenmerke ontwikkel. Hul belangrikste bydraes tot die kuns en kultuur van die Nabye Ooste is indrukwekkende reliëfskulpture en massief versterkte nedersettings. Vir hul klein dierskulpture het Hetitiese kunstenaars naas brons ook elektrum gebruik, 'n goud-silwer-legering. Hul grootste prestasie was egter die gebruik van yster wat vanaf die 15de eeu v.C. in Anatolië vervaardig is.

Alhoewel die Hetiete algemeen as 'n volk van die bronstydperk gedefinieer kan word, was hulle nogtans voorlopers van die Ystertydperk wat reeds in die 14de eeu v.C. met die vervaardiging van ystervoorwerpe begin het, soos uit briewe blyk waarin vreemde heersers sulke goedere aangevra het.

Ysterertse word dwarsoor die wêreld aangetref, maar min beskawings van die Bronstydperk het oor die benodigde voorrade van koper en tin beskik om bronslegerings te vervaardig. Meestal is tenminste een van die twee metale uit ander gebiede ingevoer. Die buitelandse handel was 'n koninklike voorreg, terwyl die heersers ook oor 'n monopolie op die mynbou beskik het sodat hulle die vervaardiging van bronswapens en ander goedere volledig kon kontrolleer.

Om yster te vervaardig, was naas die maklik toeganklike ystererts net eenvoudige steenkooloonde en tegniese kennis nodig. Die Hetiete het ontdek dat ystererts onder invloed van hitte tot 'n poreuse massa verander wat deur hamerslae tot stawe gevorm en daarna tot sekels, ploegskare, lanse en swaarde gesmee kon word.

Vanaf omstreeks 1180 v.C. het die Hetitiese Ryk in 'n aantal kleiner onafhanklike stadstate verbrokkel waarvan sommige tot in die 8ste eeu v.C. bestaan het.


</doc>
<doc id="62573" url="https://af.wikipedia.org/wiki?curid=62573" title="Victor Ludorum">
Victor Ludorum

Victor Ludorum is Latyn vir ""die wenner van die spele."" Dit is gewoonlik ’n trofee wat aan die mees suksesvolle span, klub of mededinger by ’n sportgebeurtenis oorhandig word. Dit is algemeen by regattas en was ’n tradisie by sommige Britse privaatskole. Dit word gewoonlik toegeken aan die atleet/deelnemer wat die meeste items gewen het of wat die meeste punte behaal het deur aan verskillende items deel te neem.

Vroulike mededingers ding gewoonlik mee om die Victrix Ludorum.


</doc>
<doc id="62577" url="https://af.wikipedia.org/wiki?curid=62577" title="Coldstream">
Coldstream

Coldstream is 'n nedersetting in die Oos-Kaap, Suid-Afrika in die Tsitsikamma streek. Die nedersetting is net noord van die N2-nasionale pad, oos van die Bloukransrivierbrug en die R 102 hoofpad gaan deur die nedersetting. In 1910 is 'n grafsteen uitgegrawe wat ongeveer 2000 jaar oud was. Op die klip was 'n tekening van 'n kunstenaar wat 'n palet en 'n veer (vir 'n kwas) vashou. Die ontdekking het 'n groot beroering veroorsaak onder die paleontoloë.




</doc>
<doc id="62579" url="https://af.wikipedia.org/wiki?curid=62579" title="Archangelsk">
Archangelsk

Archangelsk (Russies: Арха́нгельск) is ’n stad in Rusland en die hoofstad van die federale deelgebied Archangelsk-oblast. Die bevolking in 2013 was 350 985.




</doc>
<doc id="62580" url="https://af.wikipedia.org/wiki?curid=62580" title="Blagowesjtsjensk">
Blagowesjtsjensk




</doc>
<doc id="62581" url="https://af.wikipedia.org/wiki?curid=62581" title="Brjansk">
Brjansk

Brjansk (Russies: Брянск) is ’n stad in Rusland en die hoofstad van die federale deelgebied Brjansk-oblast. Dit is 379 km suidwes van Moskou geleë. Die bevolking in 2019 was 404 793.

Die klimaat is gematig kontinentaal. Die somers in oblast is warm en sonnig.




</doc>
<doc id="62582" url="https://af.wikipedia.org/wiki?curid=62582" title="Wladimir (stad)">
Wladimir (stad)

Wladimir (Russies: Влади́мир) is ’n stad in Rusland en die hoofstad van die federale deelgebied Wladimir-oblast. Dit is aan die Kljazma-rivier en sowat 200 km oos van Moskou geleë. Die bevolking in 2013 was 347 930.




</doc>
<doc id="62583" url="https://af.wikipedia.org/wiki?curid=62583" title="Wologda">
Wologda

Wologda (Russies: Вологда) is ’n stad in Rusland en die hoofstad van die federale deelgebied Wologda-oblast. Dit is aan die Wologda-rivier geleë. Die bevolking in 2013 was 306 487.



</doc>
<doc id="62584" url="https://af.wikipedia.org/wiki?curid=62584" title="Woronezj">
Woronezj

Woronezj (Russies: Воро́неж) is ’n stad in Rusland en die hoofstad van die federale deelgebied Woronezj-oblast. Dit is aan weerskante van die Woronezj-rivier geleë, 12 km van waar dit in die Don-rivier vloei. Die bevolking in 2014 was 1 014 610.



</doc>
<doc id="62585" url="https://af.wikipedia.org/wiki?curid=62585" title="Republiek Artsach">
Republiek Artsach

Die Republiek Artsach (Armeens: Արցախի Հանրապետություն, "Artsakhi Hanrapetut'yun"), tussen 1991 en 2017 Republiek Nagorno-Karabach (Armeens: Լեռնային Ղարաբաղի Հանրապետություն, "Lernayin Gharabaghi Hanrapetut'yun"), is 'n "de facto"-onafhanklike republiek in die suidelike Kaukasus-streek van Eurasië, wat internasionaal as deel van Azerbeidjan beskou word. Artsach beheer die meeste van die voormalige Outonome Nagorno-Karabach-oblast se gebied en sommige van die omliggende gebied, waarvolgens dit aan Armenië in die weste en Iran in die suide grens. Die hoofstad en grootste stad is Stepanakert.

Armeniërs beskou Artsach as die bakermat van hul beskawing. Hier is die Armeense alfabet as een van die oudstes ter wêreld ontwikkel en vir die eerste keer in 'n skool gebruik, hier het die eerste gedrukte dokumente en werke in Armeens ontstaan, en hier het die Armeense kultuur en beskawing reeds 'n bloeitydperk beleef toe die huidige hoofstad Jerewan en ander nedersettings in die huidige Republiek Armenië nog onbeduidende plekke was.

Die republiek beheer die grootste deel van die vroeëre Outonome Nagorno-Karabach-oblast en 'n aantal Azerbeidjanse distrikte wat aan Armenië in die weste en Iran in die suide grens en 'n landkorridor tussen Artsach en die Republiek Armenië vorm.

Die gebied van Artsach, wat merendeels deur etniese Armeniërs bewoon word, was 'n omstrede streek tussen Armenië en Azerbeidjan toe dié twee lande in 1918 van die Russiese Ryk onafhanklik geword het. Nadat die Sowjetunie in beheer van die gebied was, is in 1923 die Outonome Nagorno-Karabach-oblast gevorm wat in administratiewe opsig deel van die Azerbeidjanse SSR uitgemaak het.

Die etniese konflik tussen Armeniërs en Azerbeidjanners het in die laaste jare van die Sowjetunie weer opgevlam en aanleiding tot die Nagorno-Karabach-oorlog gegee wat tussen 1991 en 1994 gevoer is.

Toe die verbrokkeling van die Sowjetunie reeds aan die gang was, is op 10 Desember 1991 'n referendum in Nagorno-Karabach en die naburige Sjahoemian-streek gehou wat tot die onafhanklikheidsverklaring van die Republiek Nagorno-Karabach gelei het. Die republiek word tans nie deur enige lidstaat van die Verenigde Nasies amptelik erken nie, insluitende Armenië. Dit word egter deur drie nie-lidstate van die VN erken wat hulself eweneens eensydig onafhanklik verklaar het: Transnistrië, Suid-Ossetië en Abchasië.

Sedert die wapenstilstand van 1994 is die grootste deel van Artsach en 'n aantal aangrensende Azerbeidjanse gebiede onder die gemeenskaplike militêre beheer van die Armeense weermag en dié van Artsach. Verteenwoordigers van die Armeense en Azerbeidjanse regerings neem sedertdien aan vredesonderhandelinge deel wat deur die sogenaamde Minsk-groep van die Organisasie vir Veiligheid en Samewerking in Europa bemiddel word. Armeense onderhandelaars tree hierby ook namens die Republiek Artsach op.

Artsach handhaaf noue ekonomiese en politieke bande met Armenië. Die Armeense dram is die wetlike betaalmiddel in die land, en wette, wat deur die Armeense parlement in Jerewan aanvaar word, word gewoonlik ook in Artsach oorgeneem.

Vroeg in April 2016 het die konflik oor Artsach opnuut opgevlam. Volgens nuusberigte het die hewigste grofgeskutgevegte in dertig jaar gewoed waarin 18 Armeense en twaalf Azerbeidjanse soldate dood is. Een Azerbeidjanse helikopter is neergeskiet. Die Verenigde Nasies, die Verenigde State, Rusland en die Europese Unie het 'n beroep aan die twee konflikpartye gedoen om die gevegte te staak. Azerbeidjan het 'n eensydige skietstilstand afgekondig.

Die tradisionele Armeense landsnaam Artsach is afgelei van die Urarteïese provinsie Artechini (of Urtechini). Die gebied van die latere Karabach het in die 8ste eeu v.C. onder Urarteïese heerskappy gestaan.

Latere Armeense benamings vir die gebied is Gardar, Chatsjenk (afgelei van Chatsjen, een van die vyf vorstedomme van Artsach), Klein-Sioenik (afgelei van die Oud-Armeense provinsie Sioenik in Suidoos-Armenië), en "Sew Ajgi" ("Swart Tuin"). Die laasgenoemde vorm ook die basis vir die Turks-Russiese toponiem "Karabach" (afgelei van Turks "kara" "swart" en "bachtsje" "tuin"; in Armeens uitgespreek as "Rarabach") wat egter eers vanaf die 14de eeu geleidelik gebruiklik geword het en as leenvertaling van die Persiese naam "Bach-i siah" beskou word (in teenstelling tot die "Wit Tuin" of "Bach-i safid" waarmee na Neder-Karabakh verwys is). Die "Wit Tuin" kom ooreen met die Oud-Armeense grensprovinsie Utik. "Nagorno" is aan Russies ontleen en beteken "bergagtig".
Karabakh bestaan in geologiese opsig uit 'n vlakte met 'n sagte helling (Armeens "Artsachi hartawajr" – "Vlakte van Artsach"; Dasjtajin Arzach/Rarabach – "Neder-Karabach") en 'n bergagtige gedeelte (Lernajin Artsach/Rarabach – "Berg-" of "Bo-Karabach").

'n Armeense aardrykskundige werk uit die 7de eeu verwys na die provinsies Artsach en Utik in die uiterste noordooste van die Armeense gebied. Die Koera het destyds as grensrvier gedien, met Aran ('n gebied wat deur 'n Kaukasiese volk bewoon is) aan sy linkeroewer. Die Armeniërs het hierdie gebied Arwank genoem, terwyl die Romeine daarna as Albania verwys het.

Toe die Perse in 428 die hele oostelike Kaukasus oorheers het, het hulle sowat een eeu lank Artsach, Utik en Albania as gemeenskaplike administratiewe eenheid saamgesmelt. In hierdie periode is Artsach-Utik dikwels met Albania verwar.

Die historiese Bo- of Berg-Karabach beslaan ongeveer 12 000 km² en is in teenstelling met ander streke in die Armeense Hoogland ryk aan water. Sy riviervalleie is bebos en het moontlik die aanleiding tot die benaming "Swart Tuin" gegee.

Terwyl die huidige onafhanklike republiek dié naam voer wat sedert die 19de eeu merendeels gebruik is, hou die Armeens-Apostoliese Kerk aan die tradisionele Armeense naam Artsach vas. In 2017 het die republiek egter 'n nuwe grondwet goedgekeur, waarvolgens die naam na Republiek Artsach verander is.

Die Republiek Artsach is bergagtig met Mrav (3 540 meter bo seevlak) en Kirs (2 725 m) as sy hoogste bergpieke. Groot dele van die land word deur 'n plato met hellings in die ooste en suidooste beslaan. Die gemiddelde hoogte van die land is 1 097 m.

Terter en Chatsjen is die belangrikste riviere. Die meeste riviere vloei na die Artsach-vallei. Die grootste waterliggaam is die Sarsang-dam wat in 1976 hoofsaaklik vir besproeiingsdoeleindes opgerig is.

Artsach het 'n droë en gematigde subtropiese klimaat met 'n jaarlikse gemiddeld van 11 °C. Die koudste maand is Januarie met 'n gemiddeld van -1 °C, terwyl daar in Julie 'n gemiddeld van 22 °C gemeet word. Die hoogste somertemperature word in die laer geleë streke van Martoeni en Martakert gemeet. Jaarlikse neerslae beloop in sommige dele van die land meer as 700 mm per jaar, maar kan in droër streke soos vlaktes ietwat minder as 500 mm wees. Die meeste reën val tussen Mei en Junie. Mis kom op meer as 100 dae per jaar voor. Bergwinde waai orals in die land, terwyl swaar storms gewoonlik net in die lente en somer voorkom.

Meer as 'n derde van Artsach is bebos. Die land is die natuurlike habitat van meer as 2 000 plantspesies, waarby die plantegroei van tipiese halfwoestyn-spesies in die steppegebiede tot Alpynse en toendra-plante bo die boomgrens in die hooglande en berggebiede wissel.

Tans is die Sarsang-waterkragsentrale by die gelyknamige dam met 'n kapasiteit van 50 MW die belangrikste bron van energie in die Republiek Artsach. Hier word jaarliks tussen 90 en 100 miljoen kilowatt-ure krag opgewek. Danksy die voldoende plaaslike watervoorrade kan klein waterkragsentrales in feitlik elke streek van die republiek opgerig word.

'n Program vir die ontwikkeling van toekomstige energiebronne maak voorsiening vir die bou van agttien kleiner waterkragsentrales met 'n totale kapasiteit van sowat 140 MW. Sodra hulle voltooi is, sal Artsach oor 'n maksimale opwekkingsvermoë van 460 miljoen kilowatt-ure beskik en moontlik ook elektrisiteit na die buiteland kan uitvoer.




</doc>
<doc id="62586" url="https://af.wikipedia.org/wiki?curid=62586" title="Iwanowo">
Iwanowo

Iwanowo (Russies: Иваново) is ’n stad in Rusland en die hoofstad van die federale deelgebied Iwanowo-oblast. Die bevolking in 2013 was 409 075.




</doc>
<doc id="62588" url="https://af.wikipedia.org/wiki?curid=62588" title="Kaloega">
Kaloega

Kaloega (Russies: Калуга) is ’n stad in Rusland en die hoofstad van die federale deelgebied Kaloega-oblast. Dit is aan die Oka-rivier geleë, 160 km suidwes van Moskou. Die bevolking in 2019 was 336 726.

Die klimaat is gematig kontinentaal; die gemiddelde jaarlikse temperatuur is 4,4 °C, die gemiddelde jaarlikse reënval 696 millimeter.




</doc>
<doc id="62589" url="https://af.wikipedia.org/wiki?curid=62589" title="Kleintand-jobvis">
Kleintand-jobvis

Die Kleintand-jobvis ("Aphareus rutilans") is 'n vis wat voorkom in die tropiese en subtropiese water van die Indiese-Pasifiese area en aan die ooskus van Afrika vanaf Oman tot by Port Alfred. In Engels staan die vis bekend as die "Rusty jobfish".

Die vis se kop en lyf is silwer-rooierig tot ligpers aan die rugkant. Die binnekant van die mond, kieuekamer en kieue is silwer. Die onderste lip is swart. Die stert- en analevin se laaste strale is lank en die stertvin is diep gevurk. Die vis word tot 1.3 m lank en weeg dan 11 kg.

Die vis leef in koraal- en rotsriwwe in water wat 50–330 m diep is. Hulle vreet vis, skaaldiere en inkvisse. Hulle is alleenlopers.





</doc>
<doc id="62590" url="https://af.wikipedia.org/wiki?curid=62590" title="Tweekol-snapper">
Tweekol-snapper

Die Tweekol-snapper ("Lutjanus bohar") is 'n vis wat voorkom in die Indiese-Pasifiese area, die Rooisee en aan die ooskus van Afrika vanaf Oman tot by Durban. In Engels staan die vis bekend as die "Twinspot snapper".

Die vis is donkerbruin aan die rugkant en rooierig op die sye. Daar is 'n wit kol op die skubbe wat wit lyne vorm. Die onvolwasse visse en jong volwassenes het twee wit kolle op die lyf, een op die lyf net onder die middel van die dorsalevin en die ander op die lyf agter die dorsale vin. Die dorsale-, anale- en bekkenvinne is donkerder van kleur met wit rante aan die voorkant. Die vis word tot 90 cm lank en weeg dan 13 kg.

Die vis leef in koraalriwwe in water wat tot 70 m diep is. Hulle vreet hoofsaaklik ander vis en kan dus ook ciguatera vergiftiging veroorsaak. Hulle vreet ook skaaldiere.





</doc>
<doc id="62599" url="https://af.wikipedia.org/wiki?curid=62599" title="Arthur Barlow">
Arthur Barlow

Arthur Godfrey Barlow (Bloemfontein, 4 Mei 1876 – Kaapstad – 18 Mei 1962) was 'n kleurryke Suid-Afrikaanse politikus en joernalis, wat in sy lang politieke loopbaan agtereenvolgens die Arbeidersparty, Verenigde Party en Nasionale Konserwatiewe Party in die Volksraad verteenwoordig het.

Hy was die seun van Alfred Barlow, wat 'n lid was van die Oranje-Vrystaat se Volksraad en eienaar-redakteur van "The Friend" in Bloemfontein. Hy begin sy loopbaan as verslaggewer by "The Friend" en word op 23 'n ruk lank die koerant se redakteur. As vlymskerp politieke verslaggewer was hy heelwat later ook redakteur van die "Sunday Express" en "Daily Express" in Johannesburg en die stigter van "Arthur Barlow's Weekly". Hy was betrokke by verskeie uitgewerye en dukkerye. In sy vroeë dertigerjare tree hy toe tot die Wetgewende Vergadering van die Oranje-Vrystaat-Kolonie en bly jare lank 'n omstrede politieke figuur.

In 1921 tree hy toe tot die Volksraad toe hy as Arbeider-L.V. vir die kiesafdeling Bloemfontein-Noord verkies word. Hy werk nou saam met genl. J.B.M. Hertzog se Nasionale Party. In 1925 bring hy 'n mosie, wat die Parlement aanvaar het, dat geen verdere Britse titels aan Suid-Afrikaanse burgers toegeken moet word nie. Hy verlaat die Parlement van 1929 tot 1943 se verkiesing en tree 'n tyd lank op as persgalery-kommentator.

In 1943 keer hy terug na die Volksraad as die Verenigde Party se L.V. vir Johannesburg-Hospitaal. Die V.P.-leier, adv. J.G.N. Strauss skort hom en enkele ander L.V.'s egter in 1953 omdat hulle 'n kompromis met die regering oor die Kleurlingstemregvraagstuk voorgestel het. Hy sluit hom aan by Bailey Bekker se Nasionale Konserwatiewe Party, maar bly net tot en met die 1958-verkiesing L.V.

In 1957 het die Parlement Barlow se Wysigingswetsontwerp op Vlae aanvaar wat die amptelike gebruik van die Union Jack in die Unie van Suid-Afrika afgeskaf het.

Hy het sy pennevrug gepubliseer in die boek "Almost in confidence" (1952) en "That we may tread safely" (1960).

Helen Suzman, wat ses jaar ná Barlow die Verenigde Party verlaat het, hy om sy regse opvattings, sy om haar linkse opvattings, beskryf Barlow in haar outobiografie, "In no uncertain terms", as 'n "thoroughly objectionable man" en 'n "bose ou leuenaar wat, ten einde sy standpunte te staaf, voortdurend verregaande stellings aangehaal het, na bewering gemaak deur belangrike, oorlede mense, soos genl. Jan Smuts". Suzman vertel nadat Barlow uit die Verenigde Party geskors is, het hy dikwels opgemerk wanneer sy 'n opmerking gemaak het terwyl hy gepraat het: "Dis weer die dame van Litaue." Sy sê sy was nie soseer besorg oor sy anti-Semitiese belediging nie, hoewel sy trouens een geslag verwyder was van haar Joodse voorouers uit Oos-Europa. "Wat my wel gepla het, was dat hy altyd dié woorde uitgevee het uit die parlementêre rekord Hansard, wat L.V.'s onder oë gekry het om taalfoute en herhalings reg te stel voor dit gepubliseer is, maar waaraan hulle nie veranderings kon aanbring nie.

Sy het hom eendag in die Parlement se gang trompop geloop en gedreig as hy nie ophou met sy aanmerkings nie, sou sy verseker dat die pers daarvan te hore kom, wat sy Joodse kiesers aanstoot sou gee en dat sy hom by die Speaker sou verkla omdat hy met die parlementêre rekord gepeuter het. Hy het dit volgens Suzman nooit weer gedoen nie.

Suzman het die "aaklige ou man" in eie munt terugbetaal toe hy eendag in 'n toespraak die hoë moordsyfer in sy kiesafdeling betreur het. Suzman skryf: "Ek het net ná hom gepraat en vir die Huis gesê dat as hy dit ooit sou waag om sy voete in sy kiesafdeling te sit, die moordsyfer met een sou toeneem – 'n opmerking wat hartlike 'hoor-hoors' van die lede uitgelok het."



</doc>
<doc id="62603" url="https://af.wikipedia.org/wiki?curid=62603" title="Loodgieter">
Loodgieter

'n Loodgieter is 'n beroep. Persone wat die beroep beoefen spesialiseer in die installering en onderhoud van waterwerke, rioolwerke, dreine en ander pypleiding.

Die woord "loodgieter" dateer vanuit die Romeinse Ryk en verwys na die giet van stroke lood en loodpype. Vandag word lood egter nie meer gebruik nie omdat dit giftig is. Moderne pype word hoofsaaklik van plastiek of koper vervaardig (beide roes nie).

Tipiese take wat 'n loodgieter verrig sluit in:

Persone wat die beroep oorweeg moet hardwerkend wees, nie deur vreemde reuke afgesit word nie, bereid wees om in vuil plekke in te kruip, en verstaan hoe dreinering en waterdruk werk.


</doc>
<doc id="62604" url="https://af.wikipedia.org/wiki?curid=62604" title="Tertius Myburgh">
Tertius Myburgh

Albert Tertius Myburgh (26 Desember 1936 - 2 Desember 1990) was 'n Suid-Afrikaanse verslaggewer en koerantredakteur wat veral bekendheid verwerf het in sy hoedanigheid as redakteur van die invloedryke "Sunday Times". Hy is drie weke voor sy 56ste verjaardag en agt weke nadat hy met terminale kanker gediagnoseer is, tuis oorlede.

Myburgh was die seun van Albert Lambertus Myburgh. Hy ontvang sy skoolopleiding aan Dale-kollege op King William's Town in die Oos-Kaapse Grensstreek en sy universiteitsopleiding aan die Universiteit van Kaapstad. Hy het later jare (1965 tot 1966) ook as Nieman-genoot aan die Harvard-universiteit in Massachusetts, V.S.A., gestudeer. Hier was sy gespesialiseerde studierigtings die politiek, ekonomie en buitelandse en verdeduigingsbeleid.

Sy eerste betrekking, nadat hy sy praktiese opleiding by "The Friend" in Bloemfontein se opleidingsprogram kry, was in die Londense kantoor van die Argus-koerantgroep van 1958 tot 1960. Hy keer terug na Suid-Afrika en werk van 1963 af by "The Star" in Johannesburg as politieke en parlementêre verslaggewer en word reeds in Julie 1967 bevorder tot assistentredakteur van die "Daily News" in Durban. Van 1 Januarie 1971 tot Maart 1975 dien hy as redakteur van die "Pretoria News" en hierna word hy bevorder tot redakteur van die grootste koerant in Suid-Afrika, die "Sunday Times", van 1 April 1975 af.

Myburgh het wydlopende ervaring in die wêreldjoernalistiek opgedoen nadat hy jare lank as 'n geakkrediteerde Suid-Afrikaanse medewerker vir die "New York Times" en die nuustydskrif "Time" opgetree het. Hy is ook stigter van die Suid-Afrikaanse Konferensie van Redakteurs en 'n stigterslid van die Suid-Afrikaanse Mediaraad. Hy het ook bydraes gelewer tot die "Christian Science Monitor", die "Financial Times" en die "Daily Express" in Londen. Op televisie en oor die radio het hy gereeld deelgeneem aan besprekings oor die politiek en aktuele sake.

Myburgh het wyd gereis vir opdragte in Europa, Noord-Amerika, Suid-Amerika, die Midde-Ooste en die Verre Ooste. Na Wes-Duitsland, die Verenigde Koninkryk, Kanada, Israel, Griekeland en die Republiek van Sjina het hy spesiale studiereise onderneem as gas van dié lande se regering.

Hoewel die politiek, ekonomie, buitelandse sake en verdedigingsbeleid sy groot beroepsbelangstellings was, het hy ook musiek, die teater en kookkuns geniet. In die buitelewe het hy van bergklim, wildernisverkenning en diepseehengel gehou.

Myburgh is op 22 Augustus 1958 getroud met Wilhelmina Magdalena (Helmine) Loubser. Uit die huwelik is 'n seun, Phillip, wat prokureur geword het, en twee dogters, Danielle, 'n huisvrou ten tyde van haar pa se dood, en Jacqueline, destyds 'n verslaggewer by "The Star", gebore.

Myburgh bedank in September 1990, ná 15 jaar, as redakteur van die "Sunday Times" om Suid-Afrika se ambassadeur in Washington of Londen te word, waarskynlik die destydse pres. P.W. Botha se dankbetuiging vir die "Sunday Times" se milde kritiek met Myburgh aan die stuur. Net vier dae later is terminale kanker by hom gediagnoseer, hy wys die aanstelling van die hand en hy sterf tuis, net drie weke voor hy 56 sou word.

Prof. Hendrik Willem van der Merwe skryf in 1987 die boek "A question of survival - Conversations with key South Africans" van Myburg: "Hy bevind hom iewers in die Establishment en hy het betreklike behoudende standpunte oor seker sake. In die toekoms sal sy bydrae krities van die regering wees solank hulle nie wegdoen met sekere diskriminerende raswette nie, maar hy sal waarskynlik ook krities wees van outoritêre maatreëls. Dus, in 'n fundamentele sin, beskou ek hom nie as in teenstand tot die Establishment nie." In dieselfde boek skryf die politieke ontleder prof. Hennie Kotzé: "In terme van die agenda-bepalende rol wat hy vertolk, deur die grootste Sondagkoerant, is hy belangrik. Die "Sunday Times" is ook ingehaal deur die gebeure in Suid-Afrika en is nie meer die liberale koerant wat dit eens was nie. Dit is bra konserwatief en die regering hou daarvan omdat dit kritiseer, maar nie te kwaai nie. Maar hy is wel belangrik." Max du Preez beaam die standpunt dat Myburgh kop en in een mus met die regerende party van destyds was in 'n rubriek in die "Mail & Guardian" van 11 Januarie 2009 oor die dood van Helen Suzman. Du Preez het in 1985 weer in die persgalery in die Parlement gaan werk, dié keer vir die "Sunday Times". "Nou was my politieke baas Tertius Myburgh. Tertius was gans en al te glad om vir (Helen Suzman) kru etikette te gee soos (Alf) Ries (politieke redakteur van "Die Burger" toe Du Preez vir daardie koerant gewerk het) gemaak het, maar is laat verstaan dat sy 'n 'onproduktiewe politieke mag' was wat die Afrikaner en Afrika-politiek heeltemal misverstaan het."

Tekenend van Myburgh se aansien onder meer behoudende sektore van die destydse Suid-Afrikaanse samelewing was die hulde wat Ton Vosloo, indertydse besturende direkteur van Naspers, aan hom gebring het ná sy dood in Desember 1990. "Beeld" berig: "(Vosloo) het gesê mnr. Myburgh sal in politieke terme onthou word vir die brûe wat hy gebou het in die nuwe Suid-Afrika. 'As 'n verslaggewer het mnr. Myburgh hom uitgeleef tot die hoogste etiek van die beroep. Hy het die allerbeste verpersoonlik in konstruktiewe joernalistiek en as 'n mens was hy 'n voorbeeld van leef en laat lewe,' het mnr. Vosloo gesê. Almal wat vir Tertius Myburgh geken het, voel ontroof van 'n onvervangbare talent, het mnr. Vosloo bygevoeg."




</doc>
<doc id="62605" url="https://af.wikipedia.org/wiki?curid=62605" title="Harald Pakendorf">
Harald Pakendorf

Harald Pakendorf is 'n Suid-Afrikaanse politieke ontleder, skrywer en voormalige redakteur van drie koerante.

Pakendorf is op 'n sendingstasie naby Middelburg in die destydse Transvaal gebore en word groot in 'n betreklike godsdienstige huis. Sy ouers het mekaar in Duitsland ontmoet terwyl sy pa teologie studeer het en albei was lidmaat van die Lutherse Kerk. Dit was deel van 'n roemryke familietradisie, want die Pakendorf-voorsate is al van 1840 af by Lutherse sendingbedrywighede betrokke.

Pakendorf het 'n laerskool op Middelburg, Mpumalanga, bygewoon en sy hoërskoolopleiding in Johannesburg voltooi. Hierna skryf hy hom in aan die Universiteit van die Witwatersrand, maar laat vaar sy studie voor hy kon afstudeer om 'n betrekking by die SAUK te aanvaar.

Kort hierna gaan werk hy by 'n tydskrif genaamd "Newscheck", 'n Suid-Afrikaanse weergawe van die Amerikaanse nuustydskrif "Time". Hy bly twee jaar daar totdat hy hom in 1964 aansluit by die Afrikaanse Pers, wat op 1 April 1971 Perskor sou word ná die samesmelting met Voortrekkerpers.

By die Afrikaanse Pers werk hy eers as politieke korrespondent van "Die Vaderland". Nadat hy in 1968 as Nieman-genoot aan die Harvard-universiteit gaan studeer, keer hy terug na sy vaderland en word amper dadelik aangestel as redakteur van die te stigte "Rhodesian Financial Gazette", wat hy in die destydse Salisbury moes oprig. Weer bly hy nie lank in die pos aan nie en kom in 1972 terug Suid-Afrika toe om weer eens 'n koerant te begin, dié keer die Afrikaanse oggendkoerant in Pretoria, "Oggendblad". Hy bly aan in die hoofstad tot 1979 toe hy aangestel word as redakteur van die veel groter en invloedryker "Die Vaderland", destyds 'n Afrikaanse middagblad in Johannesburg met 'n sirkulasie van sowat 50 000. Dit was midde-in die persstryd tussen "Die Vaderland" se susterspublikasie "Die Transvaler" en die Nasionale Pers se nuwe dagblad, "Beeld", om die Johannesburgse oggendmark. Die uiteinde van die stryd was dat "Die Transvaler" na Pretoria geskuif het om daar met "Oggendblad" en "Hoofstad" saam te smelt as 'n oggendblad.

Prof. Hennie Kotzé, politieke ontleder, skryf in 1987 in die boek "A question of survival - Conversations with key South Africans" oor Pakendorf": "Wat politieke insig en kennis betref, plaas ek hom redelike hoog op die skaal. Hy het veel beter kontakte met die regering . . . as die meeste ander redakteurs." Maar in dieselfde boek verklap prof. André du Toit, politieke wetenskaplike, waarom Pakendorf se redakteurskap in die middel jare tagtig vir Perskor se behoudende bestuur ondraaglik geword het: "Hy is waarskynlik die mees uitgesproke progressiewe Afrikaanse joernalis in Suid-Afrika." Prof. Hendrik Willem van der Merwe, destydse direkteur van die Sentrum vir Intergroepstudies aan die Universiteit van Kaapstad sê eweneens in "A question of survival": "Die oortuiging waarmee hy homself uitdruk oor liberale vraagstukke en die vaste standpunt wat hy ingeneem het, het daartoe gelei dat hy nie alleen tereggewys is nie, maar as redakteur ontslaan is. Ek beskou hom as 'n progressiewe mag in die Establishment."

Pakendorf beskou sy pa as 'n belangrike invloed op sy politieke denke: "My eie pa was belangrik omdat hy 'n baie politiese mens was en baie betrokke by die kerk, polities gesproke." Die opvattings van Willem van Heerden, in die middel jare tagtig voorsitter van Perskor, het ook 'n groot invloed uitgeoefen op Pakendorf se jong gemoed. "Hy was 'n belangrike matigende stem in 'n tyd van uiterste standpunte, wat die geval was toe ek in die politiek begin belangstel het in my vroeë tienerjare." Vanaf die ouderdom van 10 het Pakendorf Van Heerden se menings in die destydse Sondagkoerant "Dagbreek en Sondagnuus" gelees. (Van Heerden was van 1936 tot 1946 ook redakteur van "Die Vaderland".)




</doc>
<doc id="62606" url="https://af.wikipedia.org/wiki?curid=62606" title="Kirof">
Kirof

Kirof (Russies: Киров), voorheen bekend as Wjatka (Вя́тка) en Chlinof (Хлы́нов), is ’n stad in Rusland en die hoofstad van die federale deelgebied Kirof-oblast. Dit is aan die Wjatka-rivier geleë. Die bevolking in 2013 was 483 176.



</doc>
<doc id="62607" url="https://af.wikipedia.org/wiki?curid=62607" title="Kostroma">
Kostroma

Kostroma (Russies: Кострома́) is ’n historiese stad in Rusland en die hoofstad van die federale deelgebied Kostroma-oblast. Dit is by die samevloei van die Wolga- en die Kostroma-rivier geleë en is deel van die Goue Ring van historiese nedersettings, wat stede soos Wladimir en Soezdal insluit. Die bevolking in 2013 was 271 445.

Die stad word die eerste keer in die Russiese Primêre Kronieke vir die jaar 1213 genoem, maar historici glo dit kon meer as ’n halfeeu vantevore deur Joeri Dolgoroeki gestig gewees het. Dit is in 1238 deur die Goue Horde verwoes. Die prins was toe Wasili van Kostroma, jonger broer van die beroemde Aleksander Nefski. Dit is later deur Iwan I van Moskou gekoop.

As een van die mees noordelike stede van Moskowië het dit gedien as skuilplek vir prinse toe Moskou in 1382, 1408 en 1433 aangeval is. Boris Godoenof het die Ipatijef-klooster in stene laat herbou. Dit is net betyds voltooi om die verhoog te wees vir van die mees dramatiese gebeure van die Tyd van Beroeringe.

Die eerste tsaar van die Huis van Romanof, Michail, het ook as kind in dié klooster gewoon. Dit is hier waar hy die leierskap van Rusland in 1612 aangebied is. Dit het deur die jare ’n sagte plek in die harte van die Romanof-heersers bly beklee en is deur talle van hulle besoek. ’n Houthuis van Michail Romanof bestaan vandag nog in die klooster.




</doc>
<doc id="62608" url="https://af.wikipedia.org/wiki?curid=62608" title="Koergan">
Koergan

Koergan (Russies: Курган) is ’n stad in Rusland en die hoofstad van die federale deelgebied Koergan-oblast. Dit is aan die Transsiberiese Spoorlyn geleë, tussen Jekaterinburg en Omsk. Koergan is die grootste stad langs die Tobol se onderloop in Rusland.

Dit is in 1662 gestig as Tsarjowo Gorodisjtsje (Царёво Городи́ще) en het sy huidige naam in 1782 gekry. Die bevolking in 2018 was 318 045.



</doc>
<doc id="62609" url="https://af.wikipedia.org/wiki?curid=62609" title="Inryteater">
Inryteater

'n Inryteater (of inry) is 'n rolprent-teater wat uit 'n groot skerm, projektorkamer en 'n parkeerarea vir motors bestaan. Kliënte kan in 'n inry rolprente vanuit die privaatheid en gemak van hulle motors geniet.

Die skerm word gewoonlik op 'n staalstuktuur gemonteer, hoewel 'n eenvoudige muur wat wit geverf is ook soms gebruik word. Die area tussen die skerm en eerste ry karre word dikwels as 'n speelarea vir kinders ingerig of vir ander vermaaklikheid gebruik. Advertensies word gewoonlik op die agterkant van die skerm aangebring om ekstra inkomste te verseker.

Die film word vanuit die projektorkamer op die skerm geprojekteer. 'n Snoepwinkel word soms aan die projektorkamer gebou om kliënte van verversings te voorsien.

Oorspronklik is die klank deur luidsprekers wat op die skerm gemonteer is gespeel, maar later is individuele luidsprekers gebruik wat aan die motors se ruite kon hak. Die stelsel is later vervang deur lae frekwensie radiouitsendings wat op die motor se radio opgevang kon word.

Inryteaters was gewild in die laat 1950's en vroeë 1960's. Die koms van televisie en kostes verbonde aan groot landareas het geleidelik tot die uitfasering van inrye gelei. Vandag is slegs enkele inryteaters steeds in gebruik.

Suid-Afrika se laaste inry, die Menlyn Park-inryteater, het aangekondig dat hulle op 28 Februarie 2014 gaan sluit. Die inry op die Menlyn Park-winkelsentrum se dak was die laaste van sy soort in die land nadat die Velskoen-inry in Randburg sy deure in Junie 2012 gesluit het.

In 2014 het die 'n Amerikaanse restaurantgroep, Johnny Rockets, aangekondig dat hulle 'n vennootskap met die inryteatermaatskappy 'VSA Drive-ins' aangegaan het, met die doel om 200 splinternuwe inryteaters teen 2018 in die VSA oop te maak.


</doc>
<doc id="62611" url="https://af.wikipedia.org/wiki?curid=62611" title="Koersk (stad)">
Koersk (stad)

Koersk (Russies: Курск) is ’n stad in Rusland en die hoofstad van die federale deelgebied Koersk-oblast. Dit is by die samevloei van die Koer-, Toeskar- en Seim-rivier geleë. Die bevolking in 2013 was 428 741.

Die gebied om Koersk was die toneel van ’n belangrike wending in die Russies-Duitse stryd tydens die Tweede Wêreldoorlog met die grootste tenkgeveg in die geskiedenis wat daar plaasgevind het.




</doc>
<doc id="62613" url="https://af.wikipedia.org/wiki?curid=62613" title="K-141 Koersk">
K-141 Koersk

K-141 Koersk (Russies: Атомная подводная лодка «Курск», "Atomnaja podwodnaja lodka "Koersk"", "Kernaangedrewe duikboot Koersk") was ’n kernaangedrewe kruismissiel-duikboot in die Oscar-klas van die Russiese Vloot wat op 12 Augustus 2000 in die Barentssee gesink het met die verlies van 118 seemanne.

Dit is na die Russiese stad Koersk genoem, waar die grootste tenkgeveg in die geskiedenis tydens die Tweede Wêreldoorlog plaasgevind het. Dit was een van die eerste vaartuie wat ná die val van die Sowjetunie voltooi is.

Gedurende sy dienstydperk van vyf jaar het die Koersk slegs een sending onderneem, 'n ontplooiing van ses maande in die Middellandse See gedurende die somer van 1999 om die Amerikaanse Sesde Vloot te monitor tydens die Kosovo-krisis. Dit was as gevolg van 'n gebrek aan geld vir brandstof. Die gevolg hiervan was dat baie van sy bemanning min tyd ter see deurgebring het en dus onervare was.

Die Koersk het aan die eerste grootskaalse vlootoefening deelgeneem wat deur die Russiese vloot beplan is in meer as 'n dekade, op 10 Augustus 2000. Dertig vlootskepe insluitende die vloot se vlagskip Pjotr Weliki ("Pieter die Grote"), vier aanvalsduikbote, en 'n flottielje kleiner skepe het deelgeneem. Die bemanning het kort tevore erkenning ontvang vir hul uitstekende prestasie as die beste duikbootbemanning in die Noordelike Vloot. Alhoewel dit slegs 'n oefening was, was die Koersk gelaai met 'n volle arsenaal aanvalswapens. Dit was een van die min Russiese skepe wat gemagtig was om te alle tye 'n volle vrag bewapening te dra.

Op die eerste dag van die oefening het die Koersk 'n Granit-missiel suksesvol gelanseer, gewapen met 'n onaktiewe plofkop. Twee dae later, op die oggend van 12 Augustus, is voorberei om sy oefentorpedo's te lanseer teen die Kirof-klas slagskip die Pjotr Weliki. Hierdie torpedo's het geen plofkoppe gehad nie en is teen 'n veel laer standaard vervaardig en getoets. Op 12 Augustus 2000 teen 11:28 plaaslike tyd (07:28 UTC), was daar 'n ontploffing ter voorbereiding van die vuring. Die finale verslag van die Russiese vloot oor die ramp het tot die gevolgtrekking gekom dat die ontploffing die gevolg was van die weiering van een van Koersk se waterstofperoksiedaangedrewe Tipe 65-torpedo's. 'n Verdere ondersoek het tot die slotsom gekom dat HTP, 'n vorm van hoogs gekonsentreerde waterstofperoksied wat as dryfmiddel vir die torpedo's gebruik word, deur 'n foutiewe sweislas in die torpedo-omhulsel gesypel het.

Indien HTP in kontak kom met 'n katalisator, sal dit vinnig uitsit teen 'n faktor van 5 000, met die vrystelling van groot hoeveelhede stoom en suurstof. Die drukking wat deur die uitsetting van die HTP veroorsaak is, het die keroseenbrandstoftenk in die torpedo laat bars met 'n ontploffing gelykstaande aan 100-250 kg TNT. Die duikboot het in relatief vlak water gesink, op 108 m en ongeveer 135 km van Seweromorsk af, by . 'n Tweede ontploffing 135 sekondes ná die aanvanklike een was gelykstaande aan 3-7 ton TNT. Die ontploffings het 'n reusegat in die romp geskiet en die eerste drie kompartemente van die duikboot laat ineenstort, wat gelei het tot die dood of verlamming van almal behalwe 23 van die 118 bemanning aan boord.

Die Britse en Noorse vlote het hulp aangebied, maar Rusland het alle hulp geweier. Al 118 matrose en offisiere aan boord die Koersk het gesterf. Die Russiese admiraliteit het aanvanklik die publiek ingelig dat die meeste van die bemanning binne minute ná die ontploffing dood is, maar op 21 Augustus het Noorse en Russiese duikers die liggame van 24 matrose in die negende kompartement en die turbinekamer van die boot gevind. Kaptein-luitenant Dmitri Kolesnikof het 'n nota geskryf met 'n lys name van 23 matrose wat nog gelewe het in die kompartement nadat die skip reeds gesink het.

Die Koersk was toegerus met 'n kaliumsuperoksiedpatroon met 'n chemiese suurstofopwekker, wat gebruik kon word om koolstofdioksied te absorbeer en chemies suurstof vry te stel tydens 'n noodgeval. Die patroon het ongelukkig met seewater gekontamineer geraak, en die gevolglike chemiese reaksie het 'n flitsbrand veroorsaak wat al die beskikbare suurstof verteer het. Die ondersoek het getoon dat sommige mense die brand tydelik oorleef het deur onder die water in te duik, aangesien die brandmerke teen die wande aangedui het dat die water teen dié tyd op middellyfvlak was. Uiteindelik het die res van die bemanning óf verbrand of versmoor.




</doc>
<doc id="62614" url="https://af.wikipedia.org/wiki?curid=62614" title="Koersk (dubbelsinnig)">
Koersk (dubbelsinnig)

Die naam Koersk kan verwys na:



</doc>
<doc id="62615" url="https://af.wikipedia.org/wiki?curid=62615" title="Groen-jobvis">
Groen-jobvis

Die Groen-jobvis ("Aprion virescens") is 'n vis wat voorkom in die Indiese-Pasifiese area en aan die ooskus van Afrika vanaf die Golf van Aden tot by Oos-Londen. Dit was al gevind by Knysna. In Engels staan die vis bekend as die "Green jobfish" terwyl dit ook as "Kaalkop" bekend staan in Afrikaans.

Die kop en lyf is donker groen of blou aan die bokant terwyl die sye helder blouerig pers is. Die middelste dele van die dorsalevin se basis is swart. Die stertvin is gevurk en die pektorale vinne is kort. Daar is 'n groef op die snoet onder die neusgate. Die vis word tot 1.1 m lank en weeg tot 16 kg.

Die vis leef in koraal- en rotsriwwe in water wat 20-180+ m diep is. Hulle vreet vis, krappe, soöplankton en garnale en is gewoonlik alleenlopers maar kom soms saam voor in groepe van 4-6 visse. Die vis is gewild onder die skubaduikers. Die IGFA hengelrekord is 15.4 kg en gevang naby Kaap Vidal. Die vis is 'n goeie eetvis maar het ook al ciguatera vergiftiging veroorsaak.





</doc>
<doc id="62616" url="https://af.wikipedia.org/wiki?curid=62616" title="Rivier-snapper">
Rivier-snapper

Die Rivier-snapper ("Lutjanus argentimaculatus") is 'n vis wat voorkom in die Indiese-Pasifiese area, die Rooisee en aan die ooskus van Afrika vanaf Oman tot by Jeffreysbaai. In Engels staan die vis bekend as die "River snapper".

Die vis is groenerig tot rooibruin aan die rugkant en rooierig silwer aan die onderkant. Spesies uit varswater of standmere is gewoonlik donkerder as spesies uit die see. Die rante van die skubbe is silwerig. Die onvolwasse visse het twee blou strepe onder die oë. Die vis word tot 1.2 m lank en weeg dan ten minste 16 kg.

Die vis leef in rots en koraalriwwe tot in water wat 120 m diep is. Die onvolwasse visse leef in strandmere en ook in varswater. Die vis is 'n roofvis en vreet visse en skaaldiere. Hulle broei in die lente en somer weg van die kus. Dit is 'n goeie eetvis.





</doc>
<doc id="62617" url="https://af.wikipedia.org/wiki?curid=62617" title="Boggel-snapper">
Boggel-snapper

Die Boggel-snapper ("Lutjanus gibbus") is 'n vis wat voorkom in die Indies-Pasifiese area, die Rooisee en aan die ooskus van Afrika vanaf Oman tot by die Aliwal-bank. In Engels staan die vis bekend as die "Humpback snapper".

Die profiel van die kop is sterk konkaaf wat die vis sy naam gee. Die volwasse vis is donker rooibruin en die onvolwasse vis is ligrooi tot blou grys. Die stertvin is gevurk maar die punte is rond. Die vis word tot 50 cm lank.

Die vis leef in koraalriwwe in water wat 3–150 m diep is maar word selde dieper as 30 m gesien. Die onvolwasse vis kom in seegras en wortelboom areas voor. Die vis vreet snags en vreet wel vis, krap, garnale en slakke. Die vis is redelik onaftief bedags en kom in skole voor. Volwassenheid word bereik wanneer die vis 26-31 lank word. Hulle broei in tropiese areas.





</doc>
<doc id="62618" url="https://af.wikipedia.org/wiki?curid=62618" title="Blouband snapper">
Blouband snapper

Die Blouband snapper ("Lutjanus kasmira") is 'n vis wat voorkom in die Indiese-Pasifiese area, die Rooisee en aan die ooskus van Afrika vanaf Oman tot by Oos-Londen. In Engels staan die vis bekend as die "Bluebanded snapper".

Die vis is geel aan die bokant met vier donkerblou strepe op die sye. Die onderkant is wit of liggeel met ligte blouerige grys lyne op die skubbe lyne. 'n Swart kol is soms sigbaar op die sylyn net onder die middel van die dorsalevin. Die vis word tot 33 cm lank.

Die vis leef in koraal- en rotsriwwe in water wat 5–265 m diep is maar word gewoonlik gesien tussen 15–40 m. Hulle vreet snags vis, krap, koppotiges, mondpotiges en planktoniese skaaldiere. Die visse word dikwels in skole gesien oor die riwwe in die dag. Hulle bereik volwassenheid wanneer hulle 18–23 cm lank word. Die vis paar in klein groepe, gewoonlik in die vroeë aand gedurende die laat winter of vroeë lente. Die vis is 'n smaaklike eetvis en kan in groot akwariums aangehou word.





</doc>
<doc id="62619" url="https://af.wikipedia.org/wiki?curid=62619" title="Lipetsk">
Lipetsk

Lipetsk (Russies: Ли́пецк) is ’n stad in Rusland en die hoofstad van die federale deelgebied Lipetsk-oblast. Dit is aan die oewers van die Woronezj-rivier in die opvanggebied van die Don-rivier geleë. Die bevolking in 2013 was 509 098.




</doc>
<doc id="62621" url="https://af.wikipedia.org/wiki?curid=62621" title="Magadan">
Magadan

Magadan (Russies: Магада́н) is ’n stad in Rusland en die hoofstad van die federale deelgebied Magadan-oblast. Dit is aan die See van Ochotsk geleë. Die bevolking in 2013 was 95 048.




</doc>
<doc id="62622" url="https://af.wikipedia.org/wiki?curid=62622" title="Orenburg">
Orenburg

Orenburg (Russies: Оренбург) is ’n stad in Rusland en die hoofstad van die federale deelgebied Orenburg-oblast. Dit is aan die Oeral-rivier en 1 478 km suidoos van Moskou geleë, baie na aan die grens met Kazachstan. Die bevolking in 2014 was 560 046.




</doc>
<doc id="62626" url="https://af.wikipedia.org/wiki?curid=62626" title="Dorie-snapper">
Dorie-snapper

Die Dorie-snapper ("Lutjanus fulviflamma") is 'n vis wat voorkom in die Indies-Pasifiese area, die Rooisee en aan die ooskus van Afrika vanaf die Persiese Golf tot by Oos-Londen. In Engels staan die vis bekend as die "Dory snapper".

Die vis is oor die algemeen silwerwit, groen, pienk of geel aan die rugkant en daar is een swart kol op die sylyn regoor die agterkant van die dorsale vin. Die vis word tot 35 cm lank.

Die vis leef in koraal- en rotsriwwe in water wat 3–35 m diep is en word ook gevind oor modderige bodems. Die onvolwasse visse leef in wortelboom moerasse, strandmere en seegras. Hulle vreet vis en skaaldiere en leef in skole saam. Die vis broei gedurende Augustus tot Desember oor die riwwe.

Die vis lyk baie soos die swartkol-snapper ("Lutjanus ehrenbergii").





</doc>
<doc id="62627" url="https://af.wikipedia.org/wiki?curid=62627" title="Gespikkelde snapper">
Gespikkelde snapper

Die Gespikkelde snapper ("Lutjanus rivulatus") is 'n vis wat voorkom in die Indiese-Pasifiese area, die Rooisee en aan die ooskus van Afrika vanaf die Oman tot by Kasouga naby Port Alfred. In Engels staan die vis bekend as die "Speckled snapper".

Die vis se lyf is bruin aan die bokant en silwerbruin aan die onderkant met 1-4 blouerige kolletjies op die skubbe. Die kop is geel-bruin en bedek met golwende blou lyne. Die vinne is dof met geel rante. Die onvolwasse visse het 3-8 vertikale donker dowwe strepe oor die lyf en 'n wit kol op die sylyn in die middel van die lyf. Die vis word tot 80 cm lank en weeg tot 11 kg.

Die vis leef in koraal- en rotsriwwe in water wat 5–100 m. Hulle vreet vis, skaaldiere, koppotiges, seekastaiings en rooiaas. Hulle is alleenlopers, gewoonlik in grotte of onder oorhange. Die vis bereik volwassenheid wanneer hulle 45–50 cm lank word en broei in die somer.





</doc>
<doc id="62628" url="https://af.wikipedia.org/wiki?curid=62628" title="John Pears">
John Pears

Ds. John Pears (1790 - Somerset-Oos, 18 Junie 1866) was een van die eerste Skotse predikante wat goewerneur lord Charles Somerset na Suid-Afrika laat kom het om enersyds die tekort aan predikante te help verlig maar andersyds veral lidmate van die Nederduitse Gereformeerde Kerk te help verengels.

Pears het sy teologiese opleiding aan die Universiteit van Aberdeen in Skotland ontvang. Voor hy predikant geword het, was hy onderwyser van 'n kerkskool in Kirkcaldy, waar hy omstreeks 1815 in noue aanraking gekom het met Edward Irving, 'n later berugte Skotse predikant na wie sy aanhangers, die Irvingiane, genoem is. Dit was 'n soort Apostoliese sekte wat daarop uit was om die verskillende kerkgenootskappe in een kerk saam te smelt en in dié sekte was 'n eienaardige mengsel van Roomse en Protestantse beginsels. Al is dit onbekend of Irving se opvattings 'n invloed op Pears gehad het, was hulle nietemin heg bevriend en het nog gereeld gekorrespondeer selfs tot aan Irving se dood in 1834, toe Pears reeds vyf jaar in Suid-Afrika was. In Kirkcaldy kom Pears ook in aanraking met die Skotse skrywer en geskiedkundige Thomas Carlyle, wat in sy "Reminiscences" oor Irving melding maak van Pears as "a cheerful scatterbrained creature who went ultimately as preacher or professor of something to the Cape of Good Hope".

In 1817 eksamineer die ring van Kirkcaldy vir Pears en word hy toegelaat tot die evangeliebediening. Hy vertrek na Northumberland in Engeland waar hy as 'n Presbiteriaanse predikant deur die ring van Newcastle georden word en arbei enige jare lank in Alnwick. Later was hy ook werksaam in Shields en Sunderland in Durhamshire. In 1829 het hy na die Kaap gekom en is hy aangestel as leraar van die Skotse setlaars wat in 1820 na Suid-Afrika gekom en hulle in 'n klein gemeenskap aan die Baviaansrivier gaan vestig het. In samewerking met die Boeremense daar is onder die Skotte, waarvan die Pringles 'n vername familie was, die NG gemeente Glen Lynden gestig.

Pears land op 3 Maart 1829 in Kaapstad en kom op 1 Mei daardie jaar op Glen Lynden aan. Kort daarna is 'n kerkraad bestaande uit ses lede, waarvan twee van Skotse herkoms was, aangestel. Die gemeente was geldelik baie sleg daaraan toe, want die totale kollektes tydens eredienste was vir die eerste halfjaar geëindig 31 Desember 1829 slegs £5 8s. 10¾d. Die dienste is om die beurt in Hollands en Engels gehou, hoewel Pears se kennis en veral sy uitspraak van Hollands baie swak was. In April 1830 is hy erken as lid van die Derde Ring (Graaff-Reinet). Alles was egter nie in die haak met sy toelating tot die Nederduitse Gereformeerde Kerk nie, maar die ongereeldheid is reggestel en op 2 Julie 1830 is hy behoorlik deur die aktuarius van die Sinode gelegitimeer. Die legitimasie het plaasgevind tydens sy besoek aan Kaapstad, waarheen hy gereis het om met sy bruid, ene mej. Aschraft, wat uit Skotland aangekom het, in die huwelik te tree.

Pears het nie na Glen Lynden teruggekeer nie aangesien hy hom verkiesbaar gestel het vir 'n hoogleraarskap aan die destydse S.A. Kollege, voorloper van die Universiteit van Kaapstad. Hy word daardie jaar nog aangestel as hoogleraar in klassieke en Engelse letterkunde. "Het Z.A. Tijdschrift" van 1833 maak melding van 'n Engelse openingsrede deur prof. Pears in verband met die Kollege in die ou Gereformeerde Kerk gehou "over het belangrijkheid en noodzakelijkheid eener beschaafde opvoeding onder alle standen en klassen in de maatschappij". Ongelukkig het die Kollege 'n gebrek aan fondse ervaar en so kom daar 'n einde aan Pears se hoogleraarskap in 1835. Hy het enkele jare lank in Kaapstad gebly waar hy 'n privaat skool bedryf het "op die Buitencingel". Tydens sy verblyf in die Kaap was hy lid en voorsitter van die plaaslik opgerigte "Christian Instruction Society", wie se doel dit was om minderbevoorregtes en veral gekleurdes 'n Christelike opvoeding te bied.

Op 27 Februarie 1836 het die kerkraad van die NG gemeente Albanie besluit "om den behoeftigen toestand van deze gemeente wegens het gebrek aan een vasten leeraar aan het Gouvernement voor te dragen en te verzoeken dat het Zijne Excellentie behagen moge den WelEerw. Heer John Pears tot dat ampt aan te stellen". In antwoord hierop is gesê dat "it was not in His Ex. the Gorvernor's power to appoint Mr. Pears as prayed for. His Excellency was, however, prepared and desirous to make an arrangement under which Mr. Pears would have been enabled to undertake provisionally the charge of the Dutch Reformed Congregation at Albany in conjunction with that of the Government Free School at Grahamstown, but it was declined finally about the close of last month (July, 1836)." Hierop is dieselfde versoek herhaal in Memorie aan "Zijner Majesteits Secretaris voor de Coloniën" en uiteindelik, eers drie jaar later, toegestaan.

Pears het skaars twee jaar in Albanie gearbei, want toe ds. George Morgan van Somerset-Oos 'n beroep aanneem na die Skotse Kerk in Kaapstad en Pears as opvolger in die Oos-Kaap aangestel word. Ds. Andrew Murray van die NG gemeente Graaff-Reinet het hom op 24 Oktober 1841 bevestig. Hy hou twee intreepreker: 'n Hollandse oor 2 Korintiërs 4:1 en 'n Engelse oor Kaj. 1:21b. Die volgende jaar is Pears saam met ouderling afgevaardig na die Sinode in Kaapstad, maar toe hulle op Port Elizabeth aankom, het die skip reeds vertrek en moes hulle die reis laat vaar. Somerset-Oos het jare lank gebuk gegaan onder sware skuld van Rds. 15 124. Pogings om geld van die regering te kry, was vrugteloos. Die gemeente moes dit self bydra. In 1847 is besluit om 'n orrel vir die kerk aan te koop, maar weens die koste moes die plas prysgegee word. In 1852 op 6 April het die gemeente fees gevier "Ter herinnering aan de invoering van de Christelijke Godsdienst in Zuid Afrika bij de 200ste verjaring van de vestiging der Volksplanting aan de Kaap de Goede Hoop". Gedurende die Agtste Grensoorlog, in 1852, is die kerkgebou gebruik as 'n kruit- en waghuis deur die troepe, waaroor die kerkraad baie ongelukkig was. 

Op Somerset-Oos het Pears gearbei tot aan sy dood. Hoewel hy meer vloeiend in sy moedertaal as in Holland was, wat hy toe hy reeds betreklik oud was in Suid-Afrika kom aanleer het, het hy die evangelie steeds ywerig in albei tale verkondig. Hy het ook hartlik deelgeneem aan alles wat die belange van die gemeente en van die Kerk kon bevorder. Die lang afstande in die gemeente het hy te perd afgelê. Deur sy ywerige medewerking het die Gill-kollege op Somerset-Oos tot stand gekom, terwyl sy vrou 'n meisieskool gestig het. Behalwe sy eie gemeente het hy ook op gesette tye die nuutgestigte NG gemeente Queenstown en die NG gemeente Pearston, wat na hom vernoem is, bedien. Sy seereis na Kaapstad om die Sinodesitting van 1862 by te woon, het hom amper sy lewe gekos toe die stoomskip "The Waldensian" op die rotse aan die kus naby Bredasdorp geloop het op 13 Oktober van daardie jaar. Hy en sy vrou en kinders en mede-skipbreukelinge is wonderbaarlik almal gered.

Pears was nie 'n welsprekende prediker nie, maar hy was 'n goeie en getroue herder. Ds. E.Z.J. de Beer, wat hom goed geken het en deur hom op die eerste admissie-eksamen tot die Kweekskool voorberei is, het in sy "Ambtsbroeders naar den hemel verhuise" van hom geskryf: "Ds. Pears was 'n man van grote geleerdheid. Hij wist veel van allerlei en alleman, feiten, gebeurtenissen, gezegde van sprekers, van schrijvers. Dan had hij zijne eigene opiniën over zaken en personen, meer nog over zaken dan over personen, en die opiniën waren des hoorens en des bedenkens waard. Temeer daar hij ze niet gaf alsof hij wilde zeggen 'daar aan de andere zijde van mijn muur groeit geen gras, is alles buiten de wildernis', maar liever alsof hij uw opinie over het onderhavige wilde uitlokken. Zijn stof raakte nooit op, maar ook zijne gereedschap om van u te ontvangen bleef even groot aldoor."

Pears was ruim 24 jaar lank op Somerset-Oos werksaam. Hy word beskryf as 'n man met forse liggaamsbou, massief, breedgeskouer en imposant, dog in die loop van jare is sy kragte gesloop deur die gebreke van die ouderdom. Op 'n keer was hy as afgevaardigde van die Graaff-Reinetse Ring na 'n vergadering van die Sinodale Kommissie in Kaapstad op reis toe hy ernstig siek geword het. Selfs na sy terugkeer moes hy die gevolge hiervan lank verduur. Hy herstel maar in 1866 is hy weer deur krankheid oorval, wat hewig maar nie van lange duur was nie, want hy sterf op 18 Junie daardie jaar in sy pastorie. Reeds die volgende dag is hy in die ommuring van die kerkgebou waarin hy so lank die evangelie verkondig het, begrawe. Vier predikante van die NG, Presbiteriaanse en Wesleyaanse Kerke het aan die begrafnisplegtigheid deelgeneem. Sy weduwee het hom nie lank oorleef nie. Sy word beskryf as 'n "welopgevoede vrou met 'n edele karakter". 'n Seun en vier dogters is uit die huwelik gebore. Deur die meisieskool wat sy op die dorp opgerig het, het sy 'n goeie en geseënde invloed uitgeoefen. Sy is agt maande ná haar man in Februarie 1867 by haar dogter in Kaffrarië oorlede.



</doc>
<doc id="62637" url="https://af.wikipedia.org/wiki?curid=62637" title="Russell se snapper">
Russell se snapper

Russell se snapper ("Lutjanus russellii") is 'n vis wat voorkom in die Indiese-Pasifiese area, die Rooisee en aan die ooskus van Afrika vanaf die Persiese Golf tot by Durban. In Engels staan die vis bekend as "Russel's snapper".

Die vis is geelbruin aan die bokant en geel of pienk aan die onderkant. Daar is 'n ovaalvormige swart kol op die lyf net bo die sylyn en onder die agterste gedeelte van die dorsale vin. Daar is 7-8 goudbruin horisontale strepe oor die lyf vanaf die kop tot voor die basis van die stertvin. Die vis word tot 45 cm lank.

Die vis leef in koraal- en rotsriwwe in water wat 3–80 m diep is. Die onvolwasse vissies leef in getypoele en wortelboom areas. Hulle vreet skaaldiere, hoofsaaklik krappe. Hulle leef in klein skole en broei gedurende die somer. Die vis kan oorleef in groot akwariums.





</doc>
<doc id="62643" url="https://af.wikipedia.org/wiki?curid=62643" title="NG gemeente Somerset-Oos">
NG gemeente Somerset-Oos

Die NG gemeente Somerset-Oos is die vierde oudste gemeente van die Nederduitse Gereformeerde Kerk in die Sinode van Oos-Kaapland en die 15de oudste in die hele Kerk.

Voor die stigting van 'n afsonderlike gemeente op Somerset-Oos in 1825 het een deel van die gemeente van die distrik aan die NG gemeente Graaff-Reinet en die suidelike deel aan die NG gemeente Uitenhage behoort. Die stap om 'n afsonderlike gemeente en 'n kerkgebou op Somerset-Oos te kry, is deur die landdros, William Mackay, gedoen. Op 27 Mei 1825, skaars vyf maande nadat die goewerneur die drosdy Somerset-Oos in die lewe geroep en Mackay as eerste landdros aangestel het, rig hy 'n privaat brief aan die goewerneur, lord Charles Somerset, waarin hy raad vra oor hoe hy te werk moet gaan om die gewenste oogmerk te bereik. Die antwoord, wat ook privaat gegee is, moes aanmoedigend gewees het, want binne 'n maand ná ontvangs het die landdros en heemrade 'n amptelike stoot aan die saak gegee.

Die Kerkorde van De Mist van 1804, wat tot met die Ordonnansie van 1843 gegeld het, het die mag aan hierdie openbare liggaam gegee om namens die regering stappe te doen in verband met die oprigting van gemeentes in die buitedistrikte. Op 'n vergadering gehou in die Somersetse Drostdy op 9 Julie 1825 is amptelik besluit om by die goewerneur aansoek te doen om 'n kerk op die dorp tot stand te bring. Omdat die goewerneur nie op eie houtjie kon reageer nie het hy die versoek na graaf Bathurst, koloniale sekretaris, in Engeland gestuur, maar dié het teleurstellend gereageer op die versoek om die oprigting van 'n kerkgebou toe hy laat weet "dat zijn Lordschap uit hoofde van de armoede van de Koloniale Kas gemelde versoek niet kon toestaan".

Toestemming is nietemin verleen aan die stigting van 'n afsonderlike gemeente, want in Oktober van dieselfde jaar is ds. George Morgan, een van die eerste ses Skotse predikante wat Kaap toe gekom het om die tekort aan Afrikaanse leraars aan te vul en te help met die verengelsing van die Boerebevolking, as predikant aangestel asook 'n kerkraad bestaande uit die ouderlinge Robert Hart (ook een van Somerset-Oos se eerste drie heemrade) en F.J. van Aardt met die diakens Gideon Jordaan, Michael Bosch, Willem Prinsloo en P.M. Bester. Die eerste koster was Hendrik Waldeck teen 'n salaris van Rds. 25, "benevens de gewone bijlagen en inkomsten hem toekomende bij het bedienen des Doops, het bevestigen van Huweliken". "Gelukkig het die mense in daardie dae baie getrou en is daar groot getalle gedoop en aangeneem," skryf eerw. Andries Dreyer in 1935 in sy "Gedenkboek van die Nederduits-Gereformeerde Kerk Somerset Oos", "want sy hele salaris het net 'n bagatel verteenwoordig."

Die eerste voorlesers was George Aldrich, want teen 'n ietwat ruimer salaris as die koster aangestel is. Hy het egter spoedig bedank en tot hy later heraangestel is, het die burger P.B. Botha in sy plek opgetree. Botha kon nie permanent aangestel word nie, want dit was 'n regeringspos en hy het nie Engels geken nie. 'n Latere voorleser was C. Muller. Die plig van die voorleser was om by die godsdiensoefeninge die voorgesange op te gee, die 10 gebooie te lees en van 'n verhogie voor die preekstoel ook voor te sing, want destyds was daar nog geen musiek-instrumente in die kerke nie.

Die gemeente was met sy stigting geweldig uitgestrek. Dit het die veldkornetskappe Bruintjes Hoogte, Zwagershoek, Baviaans Rivier, Oost-Rietrivier en Boschjesmans Rivier ingesluit. Daar bestaan geen vermelding van die lidmaattal nie, maar in 1838 is die sieletal op 2 633 bereken. Die distrik het 'n baie groot swart bevolking gehad en in 1825 het honderde van hulle die distrik ingestroom. Hulle was brandarm en het vir kos vir die boere gewerk. Hoewel slawerny toe nog wettig was in die kolonie en daar steeds slawe-eienaars in die distrik was, was dit verbode om swart slawe te besit. Baie van hulle het die boere moeite gegee, soos tydens 'n groot oploop van swartes in 1835 in die distrik toe die kerknotule melding maak "dat de broeder Carel Mattheus op zijn woonplaats door eene vijandelijke bende verraderlijk was vermoord". In die notule van 16 April 1835 staan die volgende oor die saak: "De Vergadering met diepe leedwezen deze ongelukkige gebeurtenis betreurende heeft besloten om dezelve op de Notule van deze bijeenkomst te vermelde, om daaroor de nagedachtenis te bewaren van een achtenswaardig medelik wiens voorbeeldige nederige en nuttige lewenswandel door vele Christelijke deugden verzierd is".

Die gemeente het nog in die jaar van sy stigting 'n predikant gekry, maar dit sou baie lank duur voor hulle in besit sou kom van 'n eie kerkgebou. Die landdros het 'n grootse plan aan die goewerneur voorgelê en selfs 'n skets van die gebou saamgestuur, maar soos graaf Bathurst met die stigting opgemerk het, dat daar geen geld daarvoor in die landskas nie.

Intussen het die gemeente aanbid in een van die ou regeringsgeboue van Somerset Farm wat hulle vir kerkdoeleindes ingerig het. Somerset Farm was 'n proefplaas wat lord Charles Somerset in 1815 laat aanlê het, gedeeltelik om die militêre troepe op die grens van proviand te voorsien en andersins om tabak te kweek vir uitvoer. Die terrein was 'n strook grond aan die voet van die pragtige Boschberg, wat tydens die bestuur van goewerneur Joachim van Plettenberg in besit van sy eerste eienaar gekom het, naamlik 'n sekere Willem Prinsloo.

Later is dit verdeel in twee leningsplase wat beset is deur die twee boere, Louis Trichardt en Bester. Trichardt was in 1833 die eerste Voortrekker wat dit oor die grense van die kolonie gewaag het. So suksesvol was Trichardt se tabakboerdery dat dit onder aandag van die goewerneur gekom het wat dit toe vir Rds. 200 (£165) laat onteien het. Die goewerneur het 'n bekwame plantkundige, dr. Mackrill, aangestel om die plaas te bestuur, maar die kweek van tabak was hierna 'n mislukking. As verversingspos vir die troepe was dit 'n gedeeltelike sukses, veral toe dit in 1817 onder die toesig kom van Robert Hart, Mackrill se opvolger. Pakhuise vir graan het verrys en vee is aangekoop wat weggestuur kon word wanneer benodig.

Die stigting het ontwikkel as depot sowel as proefplaas. Heelwat mense van alle rasse is in diens geneem en in 1821 begin eerw W. Shaw van die Wesleyaanse Kerk met godsdiensoefeninge, wat later, toe daar 'n kerkgeboutjie opgerig is, voortgesit is deur die sendelinge eerww. S. Kay en J. Ayliff. Dié kerkie is uiteindelik omskep in 'n pastorie vir die NG kerk.

Later het die goewerneur toestemming verleen dat die gemeente in die ou Drostdy kon aanbid. Blykbaar het die gemeente in die begin onder die wanindruk verkeer dat hulle op besondere behandeling van Somerset kon aanspraak maak omdat die dorp na hom genoem is. Hulle het gedurig by hom aangeklop en sy raad gevra omdat die kerk destyds die Staatskerk was en niks sonder sy toestemming gedoen mog word nie. Maar steeds was die antwoord teleurstellend weens die stand van die staatskas. Die kerkraad het selfs 'n versoek om skenkings aan die koloniale sekretaris, goewerneur, luitenant-goewerneur en ander hooggeplaastes gerig, maar die notule vermeld nie 'n oulap wat uit dié bronne ontvang is nie. So het die gemeente die les geleer dat hulle hulself moes help.

Lyste is toe in 1826 onder die mense in die distrik uitgestuur. Van diegene wat nie geld kon gee nie, sou die gemeente vee aanvaar. Met moeite is die lyste eers twee jaar later teruggegee en daarop was vir die bedrag van £560 geteken. Die luitenant-goewerneur, sir Richard Bourke, besoek die dorp in September toe die predikant, ds. Morgan, en die ouderling Hart hom versoek om 'n stuk grond as bouterrein vir 'n kerk. So staan hy ná 'n inspeksie 'n mooi stuk grond aan die suidelike punt van Beaufortstraat aan.

Dit het egter nog lank geduur voordat met die bouwerk begin is, want in Augustus 1828 het die goewerneur op 'n skrywe van die kerkraad geantwoord at hulle voorgestelde gebou ver te groot en te duur is en dat hy iemand gelas het om 'n plan op te stel vir 'n gebou met sitplek vir 300 mense. Die kerkraad besluit eenparig dat die voorgestelde plan veels te klein is omdat die gemeente toe uit 5 698 siele bestaan het en die huis wat as kerk gebruik is, hoewel dit meer as 300 sitplekke bied, met Nagmaalsgeleenthede so "opgepropt" is dat vele moet omdraai en ander glad nie eers opdaag nie. Die goewerneur het toegegee en gelas dat die aritek Shinnon 'n plan moet ontwerp met 600 sitplekke.

In 1829 is nog geen aanstalte met die werk gemaak nie en toe die tydelike kerkgebou is 'n slegte toestand raak en ongeskik vir gebruik word, het die Ring van Graaff-Reinet 'n memorie aan die goewerneur gestuur om te versoek dat die ou Drostdy gebruik mag word vir kerkdoeleindes tot tyd en wyl die nuwe kerkgebou voltooi is. Die goewerneur keur die versoek goed en toe hy in September 1829 die dorp besoek, het ds. Morgan en ouderling Hart weereens die groot behoefte aan 'n kerkgebou onder sy aandag gebring. Hulle rapporteer later aan die kerkraad dat hulle glo die goewerneur sou bereid wees om 'n lening van £700 aan die gemeente toe te staan en ook die toestand van die gemeente aan die regering in Engeland oor te dra.

Dié versoek is toegestaan en so kon die gemeente, met die lening en bedrag wat reeds deur lidmate belowe is, 'n begin gemaak word. Eers op 6 September 1830 is die bouplan goedgekeur vir die kerk met 'n binneruim van 75 by 40 voet (23 by 12 m, dus 276 m²), 20 voet hoog (6 m), met mure 2½ voet dik (0,75 m). Die toring voor die gebou sou 16 x 16 voet (4,89 x 4,89 m) groot wees. Aan die voorkant is 'n deur, en vier vensters voorsien, met dieselfde aan die teenoorgestelde kant. Die baasmesselaar was ene Sandilands van Graaff-Reinet en H. Waldeck het die tender gekry om die hout van Kowie Bos aan te ry teen Rds. 25 vir 800 voet se planke (244 m). Bandiete is gebruik om die bouwerk te help.

Uiteindelik kon die hoeksteen op 25 Desember 1830 gelê word. Nêrens word vermeld wanneer die kerk ingewy is nie, maar dit het klaargekom, hoewel met baie moeite, want in die notule van die spesiale kerkraadsvergadering van 2 September 1833, wat ouderling Hart belê het, is gevra dat ondersoek moes ingestel word oor hoekom die bouwerk so langsaam vorder. Ene David McMaster het die tender vir banke gekry, maar toe hulle teen Julie 1837 nog nie klaar was nie, het die kerkraad hom met 'n boete gedreig. Die bepaling was dat elke lidmaat vir hul eie bank sou betaal, maar dié betaling sou eers begin nadat die bedrag wat oorspronklik aan McMaster toegestaan is, uitgeput is. Die banke sou in drie klasse verdeel word van voor na agter in die kerk. Die duurste sitplekke voor het jaarliks Rds. 3 gekos, die middelste Rds. 2½ en die agterste Rds. 2. Dié bepalings sou geld van 1 Januarie 1834 sodat dit waarskynlik was toe die kerk ingewy is. In die beginjare is daar elke Sondag om die beurt 'n diens in Hollands en Engels gehou en dit het so voortgeduur tot omstreeks 1846 toe 'n Skots Presbiteriaanse kerk op die dorp gestig en die Engelse dienste afgeskaf is.

Somerset-Oos se eerste leraar was ds. George Morgan. Hy neem in 1841 'n beroep aan na die Presbiteriaanse kerk in Kaapstad en ds. John Pears volg hom in dieselfde jaar op en word op 24 Oktober bevestig. Ná Pears se afsterwe in die pastorie, dien ds. Jan Hendrik Hofmeyr van 1867 tot 1908. Hy was getroud met 'n dogter van ds. Andrew Murray sr. en die egpaar het, net soos mev. Hofmeyr se ouers, vyf seuns gehad wat predikant geword het. Een van die seuns, John Murray Hofmeyr, was eers hulpprediker van 1907 en van sy pa se dood af predikant tot 1940. In die eerste 115 jaar van sy bestaan het die gemeente dus net vier predikante gehad.

Ds. Hofmeyr en sy gesin het op Donderdag 28 Maart 1867 op Somerset-Oos aangekom. In die plaaslike "Courant" van destyds kom die volgende beskrywing van die hartlike ontvangs daar voor: "Het lang en ernstig gekoesterd verlangen der Hollandsche gemeente alhier is thans vervuld door de aankomst van haren leeraar, Ds. J. H. Hofmeyr. De hooge achting waarin hij stond bij zijne gemeente te Murraysburg, en de droefheid, betoond bij zijn vertrek van daar, en de hartelijke wenschen voor zijn welzijn uitgestort, toonden dat men in hem een vriend en geestelijken gids verloor, die niet gemakkelijk te vervangen zou zijn. In den morgen van Donderdag, den 28, l.l., reed een groot gezelschap, meestal uit leden der gemeente bestaande, en dat nog veel grooter zou geweest zijn, ware de tijd waarop men den leeraar verwachten kon, zekerder en onder de buitenlieden meer bekend geweest, het dorp uit om hem te gemoet te gaan.

"De ontvangst en wederzijdsche begroeting was regt hartelijk. De Eerw. heer werd begeleid door het geheele gezelschap tot in de stad en aan de pastorie, op de stoep waarvan een aantal jonge dames, medeleden der gemeente, hem opwachtte en met een toepasselijk gezang hem welkom heette in zijne nieuwe woning. Daarop bood men hem na voorlezing, een talrijk geteekend adres aan, en waarin de onderteekenaars hun leeraar welkom heeten en hunne dankbaarheid aan God betuigen, dat zij, na lang en verlangend hopen en wachten, hem met zijn familie in goeden welstand in hun midden mogen zien. En overtuigd dat het hem veel zelfverloochening moet gekost hebben om zijne geliefde gemeente te Murraysburg te verlaten en de roeping naar Somerset aan te nemen; en dat overwegingen van niet gewonen aard hem daarbij moeten geleid hebben, vertrouwen en bidden zij dat Gods hand hem kracht en wijsheid geven zal, om de plichten van zijne gewigtige roeping te vervullen, en daarbij de zaak van Christus te bevorderen, door velen toe te brengen tot de kudde des goeden Herders. Het adres heet verder den Eerw. heer welkom ook in betrekking tot het Gill-kollege en vertrouwt dat zijne komst ook die instelling ten zegen zijn zal – en eindigt met de beste wenschen uit te drukken ook voor Mevrouw Hofmeyr en de jonge familie.

"Nadat het adres was voorgelezen, bedankte Ds. Hofmeyr de opgekomenen voor de hartelijke ontvangst, welke hij van hen had ondervonden en zeide, dat hy hoopte in staat gesteld te zollen worden de voetstappen te drukken van hem wiens opvolger hij was. Hij hoopte ook dat zijne pogingen in het belang van het geestelijke en tijdelijke welzijn der gemeente en ten behoeve der algemeene zamenleving zouden gezegend worden zoowel aan hen, als aan hemzelven, en beloofde zijn best te doen, om de belangen te bevorderen van de opvoedingsinrichting die nu wordt gesticht."
Twee dae later het die bevestiging plaasgevind. Die volgende berig, vry vertaal uit die Nederlands, het destyds in "De Volksvriend" verskyn: Ds. J.H. Hofmeyr is op Saterdag 30 Maart op Somerset-Oos bevestig. In die loop van die week daag sy eerwaarde van Kaapstad op en word met die grootste hartlikheid verwelkom. Die pastorie, wat in die laaste tyd aanmerklike veranderinge en verbeteringe ondergaan het, word tot die gerief van sy eerwaarde, wie se meubels nog nie aangekom het nie, van geleende meubels vir die geleentheid voorsien, terwyl daar gesorg is dat daar vir minstens ses leraars in die pastorie blyplek was. Die Vrydagaand preek ds. Charles Murray (van die NG gemeente Burgersdorp voor 'n aansienlike gehoor.

En die voormiddag van die volgende dag word die bevestigingsleerrede deur die eerw. konsulent, dr. Adrian Roux (van die NG gemeente Albanie) uitgespreek na aanleiding van die woorde "De liefde van Christus dringt ons", by welke geleentheid ds. Hofmeyr op die gewone wyse bevestig word, met die enigste verskil dat dit voor die preek geskied het, en nie soos gewoonlik ná die tyd nie. Aan die versoek, dat aan ds. Charles Murray die bevestigingspreek afgestaan moes word, is nie deur die konsulent (dr. Roux) voldoen nie. Daardie namiddag preek ds. Hofmeyr vir die eerste keer in sy nuwe gemeente en wel na aanleiding van Ps. 122:9: "Ter wille van die huis van die HERE onse God wil ek die goeie vir jou soek" (1933-vertaling).

By dié geleentheid was di. W.R. Thompson (NG gemeente Stockenström) en Georg Stegmann (Glen Lynden) teenwoordig. Laasgenoemde het die voorbereidingsleerrede in die aand gepreek. Die volgende dag het ds. Thompson in die voormiddag gepreek toe die heilige Nagmaal gevier is. Hieraan het al vyf leraars deelgeneem. Ds. Murray het die middag nogeens voor die gemeente opgetree en die aand kom ds. Hofmeyr weer aan die beurt. Tydens dié geleentheid was die opkoms baie groot. Daar was nie genoeg plek in die kerkgebou op die dag van die Here nie. Sover 'n mens kan oordeel, het "De Volksvriend" berig, was die skare met alles baie tevrede. Daar was uit die omliggende gemeentes minder lidmate teenwoordig as wat verwag is.

Die berig vervolg: Op die Maandag is die hoeksteen van Gill-kollege se hoofgebou gelê (die gebou is op 24 Desember 1868 aan die skool oorhandig). Die optog het geskied vanaf die NG kerkgebou. Op die skoolterrein aangekom, vertel heer Stretch in 't kort die geskiedenis van die inrigting wat nou tot stand sou gebring word, waarna ds. Thompson biddend die seën van die Here op die inrigting afsmeek. Daarna het heer Hudson die steen gelê en "verklaarde denzelve goed en wel gelegd". Ds. Thompson het hierna 'n toespraak gelewer en daarna ook die here Hofmeyr, Murray, Solomon en Stegmann. Daardie aand was daar 'n "tea-meeting", waar ds. Hofmeyr die geleentheid gehad het om op aangename wyse met die gemeente kennis te maak. "Er werd thee gedronken – koek gegeten – op de piano gespeeld – gesproken — en 'speeches' gehouden, aangehoord en toegejuicht." Die sprekers was wel. eerw. here Hudson asook wel. eerw. here Barker, Edwards en Solomon van die Engelse, Wesleyaanse en Independente Kerk asook di. Hofmeyr, Stegmann en Murray van die NG Kerk. "Alles liep aangenaam af en in de vriendelijkste stemming ging men uiteen," luidens die berig in "De Volkstem".

Oor ds. Hofmeyr se arbeid in die gemeente, skryf eerw. Dreyer hy het "sy arbeid in die gemeente met vreugdevolle verwagting gepaard aan ernstige pligsbetragting" verrig. "En die arbeid het hom oor meer as 41 jaar uitgestrek en was ryk geseën in heerlike vrugte wat dit gedra het. Getrou aan die vervulling van sy preek- en herderlike werk het hy die vreugde gesmaak om die gemeente te help opbou en Gods Koninkryk binne en buite haar grense uit te brei."

Hy was 'n voorstander van Christelike konferensies. Reeds die tweede jaar ná sy aankoms is daar so 'n konferensie oor „Des Christens pligt en roeping in de Wereld" gehou. In 1884 het sy swaer, dr. Andrew Murray, op Somerset-Oos geseënde herlewingsdienste gehou. By 'n later konferensie in 1891 was dr. Andrew Murray andermaal teenwoordig met 'n manuskrip bevattende 'n verklaring van die Sendbrief aan die Hebreërs, wat by die bespreking behandel is en wat later onder die titel „Ziende op Jezus" in druk uitgegee is.

Die jaarlikse dankofferbasaar wat ds. Hofmeyr in 1876 ingestel het, was altyd 'n groot geleentheid. Dit het die gemeente geleer om saam te werk en te gee vir die saak van die Here. In die begin het hulle niks behalwe die Sondagse kollektes bygedra en die regering het die volle salaris (£200) van die predikant betaal. Eers later het die kerkrade iets bygevoeg. Ds. Hofmeyr was een van die laaste predikante wat goewernementsalaris ontvang het. In 1907, toe sy naam tweede op die diensdoende predikantelys gestaan het (sy kleinneef prof. Nicolaas Hofmeyr was eerste), het sy gemeente saam net hom gedagtenis gevier aan sy veertigjarige diens in hul midde, wat hy volbring het nie alleen met groot ywer nie, maar wat baie meer sê, "met die innigste vroomheid van die lewe en met ware toewyding aan sy Heer," volgens eerw. Dreyer.

Ds. Hofmeyr se vol program het talle doopdienste ingesluit, ook op plase in die distrik, en soms het hy tot 24 kinders op 'n slag gedoop. Al hulle name, met die name en adresse van hul ouers en getuies, het die dominee self in die Doopboek ingeskryf; en die baie getuies het hom nie van stryk gebring nie, want met die doop van een hul eie kinders, het hulle self die rekord oortref deur twaalf doopgetuies te hê. Tussendeur het hy ook nog tyd ingeruik om sy eie kinders en ander in sy studeerkamer in Nederlands te onderrig.

Een van die eerste sake waaraan ds. Hofmeyr sy aandag gegee het, was kerkbou. Die ou kerk met sy rietdak was bouvallig en boonop te klein. In 1869 is besluit om 'n baie groter kerk op dieselfde terrein aan die suidelike punt van Beaufortstraat op te rig. Dit was destyds op baie dorpe die gebruik om die kerk aan die punt van 'n straat te bou sodat daar 'n onbelemmerde uitsig op die gebou was. 'n Paar stukke muur van die ou gebou is gebou, maar die res was heeltemal nuut na die plan opgetrek deur die Duits gebore argitek Carl Otto Hager. Die inwyding het plaasgevind op 17 November 1871. Die feesvieringe het die Donderdag al begin toe lidmate van die distrik op die dorp begin aankom het. Die hotelle was gou vol sodat privaat gesinne verblyf aan die lidmate moes verskaf. Dieselfde middag is 'n kerkbasaar ter stywing van die boufonds in die pakhuis van ene mnr. Webb gehou. Die opbrengs was £73. Die volgende môre kon die plegtighede in verband met die inwyding van die kerkgebou begin. Die toring was nog nie heeltemal voltooi nie, die muur rondom die perseel nog nie klaar opgetrek nie en ook was die verfwerk nog hier en daar nie klaar nie, maar omdat die inwydingsdag lank vooraf reeds bepaal is, moes die gemeente daarmee voortgaan. Tienuur die oggend het lidmate en ander belangstellendes by die saal van die Gill-kollege byeengekom waar ds. Georg Stegmann van Glen Lynden 'n kort gebed doen. Die hele "stoet" (soos die beskrywing in "Het Volksblad" die optog noem) begewe hulle toe in prosessie na die kerk wat deur ds. Hofmeyr in die Naam van die Drie-enige God geopen is. Die koor het 'n "Inwydingsanthem" gesing wat 'n plaaslike amateur gekomponeer het en daarna preek ds. Charles Murray, 'n swaer van die predikant, na aanleiding van 2 Kronieke 7:12: "En de HEERE verscheen Salomo des nachts, en Hij zeide tot hem: Ik heb uw gebed verhoord, en heb Mij deze plaats verkoren tot een offerhuis." Die koor sing tydens die oggenddiens nog enkele liedere.

In die namiddag preek ds. Steyler van Uitenhage in Engels voor 'n talryke skare. Die Saterdagoggend hou dr. Adrian Roux van Riebeek-Oos 'n ernstige voorbereidingspreek en die namiddag preek ds. Stegmann vir die kinders. Die Sondag bereik die inwydingsnaweek sy hoogtepunt met die Heilige Nagmaal, waar dr. Roux en di. Murray, Du Plessis, Muller, Steytler, Stegmann en Hofmeyr. Met inbegrip van die basaar bedra die naweek se opbrengs amper £600, £40 meer as wat die lyste in 1828 in twee jaar kon inbring. Mnr. Hagar, die boumeester, is geprys vir die bekwame wyse waarop hy sy kontrak vervul het en kry £100 as geskenk uit erkentlikheid. Die Maandag word vir die Sondagskoolkinders 'n piekniek gehou, waartoe ook die kinders van die ander kerkgenootskappe uitgenooi is. "Het Volksblad" sluit sy berig af: "Des Dinsdags was het weder even stil als gewoonlijk op het dorp."

In 1903 is ds. John Hofmeyr aangestel as hulpprediker van sy vader. Die aanstelling was slegs vir een jaar aangesien hy toe nog gehoop het om op herstel na die sendingveld terug te keer. Die hulppredikerskap het hom egter oor ruim drie jaar uitgestrek en toe in 1907 die gemeentelike toestande en die gesondheidstoestand van ou ds. Hofmeyr die beroeping van 'n tweede predikant noodsaaklik maak, is ds. J.M. Hofmeyr beroep. Hy het die beroep aangeneem en is 19 Oktober 1907 bevestig. Daar kom geen verslag van die bevestiging in De Kerkbode voor nie. Dat dit vir die vader en seun 'n groot voorreg moes gewees het om met mekaar saam te werk, is seker. Die vader het die volgende jaar weggeval en van toe af was die seun die enigste predikant.

Met die viering van die gemeente se 110-jarige bestaan skryf eerw. Dreyer: “Hy bearbei die gemeente nou reeds meer as dertig jaar en doen dit op 'n wyse en met 'n toewyding wat vir die gemeente 'n oorsaak tot vreugde en dankbaarheid is. Hoewel daar gedurende sy lange dienstyd nie juis opspraakwekkende gebeurtenisse plaasgevind het nie, gaan ds. Hofmeyr in die stilte met sy arbeid voort deur getroue evangelieprediking en herderlike besoek, en daar rus kennelike seën op. Onder sy bediening is daar 'n weeshuis waarin 200 kinders versorg word en 'n arm koshuis in verband met die kerkraad tot stand gekom. En in 1931 is die kerkgebou onder sy leiding teen 'n koste van meer as £3 000 verander en vernuut en dit is inderdaad 'n groot verbetering. Danksy die voorbeeld van die Hofmeyr-familie en die inspirasie wat van hulle uitgegaan het, is Somerset Oos vandag 'n sendingliewende gemeente.”

Wat sy getal belydende NG lidmate betref, was Somerset-Oos nog altyd iewers in die middel op die ranglys van groot plattelandse dorpe in die Oos-Kaap. Die onderstaande tabel toon die afname in die lidmaattal van NG gemeentes op die groot dorpe van die Oos-Kaapse binneland. In gevalle waar 'n gemeente by 'n ander ingelyf is of twee gemeentes saamgesmelt het, word hulle syfers deurgaans saam aangedui. Dit geld vir Middelburg en Middelburg-Uitsig, Grahamstad, Grahamstad-Grenspos en Albanie, Somerset-Oos en Kookhuis asook Queenstown, Queenstown-Oos en Queenstown-Noord (laasgenoemde twee 'n ruk lank as Queenstown-Tuine). Elke dorp of gemeente se hoogste ledetal word in vet skrif aangedui. Hieruit blyk dat Graaff-Reinet, Cradock, Queenstown en Aliwal-Noord hul hoogtepunt ná die middel van die 20ste eeu bereik het en dat Burgersdorp sedert 1933 'n afname in sy lidmaattal ervaar. Die gemeentes van Aliwal-Noord, Cradock, Grahamstad en Queenstown is al met meer belydende lidmate in 2014 as sowat 'n eeu vantevore.

Die gesamentlike lidmaattal van dié dorpe het reeds in 1952 'n hoogtepunt van 14 743 bereik, waarna dit teen 1995 teruggesak het tot 11 373, minder as die totaal in 1933 van 11 548. Tussen 1990 en 2000 het die totaal met net 1 381 afgeneem tot 10 572, maar in die daaropvolgende 15 jaar het die afname versnel toe die gemeentes 2 932 lidmate verloor het en te staan gekom het op 'n totaal van slegs 7 641. Dis 'n verlies van meer as 'n kwart van die lidmate.


Die tweede kerkgebou is op 12 Oktober 1979 deur Teunis Nicolaas Hendrik Janson, minister van onderwys, verklaar tot 'n nasionale gedenkwaardigheid en word vandag beskerm as 'n provinsiale erfenisterrein in gevolge die Wet op Nasionale Erfenishulpbronne (25/1999).





</doc>
<doc id="62644" url="https://af.wikipedia.org/wiki?curid=62644" title="Guaraní">
Guaraní

Guaraní ("avañe'ẽ" [aʋãɲẽˈʔẽ]) is naas Quechua die belangrikste inheemse taal van Suid-Amerika wat deur sowat 4,9 miljoen mense in Argentinië, Bolivië, Brasilië en Paraguay gepraat word. Dit word veral deur die Guaraní gepraat en vorm saam met Aymara, Quechua en Spaans die amptelike tale van Bolivië asook saam met Spaans die amptelike tale van Paraguay.
Guaraní word oorwegend in die noordweste en noordooste van Argentinië, in die suidooste van Bolivië, in die suide van Brasilië en in Paraguay gepraat. Dit vorm saam met ander taalgroepe soos Guarayu, Tupí, Tenetehara, Kawahib en Xingu die taalfamilie Tupí-Guaraní, waarvan Tupí en Tupinambá verdere bekende, maar uitgestorwe, tale is.



</doc>
<doc id="62646" url="https://af.wikipedia.org/wiki?curid=62646" title="Bloed-snapper">
Bloed-snapper

Die Bloed-snapper ("Lutjanus sanguineus") is 'n vis wat voorkom in die westelike Indiese Oseaan, die Rooisee en aan die ooskus van Afrika vanaf die Persiese Golf tot by Algoabaai. In Engels staan die vis bekend as "Blood snapper".

Die volwasse vis het 'n prominente knop aan die voorkop en horisontale groewe agter die oë. Die vis is skarlaken van kleur en silwer aan die onderkant, die vinne is rooi tot pienk en die dak van die bek en lippe is geel. Die onvolwasse visse het 'n bruin streep oor die voorkop van die voorkant van die dorsale vin tot by die bokaak; daar is 'n swart kol aan die bokant van die stertvin se basis en die pensvin is dof swart. Die vis word tot 90 cm lank en weeg tot 22 kg.

Die vis leef in rots en koraalriwwe in water van 10–100 m. Hulle vreet visse van die riwwe, krappe, mondpotiges, inkvis en soöplankton. Die visse is nagdiere en word min bedags gesien en paar in tropiese water.





</doc>
<doc id="62647" url="https://af.wikipedia.org/wiki?curid=62647" title="Keiser-snapper">
Keiser-snapper

Die Keiser-snapper ("Lutjanus sebae") is 'n vis wat voorkom in die tropiese Indiese-Pasifiese area, die Rooisee en aan die ooskus van Afrika vanaf die Oman tot by Durban. In Engels staan die vis bekend as die "Emperor snapper".

Die volwasse visse is donkerrooi van kleur met 'n silwer kolletjie op elke skub. Die onvolwasse vis is silwerwit met drie bruin vertikale bane oor die lyf. Die bane verdwyn soos die vis verouder en die vis word tot 1.1 m lank en weeg dan 33 kg.

Die vis leef in koraal- en rotsriwwe in water wat 5 – 180 m diep is en vreet gedurende die nag. Hulle vreet krap, garnale, kreef, vis, mondpotiges en tjokka. Die volwasse visse is alleenswemmers en territoriaal van aard. Die onvolwasse word soms gesien waar hulle voorkom saam met "Diaema" seekastaiings. Die vis bereik volwassenheid wanneer hulle 60–70 cm lank word en skiet kuit oor die riwwe. Dit is 'n gewilde hengelvis maar kan ciguatera vergiftiging veroorsaak.





</doc>
<doc id="62659" url="https://af.wikipedia.org/wiki?curid=62659" title="George Morgan">
George Morgan

Ds. George Morgan (Aberdeenshire 1798 – Rouxville 18 Mei 1880) was een van die Skotse predikante wat goewerneur lord Charles Somerset na Suid-Afrika laat kom het om die tekort aan predikante in die Nederduitse Gereformeerde Kerk te verlig, maar ook om die Kaapse regering met sy oogmerk te help om die Hollandse bevolking te verengels. Die ander predikante wat onder die eerste twee groepe uit Skotland was en wat almal leraars in gemeentes in die Derde (Graaff-Reinetse) Ring geword het, is di. Andrew Murray sr. (NG gemeente Graaff-Reinet), Colin Fraser (NG gemeente Beaufort-Wes), Thomas Reid (NG gemeente Colesberg), Alexander Smith (NG gemeente Uitenhage) en Alexander Welsh (Glen Lynden). (Selfs nog tot in die jare sewentig van die vorige eeu is Kaapstad in die "Jaarboek van die NG Kerke" aangedui as die eerste Ring van die Kaapse Kerk, Swellendam die tweede en Graaff-Reinet die derde.)

Ds. Morgan ontvang sy opleiding aan die plaaslike King's College in Aberdeenshire. Nadat hy sy kursus in teologie voltooi het en besig was om hom reg te maak om georden te word, was hy 'n tyd lank onderwyser vir 'n gesin wat aan die Ring van Lochcarron behoort het. Op 8 September 1824 het die Ring op Gairloch in Ross-shire bymekaargekom met die doel om die bou van 'n nuwe huis, of vleuel daarvan, vir hul predikant te bespreek. Die bou van die huis moes deur die Ring volgens die kerkwette van Skotland goedgekeur word. Die leraar van Gairloch was ds. James Russell, 'n oupa van dr. Russell wat in 1871 die opvolger van ds. Morgan in die Presbiteriaanse gemeente St. Andrew's in Kaapstad geword het. Morgan het na die vergadering toe gegaan om die name van die onderwerpe wat in sy eindeksamen bespreek sou word en wat tevore deur die Ring aan hom voorgeskryf is, in te handig. Hy is toe tot die evangeliebediening toegelaat nadat sy voordragte goedgekeur is.

Morgan was een van die eerste Skotse predikante wat sy diens vir die NG Kerk in Suid-Afrika aangebied het. Hy het dit gedoen op aanbeveling van 'n aantal professore en predikante van Aberdeen. Hulle het onder meer van hom getuig: "Mr. Morgan is a young man of very superior talents and acquirements, of distinguished prudence, diligence and steadiness of conduct, of genuine piety, enlightened zeal and decided loyalty to Government. And we can with great confidence recommend him as in every respect such a person, as we humbly think, his Majesty's Government would wish in than interesting Colony of the Cape of Good Hope." Sy prof. Bentley het van hom geskryf: "I have known him for some years and have observed a progressive improvement in his character and acquirements. He appears eminently pious, zealous and intelligent, and withal prudent, judicious, modest and amiable." Met sulke vleiende getuienisse het graaf Bathurst sy aanstelling as predikant vir die Kaap dan ook goedgekeur.

Ná sy legitimasie het die jong proponent aan die Ring van Lochcarron meegedeel dat hy 'n aanstelling van die 'n gemeente van 'n Kaapse NG kerk gekry het en dat dit dus vir hom noodsaaklik was om dadelik georden te word. Die Ring voldoen aan sy versoek en hy vertrek in November 1824 na Holland op koste van die Britse regering om haar daar in Nederlands te bekwaam. Hy word die taal heeltemal magtig, hoewel daar geen rekord bestaan van hoe hy dit uitgespreek het nie. Uit die NG gemeente Somerset-Oos en die Ring van Graaff-Reinet, waarvan hy jare lank die skriba was, se notules blyk dit egter dat hy die taal goed geken en geskryf het.

Morgan het in ongeveer September 1825 in die Kaap aangekom en kort daarna is hy vir die pasgestigte NG gemeente Somerset-Oos aangestel. Sy bevestiging het vroeg die volgende jaar plaasgevind en daaromtrent het 'n berig in "Het Nederduitsch Zuid-Afrikaansche Tijdschrift" van Januarie-Februarie 1826 verskyn. Dit begin: "Somerset Drostdy den 8 January – Heden hadden wij het onuitsprekelijk genoegen onder ons bevestigd te zien, den WelEerw. zeer geleerden Heer G. Morgan, M.A., door het Gouvernement tot leraar dezer plaats aangesteld. De WelEerw. Heer A. Murray, M.A. (Voorzitter der Ringsvergadering), die reeds eenige dagen te voren alhier was aangekomen, deed bevestigings Preek uit Hand. XI: 19-23, waarna onze nieuwe Leeraar de gemeente aansprak met de woorde van Paulus, Coll. I:25."

Hy het 16 jaar in die gemeente gearbei en hy het dit met voorbeeldige ywer en bekwaamheid gedoen. Weens 'n gebrek aan onderwysers en die verre afstande van die naaste kerke (Graaff-Reinet en Uitenhage) het daar nie alleen onkunde nie maar ook baie onverskilligheid geheers. Ds. Morgan was 'n strenge Puritein en in die begin het baie hom te streng geag, maar deur trou en liefde het hy die algemene agting gewen. Nie alleen op die dorp nie, maar ook in die afgeleë buitewyke het hy huisbesoek en dienste gehou. Op Sondae het hy gereeld driemaal gepreek, naamlik in Hollands en Engels in die oggend en om die beurt in Hollands en Engels in die aand.

Tydens ds. Morgan se dienstyd het die Groot Trek plaasgevind. Hoewel daar nie so baie lidmate soos uit die gemeentes in die grensdistrikte getrek het nie, het 'n hele aantal nietemin die gemeente en die Kaapkolonie verlaat. Morgan moes vir Louis Trichardt en Piet Retief geken het omdat albei binne die gemeentegrense gewoon het. Hy was heeltemal teen die trek gekant en skryf in die verslag van godsdiens by die Ringsvergadering van 1838: "Verscheidene huisgezinnen uit deze gemeente zijn binnen het laatste jaar naar de binnelanden vertrokken, doch de emigratie zucht is hier tot nog toe zoo sterk niet geweest als in eenige der naburige gemeenten. De Heere behoede ons land voor verdere dwaling en schenke ons voorspoed, heil en vrede." As 'n Skot het Morgan nie die trekkersdrang van die Afrikaans-Hollandse boere verstaan nie en het met sy Skotse kollegas geglo dat ongeag hoe ellendig die toestande aan die grens ook al was, dit vir hulle nog altyd beter onder die Britse vlag sou wees as om hulle in die onbekende en woeste wildernis te begewe. Buitendien was die predikante destyds almal staatsamptenare wat hul salaris uit die staatskas ontvang het en aangesien die regering die Groot Trek sterk afgekeur het, was die predikante geneig om die regering se sienswyse te ondersteun.

Die Sinode van 1837 het dan ook 'n waarskuwing in 'n Herderlike Brief laat hoor. Hoewel die brief met 'n groot meerderheid stemme goedgekeur is, was daar selfs van die Skotse predikante, onder wie di. Henry Sutherland en Morgan, wat kapsie gemaak het teen sekere uitdrukkings "wijl het geene kerklijke maar politieke zaken zijn". Later, toe daar meer duidelikheid oor die saak gekom het, het daar 'n groot verandering gekom in die houding van die Kerk teenoor die Trek en het die Sinode sowel as die Derde Ring hulle die geestelike belange van die Voortrekkers ten seerste aangetrek en daarvoor voorsiening gemaak.

Ds. Morgan se oordeel het in die kerklike vergaderings gewig gedra en in die buitengewone Sinode van 1837 het hy 'n leidende aandeel geneem in die stryd om die vryheid van die Kerk teenoor die "Commissarissen-Politiek", die verteenwoordigers van die regering. In dié Sinode het een van die kommissarisse hewig met die meerderheid van die vergadering gebots, maar daartoe gelei het dat die Sinode op voorstel van ds. Morgan hom by die regering bekla het en die ontbinding aangevra van die kwellende band tussen die Kerk en die Staat. Die regering willig in met die Ordonnansie van 1843, waardeur die Kerk algehele selfstandigheid geskenk is en die reg verkry het om sy eie wette te maak, te verander en te herroep.

Sy dogter Anna Georgina Morgan het in Desember 1861 getrou met ds. Servaas Hofmeyr, broer van een van die eerste twee hoogleraars aan die Stellenbosse Kweekskool, prof. N.J. Hofmeyr. Ses kinders is uit die huwelik gebore, onder wie die latere sakeman en kultuurleier, W.A. Hofmeyr. 'n Seun, Charles Smith Morgan, wat ook 'n predikant was, het met Cornelia Owen Burnet getroud.




</doc>
<doc id="62660" url="https://af.wikipedia.org/wiki?curid=62660" title="Swartnooi">
Swartnooi

Die Swartnooi ("Macolor niger") is 'n vis wat voorkom in die Indiese-Pasifiese area en aan die ooskus van Afrika vanaf die Rooisee tot by Sodwanabaai. In Engels staan die vis bekend as die "Black and white snapper".

Die volwasse vis is grys tot swart en daar is verspreide blou strepe op die kop van pas gevangde visse. Die onvolwasse vis is hoofsaaklik wit met die vinne en aangrensende gedeeltes van die lyf wat swart is. Die kop is wit met 'n vertikale swart streep oor die oë. Die punt van die snoet is ook swart. Ouer onvolwasse visse word swart aan die bokant. Die vis word tot 75 cm lank.

Die vis leef in koraal- en rotsriwwe in water wat 5–90 m diep is alhoewel hulle gewoonlik in water van minder as 30 m voorkom. Hulle vreet ander visse, skaaldiere en soöplankton en leef in skole saam. Dit is 'n gewilde eetvis.





</doc>
<doc id="62661" url="https://af.wikipedia.org/wiki?curid=62661" title="Geelstert-piesang">
Geelstert-piesang

Die Geelstert-piesang ("Paracaesio xanthura") is 'n vis wat voorkom in die Indiese-Pasifiese area en aan die ooskus van Afrika tot by Margate. In Engels staan die vis bekend as die "Yellowtail blue snapper".

Die vis het twee kleur skemas: gewoonlik is die vis eenvormig donker groen-bruin en met die ander skema is die vis se kop en lyf helder blou met 'n geel streep bolangs oor die lyf vanaf die dorsalevin tot en met die stertvin. Daar is onsekerheid wat die kleurverandering beteken of veroorsaak. Die stertvin is gevurk. Die vis word 45 cm groot. Groot volwasse visse het voor in die onderste kaak twee uitstaande tande.

Die vis leef in skole in koraal- en rotsriwwe en vreet hoofsaaklik soöplankton. Dit is ook 'n lekker eetvis.





</doc>
<doc id="62664" url="https://af.wikipedia.org/wiki?curid=62664" title="Dagbreek-jobvis">
Dagbreek-jobvis

Die Dagbreek-jobvis ("Pristipomoides filamentosus") is 'n vis wat voorkom in die Indiese-Pasifiese area, die Rooisee en aan die ooskus van Afrika vanaf Oman tot by Algoabaai. In Engels staan die vis bekend as die "Rosy jobfish".

Die vis se lyf is silwerig rooi tot rooi-bruin en word 1 meter lank en weeg tot 9 kg.

Die vis leef op rotsriwwe in water wat 40–360 m diep is en vreet snags mondpotiges en sandvlooie. Hulle bereik volwassenheid wanneer hulle 35 cm lank is. Dit is ook 'n gewilde eetvis en sportvis. Die SADSAA rekord is 3.1 kg.





</doc>
<doc id="62665" url="https://af.wikipedia.org/wiki?curid=62665" title="Scaridae">
Scaridae

Die Papegaaivisse ("Scaridae") is 'n vis-familie van die orde Perciformes. Die familie bevat tien genera met minstens negentig spesies. Negentien van die spesies word aan die Suid-Afrikaanse kus aangetref.

Die familie se lywe is reghoekig en stewig. Die meeste spesies van die familie se tande is aanmekaar wat die kenmerkende papegaai-bek vorm tot gevolg het en waarvandaan die familie sy naam kry. Die dorsale vin is enkel en die stertvin kan plat, holvormig of bolvormig wees. Die skubbe is groot en die sylyn word onderbreek onder die strale van die dorsale vin. Daar is weinige skubbe op die kop. Die familie word tussen 19 cm en 1.2 m lank.

Die familie is herbivore en vreet meestal seegras en detritus maar sommige spesies vreet lewende koraal. Die familie slaap gedurende die nag, goed weggesteek in gate en onder lyste in die koraalrif. Die familie is afwisselende hermafrodiete.

Die volgende genera en gepaardgaande spesies kom aan die Suid-Afrikaanse kus voor:









</doc>
<doc id="62669" url="https://af.wikipedia.org/wiki?curid=62669" title="Blouramkoppapegaaivis">
Blouramkoppapegaaivis

Die blouramkoppapegaaivis ("Chlorurus cyanescens") is 'n vis wat voorkom in die westelike Indiese Oseaan, Madagaskar, Mauritius en aan die ooskus van Afrika vanaf Zanzibar tot by die Aliwal-bank. In Engels staan die vis bekend as die "Blue humphead parrotfish".

Die vis se kop en voorkant van die lyf is blou en die res van die lyf is gelerig groen. Die vis word tot 50 cm lank.

Die vis leef in koraalriwwe wat 10–30 m diep is en is alleenlopend.





</doc>
<doc id="62671" url="https://af.wikipedia.org/wiki?curid=62671" title="Bloumaan-papegaaivis">
Bloumaan-papegaaivis

Die Bloumaan-papegaaivis ("Chlorurus atrilunula") is 'n vis wat voorkom in die westelike Indiese Oseaan en aan die ooskus van Afrika vanaf Kenia tot by Sodwanabaai. In Engels staan die vis bekend as die "Bluemoon parrotfish".





</doc>
<doc id="62672" url="https://af.wikipedia.org/wiki?curid=62672" title="Koeëlkop-papegaaivis">
Koeëlkop-papegaaivis

Die Koeëlkop-papegaaivis ("Chlorurus sordidus") is 'n vis wat voorkom in die Indiese-Pasifiese area, die Rooisee en aan die ooskus van Afrika vanaf Oman tot by Sodwanabaai. In Engels staan die vis bekend as die "Bullethead parrotfish".





</doc>
<doc id="62673" url="https://af.wikipedia.org/wiki?curid=62673" title="Marmer-papegaaivis">
Marmer-papegaaivis

Die Marmer-papegaaivis ("Leptoscarus vaigiensis") is 'n vis wat voorkom in die Indiese-Pasifiese area en aan die ooskus van Afrika vanaf Oman tot by Oos-Kaap. In Engels staan die vis bekend as die "Seagrass parrotfish".





</doc>
<doc id="62674" url="https://af.wikipedia.org/wiki?curid=62674" title="Bloubalk-papegaaivis">
Bloubalk-papegaaivis

Die Bloubalk-papegaaivis ("Scarus ghobban") is 'n vis wat voorkom in die Indiese-Pasifiese area, die Rooisee en aan die ooskus van Afrika vanaf Oman tot by Durban. Onvolwasse vissies is al by Algoabaai opgemerk. In Engels staan die vis bekend as die "Bluebarred parrotfish".





</doc>
<doc id="62675" url="https://af.wikipedia.org/wiki?curid=62675" title="Kool-papegaaivis">
Kool-papegaaivis

Die Kool-papegaaivis ("Scarus rubroviolaceus") is 'n vis wat voorkom in die Indiese-Pasifiese area en aan die ooskus van Afrika vanaf Oman tot suid van Durban by Protea-bank. In Engels staan die vis bekend as die "Ember parrotfish".





</doc>
<doc id="62676" url="https://af.wikipedia.org/wiki?curid=62676" title="Vyfsaal-papegaaivis">
Vyfsaal-papegaaivis

Die Vyfsaal-papegaaivis ("Scarus scaber") is 'n vis wat voorkom in die westelike Indiese Oseaan en aan die ooskus van Afrika vanaf Oman tot by Sodwanabaai. In Engels staan die vis bekend as die "Saddled parrotfish".





</doc>
<doc id="62685" url="https://af.wikipedia.org/wiki?curid=62685" title="QRpedia">
QRpedia

QRpedia is 'n mobiele web-gebaseerde stelsel wat QR-kodes gebruik om Wikipedia artikels aan gebruikers in hulle voorkeurtaal te lewer. Dis maklik om QR-kodes te skep wat na 'n spesifieke URL wys, maar QRpedia voeg verdere funksionaliteit by, deur die gebruiker na die betrokke artikel in die taal van sy keuse aan te stuur.

'n Gebruiker hou sy selfoon teen die QR-kode om dit in te skandeer. Die foon dekodeer dan die QR-kode na 'n URL (webadres). Die adres gebruik die domein "qrwp.org". Die laaste deel van die adres sal die titel van 'n Wikipedia artikel wees.

Die foon stuur dan 'n versoek vir die artikel na QRpedia se webbediener. Dit stuur ook die foon se voorkeurtaal deur. 

Die QRpedia-bediener gebruik dan Wikipedia se API om te kyk of die artikel in die gebruiker se taal beskikbaar is. Indien wel word die artikel in 'n foon-vriendelike formaat teruggestuur. As 'n geskikte vertaling van die artikel nie beskikbaar is nie, sal die QRpedia-bediener 'n keuse van beskikbare tale offer. Dit sal ook aanbied om 'n Google-vertaling van die artikel te wys.

Op die manier kan 'n enkele QR-kode gebruik word om dieselfde artikel in verskeie tale te vind. QRpedia versamel ook statistieke oor hoe die diens gebruik word.

QRpedia is deur Roger Bamkin, die voorsitter van Wikimedia VK, bedink. Terence Eden het die kodering behartig. Dit is in April 2011 aan die wêreld bekend gestel. Dit word tans gebruik by instellings soos museums in die Verenigde Koninkryk, Verenigde State van Amerika en Spanje. Die projek se bronkode is vryelik beskikbaar onder die MIT-lisensie.



</doc>
<doc id="62687" url="https://af.wikipedia.org/wiki?curid=62687" title="Die wonderwerker">
Die wonderwerker

Die wonderwerker is ’n rolprent oor die Suid-Afrikaanse digter en natuurkenner, Eugène Marais se verblyf by ’n gesin in die Waterberg in die hedendaagse Limpopo, Suid-Afrika terwyl hy in 1908 daar navorsing gedoen het oor termiete en bobbejane. Die prent het op 7 September 2012 in teaters begin draai.

Die rolprent is 'n drama. Dit het 'n 13M ouderdomsperk en is nie geskik vir jong kykers nie.


Die prent is gegrond op die tydperk toe Marais siek was aan malaria. Die prent toon hoe hy die gesin by wie hy gebly het, se lewens verander.

Die rolprent het by die loket, soos berig op 10 September 2012, reeds sowat 18 000 fliekgangers getrek. Dit het R733 391 by die loket verdien, wat die ander onlangse Afrikaanse rolprente, "Roepman" (R423 839) en "Hoofmeisie" (R406 954), oortref het.

Die Suid-Afrikaanse rolprentresentent, Leon van Nierop, ken 9/10 vir "Die wonderwerker" toe:

By die Silwerskermfees (2012) het die rolprent die volgende toekennings ontvang:




</doc>
<doc id="62689" url="https://af.wikipedia.org/wiki?curid=62689" title="Orjol">
Orjol

Orjol (Russies: Орёл) is ’n stad in Rusland en die hoofstad van die federale deelgebied Orjol-oblast. Dit is aan die Oka-rivier geleë, sowat 368 km suidsuidwes van Moskou. Die bevolking in 2019 was 311 625.

Die klimaat is gematig kontinentaal; die gemiddelde jaarlikse temperatuur is 5,6 °C, die gemiddelde jaarlikse reënval 659 millimeter. Die somers in oblast is warm en sonnig.




</doc>
<doc id="62690" url="https://af.wikipedia.org/wiki?curid=62690" title="Penza">
Penza

Penza (Russies: Пе́нза) is ’n stad in Rusland en die hoofstad van die federale deelgebied Penza-oblast. Dit is aan die Soera-rivier geleë, sowat 625 km suidoos van Moskou. Die bevolking in 2013 was 519 900.




</doc>
<doc id="62691" url="https://af.wikipedia.org/wiki?curid=62691" title="Pskof">
Pskof

Pskof (Russies: Псков; antieke spelling: Плѣсковъ, Pleskof) is ’n antieke stad in Rusland en die hoofstad van die federale deelgebied Pskof-oblast. Dit is aan die Welikaja-rivier geleë, sowat 20 km oos van die Russiese grens met Estland. Die bevolking in 2014 was 206 730. Die kerke van die Pskof-argitektuurskool is in 2019 deur Unesco as 'n wêrelderfenisgebied gelys.





</doc>
<doc id="62692" url="https://af.wikipedia.org/wiki?curid=62692" title="Rjazan">
Rjazan

Rjazan (Russies: Ряза́нь) is ’n stad in Rusland en die hoofstad van die federale deelgebied Rjazan-oblast. Dit is aan die Oka-rivier geleë, sowat 196 km suidoos van Moskou. Die bevolking in 2013 was 527 905.




</doc>
<doc id="62693" url="https://af.wikipedia.org/wiki?curid=62693" title="Saratof">
Saratof

Saratof (Russies: Сара́тов) is ’n stad in Rusland. Dit is die hoofstad van die federale deelgebied Saratof-oblast en ’n belangrike hawestad aan die Wolga-rivier. Die bevolking in 2013 was 839 755.




</doc>
<doc id="62694" url="https://af.wikipedia.org/wiki?curid=62694" title="NG gemeente Parow">
NG gemeente Parow

Die NG gemeente Parow is die moedergemeente, hoewel nie meer die oudste gemeente nie, van die Nederduitse Gereformeerde Kerk in Parow, vroeër ’n afsonderlike dorp maar nou 'n noordelike stadsgebied van Kaapstad. 

Hoewel die gemeente oorspronklik in 1917 van die NG gemeente Durbanville afgestig is as die 165ste gemeente van die Kaapse Kerk, toe dit die hele gedeelte tussen NG gemeente Maitland en die moedergemeente beslaan het, het dit in 1996 ophou bestaan toe dit met Parow-Sentraal saamsmelt as Parow-Nuutbegin, net om in 2004 weer as Parow bekend te staan nadat Parow-Wes en Tygerberg by Parow-Nuutbegin ingelyf is.

Parow-Suid en is vroeër al by Nuutbegin ingelyf en Parow-Oos by Tygerberg. Die teenswoordige NG gemeente Parow bestaan dus uit wat oorspronklik ses gemeentes was: Parow (1917), Parow-Oos (1941), Tygerberg (1956), Parow-Sentraal (1957), Parow-Suid (1958) en Parow-Wes (1966). In die onmiddellike omgewing is net Parow-Noord (1966) nog nie by die vergrote NG gemeente Parow ingelyf nie en van die agt gemeentes wat oorspronklik die naam Parow gedra het, bly (in 2015) nog net vier oor. Parow-Panorama (1975) en Parow-Welgelegen (1988) is aan die noordelike kant van die N1-snelweg geleë en het tot 2015 nie in die Ring van Parow geval nie, maar wel in die Ring van Koeberg, saam met gemeentes soos Table View, Bothasig, Melkbosstrand en Bloubergstrand. Dié indeling is in daardie jaar verander toe Koeberg ophou bestaan het en die Ring van Parow se naam na Tygerberg verander is sodat al die Parow-gemeentes saam in een ring gegroepeer is.

Die gemeente Parow is op 16 November 1917 gestig. In die jare voor die stigting was die gebied van die huidige Kaapstadse metropool tussen die NG gemeente Maitland en NG gemeente Durbanville 'n wyk van laasgenoemde. Die NG gemeente Bellville sou eers in 1934 bykom, Brackenfell (as Kruispad) in 1944 en Kraaifontein in 1948, terwyl Kuilsrivier reeds in 1903 afgestig is van hoofsaaklik Durbanville, hoewel Stellenbosch ook 'n paar lidmate moes afstaan. Met Parow se stigting was daar in die hele huidige Kaapstad slegs 11 gemeentes: 


Van dié gemeentes was slegs twee geleë in wat later die noordelike stadsgebiede sou word. Vyf en negentig jaar later tel die gemeentes in Kaapstad (die Helderberg-omgewing uitgesluit) 69, waarvan meer as 70% in die noordelike gebiede geleë is. Van die amper 69 000 belydende lidmate woon meer as 90% in daardie gebiede.

In die vroeë jare het mnr. Pontius Theodorus Hoogendoorn, 'n Hollander van geboorte en 'n lidmaat van die Nieuwe Kerk in Kaapstad, baie vir die geestelike bearbeiding van die gebied gedoen nadat hy hom uit die middestad in die gebied van Parow gaan vestig het. Dit het hom ter harte gegaan dat daar geen voorsiening vir die geestelike behoeftes van die inwoners van die drie gehuggies, Glen Lily, Parow en Avondale, was nie. Op eie houtjie het hy met godsdiensoefeninge in sy eie huis in Tallentstraat begin en toe die huis te klein word vir die groeiende getal toehoorders, het hy eiehandig en op sy eie koste 'n sinksaaltjie gebou. Daar het ds. A.M. McGregor van die Nieuwe Kerk op 6 Maart 1904 die Nagmaal bedien en het ook die eerste 10 lidmate van Parow belydenis van geloof afgelê.

Eers ná die Ringsitting van Oktober 1904 het Durbanville, onder wie Parow eintlik geressorteer het, in Parow aktief begin belangstel. Met die medewerking van die lidmate van Parow en Goodwood het Durbanville se kerkraad die eerste kerkgebou van die "Tijger Valley" op 26 Januarie 1907 ingewy. Hierdie gebou het, totdat die gemeente op 24 Februarie 1963 "met weemoed" tydens 'n spesiale diens daarvan afskeid geneem en dit gesloop is omdat dit toe al baie bouvallig en ondoeltreffend was, 'n baie belangrike rol in die gemeentelike geskiedenis van die "Tijger Valley" gespeel. Nadat die nuwe kerkgebou, wat vandag nog die middelpunt van die gemeente se werksaamhede is, in 1931 in gebruik geneem is, het die ou kerkgeboutjie meer as 30 jaar as kerksaal gedien. 

Ongelukkig het die aanvanklike samewerking tussen Parow en Durbanville nie lank geduur nie. Die onverkwiklike rusie is eers in 1917 beëindig toe die nuwe gemeente, destyds bekend as Parow-Goodwood, afgestig is. Nadat tevergeefs gepoog is om Parow en Goodwood by die NG gemeente Maitland in te skakel, het die inwoners van Parow en Goodwood die moedige besluit geneem om liewer op eie bene te staan.

So het op Vrydagaand 16 November 1917 die ringskommissie, bestaande uit di. F.X. Roome (NG gemeente Kaapstad se leraar in Seepunt), H.E. du Plessis (van die NG gemeente Rondebosch) en Daniel Bosman (van die NG gemeente Durbanville), die nuwe gemeente formeel kom stig. Tot ouderlinge is verkies mnre. J.G.C. Kirsten (die leier van Parow in sy stryd teen ds. Bosman) en P.T. Hoogendoorn. Die eerste diakens was mnre. J.N. Kotzé (nog 'n kampvegter vir Parow), J.E.H. Windell, H.J. Joosten en J.J. Muller. 

Die beginjare van die gemeente was onstuimig. Nadat 'n hele paar beroepe tevergeefs uitgebring is, het ds. S.P. Fouché die beroep aanvaar, maar 'n groot deel van die gemeente was ontevrede omdat ds. C.F. Scheepers, wat tydelik in die gemeente werksaam was, nie beroep is nie. Die Ringskommissie moes vir die soveelste maal oorkom om die vrede te herstel. So kon ds. Fouché op 19 Junie 1919 bevestig word. Hy het dadelik begin om die geldelike toestand van die gemeente te verbeter. Hy kon egter min blywends uitrig, want ná 18 maande het hy 'n beroep na St. Stephen's aangeneem. Tydens sy kort dienstydperk, en wel in 1919, koop die gemeente sy eerste pastorie aan.

Die daaropvolgende vakature was gelukkig kort, want op 9 Desember 1920 is ds. Matthys Gerhardus Potgieter as leraar bevestig. Hy is in 1904 georden en nadat hy op Worcester as hulpprediker gearbei het, was hy van die stigting van die NG gemeente Murray op De Doorns in November 1905 tot 1918 leraar van daardie gemeente. 'n Moeilike taak het op hom gewag. Die inwoners van Parow en Goodwood het van heinde en verre gekom, van Kaapstad se voorstede, maar ook van afgeleë plattelandse distrikte. Die meeste van hulle was spoorwegamptenare was danksy min. Charlie Malan se blanke-arbeid-beleid in Kaapstad en Soutrivier kom werk het. Daar was geen eenheidsgevoel tussen die lidmate nie en ds. Potgieter het nie daarin geslaag om die hartlike samewerking van die gemeente te verkry nie.

Die afskeiding van die gemeente Goodwood in 1926 het nie vreedsaam verloop nie. Die eintlike geskilpunt was oor die vraag of daar 'n nuwe kerkgebou opgerig moes word en of die oue vergroot moes word. Van Januarie 1928 af weier die kerkraad om ds. Potgieter se salaris te betaal. Die nare rusie is eers beëindig toe ds. Potgieter op 31 Maart 1929 sy emeritaat aanvaar. Ná die jare lange twis het die gemeentelewe 'n laagtepunt bereik. Ds. Potgieter het hom sterk beywer vir 'n kerkboufonds, maar met die onenigheid tussen hom en die lidmate was dit eers ná sy aftrede en wel onder leiding van ds. W.P. Steenkamp dat 'n doeltreffende en sierlike kerkgebou vir die bedrag van £6 500 opgerig is, waarop die skuld in 1943 afbetaal is.

Uit dié benarde posisie het dr. Willem Petrus Steenkamp die gemeente kom red. Twee jaar lank het hy in 'n tydelike hoedanigheid met sy besondere geesdrif en organisasievermoë, waarvoor hy in sy vorige gemeentes, Nieuwoudtville en Namakwaland, legendaries was. Sy suksesvolle dienstyd is bekroon en afgesluit met die inwyding van die nuwe, doelmatige kerk wat Parow vandag nog besit. Sy veelvuldige pligte as geneesheer en as volksraadslid het egter verhoed dat hy 'n vaste grondslag vir die gemeente kon lê. 

Hierdie taak en eer kom ds. C.J.N. Mentz toe, wat op 5 Maart 1932 bevestig is. Gedurende die jare ná die Groot Depressie brei die gemeente snel uit sodat daar van 1935 af van die diens van hulpredikers gebruik gemaak moes word. Goodwood word in 1926 die eerste dogtergemeente, Tiervlei (die latere Parowvallei) in 1938 en Tierberg (die latere Parow-Oos) in 1941. In 1939 staan die gemeente sowat 120 lidmate af aan die nuwe NG gemeente Elsiesrivier, wat hoofsaaklik van Goodwood afgestig het en later as Noordweg en uiteindelik as Vrijzee sou bekendstaan. Die nuwe pastorie is in 1936 gebou en daarna kerksale in Norwood, Tiervlei en Fairfield (Parow-Oos), wat later elkeen die middelpunt van 'n dogtergemeente sou word. Intussen het die gemeente steeds gegroei sodat die kerkraad besluit om 'n medeleraar te beroep. 'n Tweede pastorie is in Wrenchweg gebou (die pastorie van die latere gemeente Parow-Sentraal, wat in 1957 sou afstig) en op 16 Junie 1946 is ds. G.E. Bruwer tot medeleraar bevestig.

Die gemeente kon egter net ses maande lank die voorreg van twee leraars se bediening geniet, toe hy gevra is om ds. Mentz aan die Algemene Sendingkommissie af te staan om ondersoek te doen na die mate waarin die Kleurlingbevolking van die Skiereiland bearbei is en om raad te gee. In Januarie 1949 het hy tot die werk in die gemeente teruggekeer. In die tussentyd was ds. P. van Merwe, emiritus, die leraar behulpsaam en ds. P.A. Alheit weer gedurende 1950 toe ds. Mentz ses maande lank met siekverlof was. Hy vertrek dan ook op 29 Julie 1951 uit die gemeente om te arbeid in die sendinggemeente Mochudi in die destydse Betsjoeanaland, terwyl ds. Bruwer einde Augustus 1951 na Worcester gaan.

In 1990 het die ses gemeentes wat in 2004 in Parow saamgevoeg is, 'n volle 4 487 belydende lidmate en 10 leraars gehad en vyf jaar later 3 965 en agt leraars. In 2000, nadat Parow en Parow-Sentraal saamsmelt en Parow-Oos by Tygerberg ingelyf is, neem die belydende lidmate af tot 3 342. In 2005 staan die belydende lidmate van die opnuut gestigte NG gemeente Parow op 2 551 (vergeleke met 2 918 die vorige jaar) en met drie leraars: di. A.P. van Eck wat van Tygerberg gekom het, S.J. Bredenhann van Parow-Nuutbegin en F.A. Gerber van Parow-Wes, net soos pas voor die samesmelting. In 2012 bly net di. Van Eck en Bredenhann oor, wat 'n gemeente met 2 095 belydende lidmate en 318 dooplidmate (vergeleke met 1 360 in 1990) bedien. Die dooplidmate het met 77% afgeneem en die belydende lidmate met 53%. In die aanliggende Bellville en Goodwood het die lidmate ook afgeneem, maar in veral Durbanville en Brackenfell was daar 'n skerp toename: In eersgenoemde van 9 676 tot 17 531 en in laasgenoemde van 4 390 tot 8 203, maar Brackenfell se toename het die laaste aantal jare ook 'n afname geword, omdat daar in die vier gemeentes in daardie stadsdeel in 2011 nog 8 694 lidmate was. Aan Durbanville se groei is daar voorlopige blykbaar geen keer nie, want tussen 2011 en 2012 het daar nog 240 nuwe lidmate by die gemeentes Durbanville (1826), Durbanville-Bergsig (1982), Sonstraal (1987), Kendridge (1981) en Stellenberg (1971) bygekom.

Ten tyde van die gemeente Parow se 21ste verjardag in 1938 het ds. A.P. Smit die ongepubliseerde manuskrip "Ned. Geref. Gemeente, mondigwording, 1917-1938" geskryf. Met die gemeente se halfeeu-viering in 1967 skryf dr. J.A. Heese "Gedenkboek van Parow-moedergemeente, 1917-1967", 'n boek met 114 bladsye en illustrasies. Dié vyftigjarige viering was blykbaar 'n heel feestelike geleenthede, want van die diens waartydens al die dogtergemeentes musikale uitvoerings gelewer het, het self 'n plaat verskyn. Sover bekend was die moedergemeente dan ook die enigste wat 'n gedenkboek die lig laat sien het. Van al die gemeentes wat later by die moedergemeente ingelyf is, was dit dan ook net Parow-Oos was meer as 50 jaar bestaan het. Die jongste, Parow-Wes, het skaars 38 jaar gehaal.





</doc>
<doc id="62699" url="https://af.wikipedia.org/wiki?curid=62699" title="Elize Cawood">
Elize Cawood

Elize Cawood is ’n Suid-Afrikaanse aktrise. Haar bekendste TV-rol is waarskynlik dié van Pop in Verspeelde lente (1984) en op die silwerdoek teenoor Marius Weyers en Peter Sepuma as die ryk Afrikaanse vrou in "Taxi to Soweto". Sy was ook te sien in flieks soos Die wonderwerker (2012) en Lien se lankstaanskoene (2012).

Cawood het talle pryse vir haar rolle ingepalm, onder andere Beste Aktrise in 'n dramareeks in 1984 en 1985, Beste Ondersteunende Aktrise in die Vita-, Dalro-, Scenaria- en Artes-toekennings, asook Beste Aktrise in die sepie Villa Rosa in 2007.

Elize Cawood is ongeveer 1953 gebore en matrikuleer van die Hoërskool Sentraal in Bloemfontein. Daarna studeer sy drama aan die Universiteit van die Oranje-Vrystaat, waar sy 'n B.A.-graad verwerf.

Cawood begin haar loopbaan in 1974 by die destydse Sukovs. Sy speel onder meer in Paul Ziller se "The Effect of Gamma Rays" (onder regie van Ernst Eloff) en Bertolt Brecht se "Die goeie mens van Setzuan" (onder regie van William Egan). Sy het ook in skole- en biblioteekprogramme opgetree.

Later werk sy by Truk en word dan 'n vryskutspeler. Op die verhoog raak sy veral bekend as Olive Schreiner in Stephen Gray se "Schreiner — A One Woman Play" (onder regie van Lucille Gillwald), as Elsa in die debuutproduksie van Athol Fugard se "Road to Mecca" in die Markteater in Johannesburg, en as Stella in Tennessee Williams se "Die trem se naam: Begeerte" (vertaal deur Lucas Malan en geregisseer deur Bobby Heany).

Sy is getroud met die akteur Wilson Dunster, saam met wie sy te sien was in Paul Slabolepszy se "The Art Of Charf" en "Dinner For One". Haar broer Bromley is ’n rolprent- en televisieregisseur, en haar dogter, Jenna Dunster, is ook 'n aktrise.




</doc>
<doc id="62700" url="https://af.wikipedia.org/wiki?curid=62700" title="Tambof">
Tambof

Tambof (Russies: Тамбо́в) is ’n stad in Rusland en die hoofstad van die federale deelgebied Tambof-oblast. Dit is geleë aan die Tsna- en die Stoedenets-rivier, 480 km suidoos van Moskou. Die bevolking in 2014 was 284 972.

Die naam "Tambof" kom van die Moksja-woord томба ("tomba"), wat "vleiland" of "moerasland" beteken.




</doc>
<doc id="62702" url="https://af.wikipedia.org/wiki?curid=62702" title="Twer">
Twer

Twer (Russies: Тверь) is ’n stad in Rusland en die hoofstad van die federale deelgebied Twer-oblast. Dit is geleë by die samevloei van die Wolga- en die Twertsa-rivier en was van 1931 tot 1990 bekend as Kalinin (Кали́нин).
Twer, wat noord van Moskou lê, was voorheen die hoofstad van ’n magtige Middeleeuse staat in die Russiese Ryk met ’n bevolking van 60 000 op 14 Januarie 1913. Die huidige inwonertal is 411 044 (2014).



</doc>
<doc id="62705" url="https://af.wikipedia.org/wiki?curid=62705" title="Oeljanofsk">
Oeljanofsk

Oeljanofsk (Russies: Улья́новск) is ’n stad in Rusland en die hoofstad van die federale deelgebied Oeljanofsk-oblast. Dit is aan die Wolga-rivier geleë, 893 km oos van Moskou. Die bevolking in 2014 was 616 672.




</doc>
<doc id="62706" url="https://af.wikipedia.org/wiki?curid=62706" title="Birobidzjan">
Birobidzjan

Birobidzjan (Russies: Биробиджа́н) is die hoofstad van die Joodse Outonome Oblast, 'n federale deelgebied van Rusland. Dit is aan die Transsiberiese Spoorlyn geleë, na aan die grens met China. Die bevolking in 2014 was 74 791.




</doc>
<doc id="62707" url="https://af.wikipedia.org/wiki?curid=62707" title="Maja">
Maja

Die Majas is 'n etniese groep en die nasate van die gelyknamige Meso-Amerikaanse beskawing wat in die huidige lande Belize, El Salvador, Guatemala, Honduras en Meksiko se Yucatán-skiereiland woon. Die historiese middelpunt van die beskawing was in die hedendaagse Meksikaanse deelstate Yucatán, Campeche en Quintana Roo. Die belangrikste taal van die Majas is Majaans, een van die oorblywende Majatale. Hedendaags is die meeste Majas tweetalig met Spaans as tweede taal.

Die Majas is veral bekend vir hul kuns, argitektuur, wiskundige en sterrekundige stelsel, vir die kalender wat deur die Asteke oorgeneem en aangepas is en die hoogsontwikkelde skryfstelsel, wat ook vir getalle gebruik is. Die Majaskryfstelsel is die enigste wat vandag uit die pre-Colombiaanse Amerika bekend is.

Die klassieke tydperk van die Majabeskawing het gestrek van 250 tot 900 n.C. Die Majas het nie 'n verenigde land gestig nie en het in onafhanklike stadstate gewoon. Die state het op hul hoogtepunt rofweg die huidige lande Meksiko, Guatemala en die noorde van Belize beslaan. Bekende ruïnestede sluit in Calakmul, Chichén Itzá, Copán, El Mirador, Joya de Cerén, Palenque, Quiriguá, Tikal en Uxmal.

Die Majastate is vernietig deur die Spaanse conquistadores onder leiding van Francisco de Montejo wat Yucatán verower het en Pedro de Alvarado wat Guatemala verower het. Tydens die Kasteoorlog tussen 1847 en 1901 het die Majas in die Meksikaanse gebied teen die bewind van die Republiek van Yucatán en later teen die Meksikaanse staat gerebelleer.

Die Maja-kultuur word deur kenners beskou as die hoogste ontwikkelde Indiaanse beskawing in Sentraal-Amerika voor die koms van die Spaanse veroweraars. Die beskawing het sy hoogtepunt tussen omstreeks 200 n.C. en 900 n.C. bereik en uit die volgende gebiede bestaan: die teenswoordige Mexikaanse gebiede Chiapas, Tabasco, Campeche, Yucatan en Quitana Roo, asook Guatemala, Belize (die voormalige Brits-Honduras) en die westelike deel van El Salvador en die Republiek Honduras.

Hoewel die ou, hoogs ontwikkelde Maja-kultuur reeds in 'n gevorderde stadium van verval was toe die Spaanse verowerings van die 16de en die 17de eeu dit finaal tot 'n val gebring het, woon daar nog steeds twee miljoen Maja-Indiane in die hooglande van Guatemala en Chiapas en in Yucatan. Die mense praat ongeveer 20 verwante Majatale.

Die geskiedenis van die sogenaamde Meso-Amerikaanse beskawings (waartoe die Maja-beskawing behoort) word gewoonlik in drie opeenvolgende historiese tydperke ingedeel. Hoewel alle kenners se indelings nie ooreenstem nie, deel baie dit as volg in: Die sogenaamde pre- of voorklassieke fase het tot omstreeks 100–300 n.C. geduur, die klassieke fase (wat in die vroeg-, middel- en laat-klassieke fases verdeel word) tot omstreeks 900–1000 n.C. en die post- of na-klassieke fase tot die finale ondergang van die beskawings as gevolg van die Spaanse verowerings tussen 1 500 en 1 700.

Die Maja-kultuur het vermoedelik uit die van die Olmeke ontstaan. Die oorspronklike kultuur staan ook as die kultuur van La Venta bekend (genoem na die plek in die Meksikaanse kusprovinsie Tabasco waar die belangrikste oorblyfsels daarvan gevind is). Die vroegste aanduidings van die Majas se skrif en kalender is uit die tradisionele Olmeke-gebied (langs die Golf van Meksiko, in Veracruz en Tabasco) afkomstig. Nie veel is oor die voor-klassieke fase van die Maja-kultuur bekend nie.

Aanvanklik het die mense van jag en voedselversameling geleef, maar het later ook landbou ontwikkel. Die bou van die karakteristieke stedelike heiligdomme met hulle indrukwekkende piramides en tempels het ook in die voor-klassieke tydperk begin.

Die Maja-kultuur het sy hoogtepunt tussen omstreeks 200 en 900 n.C. bereik. In die tydperk is talle stede en geboue opgerig, maar dit is nou byna geheel en al deur die oerwoude van Meksiko en Guatemala toegegroei. Net ’n klein deel daarvan is tot dusver blootgelê en ondersoek; nuwe nedersettings word egter nog voortdurend opgegrawe.

Die kennis oor die klassieke fase van die Maja-kultuur is veral te danke aan die feit dat gebeurtenisse met datums in ’n hiëroglief skrif op 'n aantal geboue en gedenkstene aangedui is. Sommige van die hiërogliewe is egter nog nie ontsyfer nie. Een van die oudste Maja-dokumente is die sogenaamde Leiden-tablet, 'n tablet van jade wat nou in die Rijksmuseum vir Volkekunde in Leiden is, en waarop die datum 320 aangegee word. Die dokument met die jongste datum dateer uit 909.

Soos hulle tydgenote in sekere ander dele van die Amerikaanse vasteland, was die Majas hoofsaaklik mielieboere: die mielies was vir hulle so belangrik dat dit selfs as 'n godheid beskou is. Die kap-en-brand-proses is dikwels toegepas: 'n stuk bos is uitgekap en na verloop van tyd aan die brand gesteek. Die mielies is dan in die vrugbare asgrond geplant. Wanneer die grond uitgeput was, is die landerye eenvoudig na 'n ander deel van die woud verskuif. In die Maja-ryk is tussen die Majas en hulle buurvolke is daar intensief handel gedryf.

Die Majas van die laagland (Yucatan, die tropiese woude van Guatemala) het byvoorbeeld jade (niersteen) en obsidiaan (vulkaniese glas wat gebruik is om pylpunte van te maak) van die Majas in die gebied wat nou as die Guatemala-hoogland bekend staan, ingevoer. Daar was ook uitgebreide handel in sout ('n uitvoerproduk van Yucatan), sjokolade, erdewerk en slawe. Goud is van Panama af ingevoer. Wanneer geen regstreekse ruilhandel plaasgevind het nie, is kakaobone as geld gebruik.

Die Maja-godsdiens was die opvallendste aspek van die beskawing. Vir die Majas was die wêreld in verskeie dimensies verdeel en aan 'n soort teologiese skema gekoppel. Hulle het in die eerste plek vier geografiese rigtings onderskei. Elk van die rigtings is met 'n bepaalde kleur in verband gebring: oos met rooi, wes met swart, noord met wit en suid met geel.

Die heelal is verder in nege onderwêrelde en 'n hemel verdeel. Die hemel is aanvanklik in nege en later in 13 stere verdeel, onder meer vir die son, maan, sterre, lig, wolke en reënboë. In die onderwêreld was daar valstrikke sodat die dooies, wanneer hulle in die onderwêreld Xibalba aangekom het, net geraamtes was. 'n Noue verband het tussen die ruimte- en kleurindelings en die gode wat aanbid is, bestaan.

Daar was byvoorbeeld vier reëngode of Chacs: die rooi Chac in die ooste, die swarte in die weste en so meer. Die god van die laaste onderwêreld en die dood het as Ah Puch bekend gestaan, terwyl die oppergod, wat in die boonste sfeer van die hemel gewoon het, Itzamna genoem is. Die indrukwekkendste kultureelgodsdienstige produk is die Maja-kalender, wat deur die priesters uitgewerk is. Enersyds was die kalender volgens die destydse maatstawwe 'n baie verfynde stelsel om astronomiese gebeure soos verduisterings te voorspel, en andersyds was die betekenis daarvan sterk godsdienstig van aard.

Die Majas het tyd geheel en al in 'n godsdienstige verband beskou en hulle tydsiklusse was aan gode gekoppel. Vir elk van die 20 dae in hulle maand was daar 'n god. Twintig was 'n belangrike getal omdat 'n mens altesaam 20 vingers en tone het. Die Maja-woord vir 20 dae was "uinal" ("'n man, al sy vingers en tone"). Die verband tussen godsdiens en tyd blyk ook uit die sogenaamde stele (steensuile wat opgerig is na die verstryking van 'n bepaalde tyd, veral 20 jaar, maar in mindere mate ook 10 of 5 jaar). Itzamna, die oppergod, was die belangrikste van al die gode.

Hy was die songod. Sy vrou, Ix Chel, was die godin van liefde, wellus en geboorte. 'n Ander belangrike god was die mieliegod Yum Kaax. Die Majas het ook taamlik dikwels menseoffers gebring. Die hart van die slagoffers (deurgaans 'n krygsgevangene) het as offer gedien. Bloedlating en selfverminking as ’n metode van offer het ook voorgekom.

Hoe die samelewing van die Majas daar uitgesien het, is glad nie duidelik nie, want min inligting is daaroor bekend. Verder het die maatskaplike patrone binne die Maja-beskawing van plek tot plek en van tyd tot tyd gewissel. Daar was waarskynlik ’n groot sosiale gaping tussen die groot massa mielie-kleinboere en die godsdienstige en wêreldlike heersers wat in die monumentale stede gewoon het.

Baie van die stede was vermoedelik sentra van klein Maja-rykies wat (in ten minste die klassieke tydperk) taamlik vreedsaam naasmekaar bestaan het, en waarskynlik 'n soort federasie gevorm het. Hoewel die priesters, veral in die klassieke tydperk, ’n groot invloed gehad het, is daar aanduidings dat koningskap en magsuitoefening deur 'n soort adellike klas of familie ook voorgekom het.

Die stede was vermoedelik sowel politieke as godsdienstige sentra, maar dit was nie stede in die ware sin van die woord nie: die versameling piramides, tempels en paleisagtige bouwerke is waarskynlik nie as wonings vir ’n permanente stedelike bevolking gebruik nie (net vir adellikes en priesters). Groot massas mense het net vir seremoniële gebeurtenisse na die stede gestroom. Die grootste stad uit die klassieke Maja-kultuur was Tikal, waar daar 3 000 groot en kleiner bouwerke gevind is. Ander belangriker Maja-sentra was onder meer Palenque, Piedras Negras, Copán, Uxmal, Bonampak, Uaxactun en Yachilan.

Van die 9de eeu n.C. af het daar skielik verval in die Maja-beskawing ingetree. Die stede het verlate geraak, geen nuwe bouwerk is onderneem nie en die kulturele bedrywighede het tot 'n laer vlak gedaal. Die presiese oorsake van die verwikkeling is nie duidelik nie. Omstreeks 1 000 het 'n nuwe mag in die stad Chichén Itzá in Yucatán verrys.

Die nuwe heersers was vermoedelik afkomstig van Tula, die hoofstad van die Tolteekse ryk] wat verder noord geleë is. Die Maja-kultuur het in die tyd sterk onder die invloed van die Tolteekse kultuur geraak. 'n Belangrike aspek van die invloed was die verering van die Tolteekse god Quetzalcoatl (Geveerde Slang). Afbeeldings van die god is op talle plekke in Chichén Itzá aangetref. In die tydperk van 1 200 tot 1 450 is Yucatan deur die stad Majapan oorheers. Nadat daar deur middel van ’n opstand 'n einde aan die toestand gemaak is, is Yucatan weer in ’n aantal klein, vyandiggesinde staatjies verdeel.

Toe die Spaanse veroweraars die Maja-gebied in die 16de eeu binnegeval het, was daar geen betekenisvolle groot mag meer nie. Die laaste bolwerk van gewapende weerstand was Tayasal (aan die meer van Peten-ltza) wat in 1697 geval het.

Die meeste van die sowat twee miljoen Indiane wat vandag nog Maja-tale praat, woon in die hooglande van Guatemala. Die meeste van hulle is baie arm. Hoewel hulle 'n aantal elemente uit die kultuur van hulle voorvaders bewaar het, het hulle met verloop van tyd ook al hoe meer onder die invloed van die oorheersende Europees-Christelike kultuur gekom. Die resultaat is 'n kulturele mengvorm, waar ou Maja-gode soms die verskyningsvorm van Jesus van Nasaret of van Christelike heiliges aanneem.

Die Maja-kultuur word van die ander pre-Colombiaanse kulture onderskei deurdat heelwat meer van die kultuur in 'n min of meer ongeskonde toestand bewaar gebly het. Om die rede kan daar 'n taamlik volledige beeld van die Majabeskawing gevorm word.

Hoewel die Majas al in die voorklassieke tydperk tempers begin bou het, het die godsdienstige argitektuur eers in die klassieke tydperk werklik begin bloei. Die stede was hoofsaaklik godsdienstige sentra met veral tempels (wat bo-op afgeplatte piramides opgerig is), paleise en bane vir 'n rituele balspel. Die woonkwartiere was so minderwaardig dat daar nie eintlik van argitektuur sprake kan wees nie. Die kenmerkendste element van die Maja-argitektuur is die karbeelgewelf en die dikwels baie hoë en steil dakkam.

Die karbeelgewelf was opgebou uit horisontale lae gemesselde steen. Van binne die gebou gesien, het elke laag effens verby die een onder hom gesteek en is die punte afgeskuins; die eindresultaat was dat die gewelf die vorm van 'n omgekeerde V gehad het. Die dakkam het as versterking van die konstruksie gedien en het bowendien 'n indrukwekkende uiterlike aan die gebou verleen. Die oudste bouwerke (vroeg- en middelklassiek tot omstreeks 600 n.C.) word in die Petén, in onder meer Tikal en Uaxactun, aangetref.

Die versiering uit die klassieke tyd het uit figurale reliëfs en inskripsies met datums, wat dikwels oor die hele muur versprei is, bestaan. Oorblyfsels uit die laat-klassieke tydperk (tot omstreeks 900) kom veral in die Puuc-distrik (Yucatan) voor, In die sogenaamde Nonneklooster (Uxmal) het die dakkamme verdwyn en het die gebou 'n reghoekige blok geword. By die sogenaamde Paleis van die Goewerneur (Palenque) het die twee dwarsgerigte karbeelgewelwe in die gewel 'n ritmiese effek.

Die mure is gepleister en die gewelfgebiede is met geometriese, mosaïekagtige patrone versier. Ondanks die oorheersing deur die Tolteke en die wisselwerking van invloede (veral uit Tula) het die naklassieke boukuns sterk op die klassieke tradisies gebaseer gebly, Die Castillo van die hoofstad Chichén Itzá (omstreeks 1 100) kan regstreeks na ouer Maja-voorbeelde teruggevoer word, maar die indeling van die tempel was veel minder beperk weens die gebruik van suile en argitrawe, waardeur die druk van die gewelf op enkele punte gekonsentreer is.

Die Stryderstempel (12de eeu) bestaan uit twee ruimtes wat elke drie ewewydige gewelwe het wat deur slegs suile gesteun word. In Chichén Itzá is daar ook groot suilsale en galerye met plat dakke gebou (Mercado, 13de eeu).

Die beeldhoukuns het sy belangrikste ontwikkeling in die klassieke tydperk beleef. Dit het hoofsaaklik uit steles, reliëfs op geboue en 'n groot aantal keramiekvoorwerpe vir huishoudelike gebruik, godsdiensseremonies en grafgeskenke bestaan.

Die steles, wat opgerig is as 'n herdenkingsteken vir die verstryking van ’n bepaalde tydperk, is aan twee of vier kante van reliëfs voorsien. Die hooffiguur (godheid, priester, kryger en so meer) is aan een van die kante afgebeeld, terwyl kleiner figuurtjies en inskripsies op die res van die suil aangebring is. Die reliëfs is sterk gestileer en het nie 'n noemenswaardige driedimensionele effek nie. Gedateerde steles is van die einde van die 3de eeu tot 889 gemaak, maar daarna is die maak daarvan geheel en al gestaak.

Die reliëfs op geboue het net wat onderwerp betref, van die op die steles verskil: optogte en rituele feeste is ook daarop uitgebeeld. Kalksteen, sandsteen en tragiet is veral gebruik, terwyl jade soms vir klein reliëfs gebruik is. Die reliëfs uit die laat-klassieke tydperk is meer abstrak en dikwels in pleister aangebring.

In die naklassieke tydperk is daar op suile talle reliëfs aangebring wat slange en staande figure voorstel. Besonder groot reliëfs waarop ’n optog uitgebeeld is, word ook aangetref; verskeie steenblokke is vir die eerste keer vir 'n enkele voorstelling gebruik. Die terracotta-gebruiksvoorwerpe was dikwels in die vorm van 'n mens of ’n dier.

Die skilderkuns het die versiering van vase, kodekse en monumentale skilderkuns omvat. Net een goeie voorbeeld van die monumentale skilderkuns het bewaar gebly, naamlik by Bonampak (692) aan die boloop van die Usumacinta. Die skilderinge stel 'n rituele fees met gevegs- en danstonele voor.

Die effense driedimensionele effek is verkry deur die figure gedeeltelik bo-oor mekaar te plaas. Die kleur is glad en sonder skakering aangewend, terwyl alle figure omlyn is. Skilderinge uit die na-klassieke tydperk is in die Stryderstempel en die boonste Jaguartempel (12de eeu) te Chichén Itzá gevind. Die skilderinge toon heelwat meer variasie in houding en gebare.

Drie kodekse het bewaar gebly, die Kodeks Dresden, die Kodeks Parys en die Kodeks Madrid. Twee van hulle handel oor die Maja-kalender en een oor die daaglikse godsdienstige lewe. Die kodekse was lang stroke papier wat van boombas gemaak is en met 'n pasta van garingboomblare versterk is. Nadat dit met witsel geverf is, is daar met swart ink en waterverf op geskryf en geteken.




</doc>
<doc id="62710" url="https://af.wikipedia.org/wiki?curid=62710" title="Narjan-Mar">
Narjan-Mar

Narjan-Mar (Russies: Нарьян-Мар; Nenets: Няръяна мар", letterlik "Rooi Stad") is ’n see- en rivierhawe in Rusland en die hoofstad van die federale deelgebied Nenetsië. Die stad is geleë aan die regteroewer van die Petsjora-rivier en aan die Barents-see. Die bevolking in 2013 was 22 912.



</doc>
<doc id="62711" url="https://af.wikipedia.org/wiki?curid=62711" title="Nahuatl">
Nahuatl

Nahuatl ("nāhua-tl", [ˈnaːwatɬ], , letterlik: "mooi of helder klank" en "tlahtōl-li" "taal" of "tale") of Asteeks ([asˈteːkah]), voorheen "Meksikaans" ("mēxihcacopa", [meːʃiʔkaˈkopa], letterlik: "in die wyse van Meksika" of "mēxihcatlahtolli", letterlik: "Mexika-taal"), is die belangrikste inheemse taal van Noord-Amerika met sowat 1,45 miljoen sprekers in die Meksikaanse deelstate Estado de México, Puebla, Guerrero, Hidalgo, Veracruz, Oaxaca, Durango, Morelos, Meksikostad, Tlaxcala, San Luis Potosí, Michoacán, Jalisco en Nayarit. Nahuatl word deur die Nahuas, voorheen een van die Meso-Amerikaanse beskawings, gepraat en is sedert 2003 'n amptelike taal van Meksiko. Die taal is tot die Spaanse verowering van Meksiko in 'n eie alfabet geskryf en sedertdien word die Latynse alfabet gebruik.

Nahuatl is veral bekend as taal van die Asteke, Tlaxcalteke en Tolteke in die huidige Meksiko, almal Nahua-volke. Tydens die Asteekse tydperk het Nahuatl as "lingua franca" in Sentraal-Amerika gedien. In die moderne tydperk is Nahuatl 'n natuurlike taal in El Salvador en Meksiko en word deur immigrante in Guatemala, Nicaragua, Kanada en die Verenigde State van Amerika gepraat. Hedendaags is die meeste Nahuas tweetalig met Spaans as tweede taal.



</doc>
<doc id="62712" url="https://af.wikipedia.org/wiki?curid=62712" title="Chanti-Mansiisk">
Chanti-Mansiisk

Chanti-Mansiisk (Russies: Ханты-Мансийск; Chanti: Ёмвош, "Jombosj"; Mansi: Абга, "Abga") is ’n stad in Rusland en die hoofstad van die federale deelgebied Chanto-Mansië. Dit is geleë aan die oostelike oewer van die Irtisj-rivier, 15 km van sy samevloei met die Ob-rivier. Die bevolking in 2014 was 93 493.




</doc>
<doc id="62714" url="https://af.wikipedia.org/wiki?curid=62714" title="Anadir">
Anadir

Anadir (Russies: Ана́дырь; Tjoektjies: Кагыргын, "Kagirgin") is ’n hawestad in Rusland en die hoofstad van die federale deelgebied Tsjoekotka. Dit is geleë aan die mond van die Anadirrivier en is die mees oostelike nedersetting in Rusland met dorpstatus. Dit is op 21 Julie 1889 gestig as Nowo-Marijnsk en het in 1923 sy huidige naam gekry. Die bevolking in 2014 was 14 029.




</doc>
<doc id="62715" url="https://af.wikipedia.org/wiki?curid=62715" title="Salechard">
Salechard

Salechard (Russies: Салеха́рд; Nenets: Саляʼ харад, letterlik "Huis op ’n Skiereiland") is ’n stad in Rusland en die hoofstad van die federale deelgebied Jamalië. Dit is sover bekend die enigste dorp wat reg op ’n poolsirkel geleë is. Die bevolking in 2013 was 46 650.




</doc>
<doc id="62717" url="https://af.wikipedia.org/wiki?curid=62717" title="Ertjies Bezuidenhout">
Ertjies Bezuidenhout

Ernst Bezuidenhout (13 Oktober 1955, Vanderbijlpark - 29 Februarie 2012, Pretoria) was 'n bekende Suid-Afrikaanse fietsryer wat algemeen onder sy bynaam, Ertjies, bekend was. Hy het die Rapport Toer gewen in 1984 en het ook die Argus-fietswedren drie keer gewen in 1981, 1982 en 1986. Ertjies was 'n sterk klimmer en het die "Koning van die Berge"-titel verskeie kere gewen in die Rapport Toer. Ander bekende fietryers van sy era is Alan van Heerden en Robbie McIntosh.

Ertjiesberg op die R 500 hoofpad tussen Fochville en Parys is na hom vernoem; hy het gereeld hier geoefen.

Tydens sy jong jare was hy 'n student aan die Potchefstroomse Universiteit (rondom 1976-1978), en het baie hard geoefen aan fietsry. Op koshuis was dit vir hom geen moeite om op 'n Woensdagmiddag sy wasgoed per fiets van Potchefstroom na Vanderbijlpark, waar sy ouers gewoon het, te neem, en weer terug nie.
Dit was vir hom dan net 'n kort "oefensessie".

Hy het ook in die rolprent Geel Trui vir 'n Wenner verskyn.



</doc>
<doc id="62722" url="https://af.wikipedia.org/wiki?curid=62722" title="Steroog-papegaaivis">
Steroog-papegaaivis

Die Steroog-papegaaivis ("Calotomus viridescens") is 'n vis wat voorkom in die Indiese-Pasifiese area, die Rooisee en aan die ooskus van Afrika vanaf Oman tot by die Aliwal-bank. In Engels staan die vis bekend as die "Star-eye parrotfish".

Die vis se kop, lyf en vinne is blougroen of bruin met onreëlmatige pienk of wit kolletjies op. Die dominante mannetjie se kop is groen met pienk strepe wat in die vorm van ster vanaf die oë uitstraal en daar is ook drie pienk strepe oor die snoet. Daar is partykeer klein pers kolletjies bokant die pektorale vinne. Die vis word tot 50 cm groot.

Die vis leef in koraalriwwe, seegras beddings en sanderige areas wat digte alge het in water wat 2 – 27 m diep is. Die vis vreet hoofsaaklik alge en seegras.





</doc>
<doc id="62725" url="https://af.wikipedia.org/wiki?curid=62725" title="Majaans">
Majaans

Majaans ("Màaya t'àan", letterlik: "Majataal"; Spaans: "Idioma maya") of Yucatekaanse Maja (Spaans: "Maya yucateco") is die tweede belangrikste inheemse taal van Noord-Amerika ná Nahuatl met 762 520 sprekers in die Meksikaanse deelstate Yucatán, Quintana Roo en Campeche, asook in die noorde van Belize en Guatemala. Majaans word deur die Majas, die hedendaagse verteenwoordigers van die Meso-Amerikaanse Majabeskawing, gepraat en is sedert 2003 'n amptelike taal in Meksiko.
Majaans is die belangrikste en grootste van die oorblywende Majatale en in teenstelling met ander tale van dié taalfamilie is Majaans is 'n toontaal met 'n werkwoord-onderwerp-voorwerp-volgorde. Die taal is tot die Spaanse verowering van Yucatan in 'n eie alfabet geskryf en sedertdien word die Latynse alfabet gebruik. Hedendaags is die meeste Majas tweetalig met Spaans as tweede taal.



</doc>
<doc id="62728" url="https://af.wikipedia.org/wiki?curid=62728" title="Maikop">
Maikop

Maikop (Russies: Майкоп; Adigies: Мыекъуапэ, "Mijekoeape") is die hoofstad van die Republiek van Adigea, ’n federale deelgebied van Rusland. Dit is geleë aan die regteroewer van die Belaja-rivier, ’n sytak van die Koeban. Die bevolking in 2014 was 144 544.



</doc>
<doc id="62729" url="https://af.wikipedia.org/wiki?curid=62729" title="Mexicali">
Mexicali

Mexicali ([mexiˈkali], Spaans: "Ciudad de Mexicali") is die hoofstad en tweede grootste stad van die Meksikaanse deelstaat Baja California ná Tijuana, die elfde grootste stad van Meksiko en is op 14 Maart 1903 deur Agustín Sanginés gestig. Die stad het 'n bevolking van 936 145 en van 1 155 399 in die metropolitaanse gebied Mexicali/Calexiko in 2010 gehad en het 'n oppervlakte van 9 638,45 km².

Die naam van die stad bestaan uit Mexiko en Californie soos die susterstad Calexiko in Kalifornië in die Verenigde State van Amerika. Mexicali is geleë digby die Coloradorivier naby die skiereiland Neder-Kalifornië aan die grens tot die Amerikaanse deelstaat Kalifornië net oos van San Diego en Tijuana, asook net suidwes van Phoenix, Arizona. Net suidoos mond die Coloradorivier in die Golf van Kalifornië uit.


</doc>
<doc id="62730" url="https://af.wikipedia.org/wiki?curid=62730" title="Oelan-Oede">
Oelan-Oede

Oelan-Oede (Russies: Ула́н-Удэ́; Boerjaties: Улаан-Үдэ, "Ulaan-Üde") is die hoofstad van die Republiek van Boerjatië, ’n federale deelgebied van Rusland. Dit is sowat 100 km suidoos van die Baikalmeer geleë by die samevloei van die Oede- en die Selenga-rivier.

Oelan-Oede lê aan die Transsiberiese Spoorlyn. Die bevolking in 2013 was 416 079, wat die stad die derde grootste in Oos-Siberië maak.



</doc>
<doc id="62731" url="https://af.wikipedia.org/wiki?curid=62731" title="Gorno-Altaisk">
Gorno-Altaisk

Gorno-Altaisk (Russies: Го́рно-Алта́йск; Altais: Туулу Алтай, "Toe-oeloe Altai") is die hoofstad van die Republiek van Altai, ’n federale deelgebied van Rusland. Dit is 3 641 km oos van Moskou geleë. Die bevolking in 2013 was 60 828.




</doc>
<doc id="62732" url="https://af.wikipedia.org/wiki?curid=62732" title="Machatsjkala">
Machatsjkala

Machatsjkala (Russies: Махачкала́; Awaars: МахIачхъала; Lesgies en Kamoeks: Магьачкъала, "Mağaçqala") is die hoofstad van die Republiek van Dagestan, ’n federale deelgebied van Rusland. Dit is aan die weskus van die Kaspiese See geleë. Die bevolking in 2014 was 578 332.



</doc>
<doc id="62735" url="https://af.wikipedia.org/wiki?curid=62735" title="Magas">
Magas

Magas (Russies: Мага́с) is die hoofstad van die Republiek van Ingoesjetië, ’n federale deelgebied van Rusland. Dit is in 1995 gestig en het Nazran in 2002 as die republiek se hoofstad vervang. Die bevolking in 2013 was 4 106 en dit maak Magas die kleinste hoofstad van ’n Russiese deelgebied.



</doc>
<doc id="62739" url="https://af.wikipedia.org/wiki?curid=62739" title="Naltsjik">
Naltsjik

Naltsjik (Russies: На́льчик; Kabardies: Налшык; Karatsjai-Balkaries: Нальчик) is die hoofstad van die Republiek van Kabardino-Balkarië, ’n federale deelgebied van Rusland. Dit is aan die voetheuwels van die Kaukasusgebergte geleë, sowat 100 km noordwes van Beslan (in die Republiek van Noord-Ossetië-Alanië). Die bevolking in 2013 was 239 098.




</doc>
<doc id="62743" url="https://af.wikipedia.org/wiki?curid=62743" title="Elista">
Elista

Elista (Russies: Эли́ста of Элиста́; Kalmikies: Элст, "Elst") is die hoofstad van die Republiek van Kalmikië, ’n federale deelgebied van Rusland. Die naam kom van "elsn", die Kalmikiese woord vir "sanderig". Die bevolking in 2014 was 108 608.




</doc>
<doc id="62745" url="https://af.wikipedia.org/wiki?curid=62745" title="Tsjerkessk">
Tsjerkessk

Tsjerkessk (Russies: Черке́сск) is die hoofstad van die Republiek van Karatsjai-Tsjerkessië, ’n federale deelgebied van Rusland. Die bevolking in 2013 was 126 206.


</doc>
<doc id="62746" url="https://af.wikipedia.org/wiki?curid=62746" title="Petrozawodsk">
Petrozawodsk

Petrozawodsk (Russies: Петрозаво́дск) is die hoofstad van die Republiek van Karelië, ’n federale deelgebied van Rusland. Dit lê sowat 27 km ver al langs die weskus van die Onegameer. Die bevolking in 2013 was 268 946.

Op 11 September 1703 het die Russiese staatsman prins Mensjikof ’n nedersetting gestig op bevel van Pieter die Grote om kanonne en ankers te vervaardig vir die Oosseevloot tydens die oorlog van 1700–1721 met Swede. Die naam Sjoeiski Zawod (letterlik "Fabriek aan die Sjoeja-rivier") is aanvanklik gebruik, maar ’n dekade later is die naam verander na Petrofski Zawod ("Pieter se Fabriek"). Die huidige naam is in 1777 hiervan afgelei.




</doc>
<doc id="62747" url="https://af.wikipedia.org/wiki?curid=62747" title="Willem Petrus Steenkamp">
Willem Petrus Steenkamp

Dr. Willem Petrus Steenkamp (distrik Calvinia 14 Februarie 1879 – Kaapstad, 16 Julie 1956) was 'n Suid-Afrikaanse politikus en 'n predikant in die Nederduitse Gereformeerde Kerk.

Steenkamp het arm grootgeword en was lewenslank 'n kampvegter teen armoede. Hy voltooi sy teologiese studie aan die Kweekskool van die Universiteit Stellenbosch en behaal in 1910 sy doktorsgraad aan die Vrije Universiteit in Amsterdam oor die agnostisisme van Herbert Spencer met die eerste proefskrif in Afrikaans. Met sy terugkeer na Suid-Afrika is hy 'n jaar lank in die Fort in Johannesburg aangehou omdat hy tydens die 1914-Rebellie van sameswering verdink is nadat hy 'n tyd lank ook in Kaapstad saam met onder andere ds. Louis Vorster (van die Gereformeerde Kerk) gevange gehou is.

Hy is in 1903 georden. Sy eerste amp in die Kerk was dié van hulpprediker in die NG gemeente Dutoitspan op Kimberley. Daarna tree hy ook op as hulpprediker in die NG gemeente Pretoria voor hy sy eerste vaste aanstelling kry as leraar van die NG gemeente Ermelo. Hy aanvaar op 25 Julie 1910 'n beroep na Nieuwoudtville, wat 15 maande lank vakant was in 'n tyd toe leraars skaars was. Kort nadat die kerk op 23 April 1907 ingewy is in ds. C.A. Neethling se tyd, het die gemeente deur 'n bankrotskap £8 000 verloor. Weens die opgehoopte rente het die skuld op die kerkgebou tot £12 500 gestyg. Kort daarna is ds. Neethling boonop beroep en bly die gemeente 15 maande lank vakant omdat die kerkraad op twee vergaderings besluit het om nie te beroep nie. Eindelik het dr. Steenkamp, 'n seun van die distrik, hom die beroep van 25 Julie 1910 laat welgeval.

Op Saterdag 1 Oktober 1910 is dr. Steenkamp op Nieuwoudtville bevestig en die gemeente met 'n kerkraad wat alles verpand het om die kerk te behou, het onder sy besielende leiding aan die werk gespring om weer finansieel op die been te kom. Later sou dr. Steenkamp skryf: "Van die armstes tot die rykstes het bygedra met 'n blymoedigheid wat roerend was om te aanskou. Op die eerste basaar was oor die 4 000 skape en oor die die 200 donkies en beeste. Van die armste mense wat geen vee gehad het nie, het olienhoutswingels en besems gemaak of bossiestroop gekoop, maar elkeen het sy bydra gegee." Binne drie kort jare is die reuse-som byeengebring "en op voorstel van eenige ouderlinge had men een gedenksteen opgericht tot gedachtenis van de verlossing van der schuld door God gewrocht."

Steenkamp arbei hier tot hy in Januarie 1919 bevestig word as leraar van die NG gemeente Namakwaland op Springbok. Hier raak hy 'n legendariese figuur danksy sy kerklike werksaamhede en politieke betrokkenheid. Onder sy leiding kon die gemeente spoedig genoeg geld insamel om die sierlik klipkerk wat vandag nog in gebruik is, te laat oprig. Hy was ook verantwoordelik vir of behulpsaam met die oprigting van talle ander kerkgeboue, onder meer die Volkshospitaal in Kaapstad.

Nadat hy uit die bediening getree het, het Steenkamp saam met sy seun medies in die VSA en Nederland studeer en hulle het gelyktydig hul studie voltooi. Steenkamp het belanggestel in die evolusieteorie en skryf die ongepubliseerde manuskrip "The instinct of animals and evolution". Reeds op vroeë ouderdom raak hy betrokke by die partypolitiek en wen die kiesafdeling Namakwaland in die tussenverkiesing van 1929 as onafhanklike kandidaat met 1 258 stemme teen die Nasionale Party se J.P. Mostert, wat net 502 stemme op hom kon verenig en nog twee onafhanklikes, A.M. Roux (391 stemme) en W.P. Thom (agt stemme). In die verkiesing van 1933, waarin die Suid-Afrikaanse Party en die Nasionale Party 'n koalisie vorm en 136 van die 150 setels wen, klop Steenkamp, steeds as onafhanklike, vir dr. A.J.R. (Albertus) van Rhijn, wat in 1948 sukses behaal in Bethlehem, in 1953 in 'n tussenverkiesing in Vasco en in 1958 in Windhoek en minister van ekonomiese sake was, met 326 stemme. Sy vrou, A.C.S. Steenkamp, in die eerste verkiesing waarin vroue kon stem en as kandidaat staan (1933), was minder gelukkig as onafhanklike in Calvinia teen dr. D.F. Malan van die Nasionale Party, die latere eerste minister, waar sy met 621 stemme verloor.

Steenkamp bly net aan as Namakwaland se LV tot 11 April 1938 en in die daaropvolgende verkiesing op 18 Mei wen hy naelskraaps met 'n meerderheid van 112 stemme in die kiesafdeling Calvinia vir die Verenigde Party teen die kandidaat van die Nasionale Party, A.E. Erlank. In 1939 kan Steenkamp nie vir genl. J.B.M. Hertzog steun in sy mosie om neutraal te bly in die Tweede Wêreldoorlog nie. Dit was die einde van hul jare lange vriendskap.

Steenkamp het LV vir Calvinia gebly tot en met die ontbinding van die Volksraad op 31 Mei 1943, kort voor die algemene verkiesing op 7 Julie daardie jaar. Van 1946 tot 1948 dien hy as senator van die Verenigde Party. In dié tyd skryf hy ook sy outobiografie, "I conclude: Convictions of a free-thinking doctor and hunter" (1947).




</doc>
<doc id="62750" url="https://af.wikipedia.org/wiki?curid=62750" title="Jakoetsk">
Jakoetsk

Jakoetsk (Russies: Яку́тск; Sacha: Дьокуускай, "Djokoeskai") is die hoofstad van die Republiek van Sacha (Jakoetië), ’n federale deelgebied van Rusland. Dit is aan die Lena-rivier geleë, sowat 450 km van die Noordpoolsirkel. Die bevolking in 2013 was 286 456.




</doc>
<doc id="62751" url="https://af.wikipedia.org/wiki?curid=62751" title="Wladikafkaz">
Wladikafkaz

Wladikafkaz (Russies: Владикавказ; Osseties: Дзӕуджыхъӕу, "Dzæwdžyqæw") is die hoofstad van die Republiek van Noord-Ossetië-Alanië, ’n federale deelgebied van Rusland. Dit is aan die Terek-rivier geleë, aan die voetheuwels van die Kaukasusgebergte. Die bevolking in 2013 was 308 285.



</doc>
<doc id="62754" url="https://af.wikipedia.org/wiki?curid=62754" title="NG gemeente Die Strand">
NG gemeente Die Strand

Die NG gemeente Die Strand is die moedergemeente van die Nederduitse Gereformeerde Kerk se gemeentes op die Wes-Kaapse kusdorp Strand.

In 1904 het ds. W.J. Conradie 'n beroep aanvaar as tweede predikant van die toe reeds 85 jaar oue NG gemeente Somerset-Wes met werkkring Somerset-Strand, soos die later kusdorp destyds bekendgestaan het. Onder sy bearbeiding het die gemeentewyk gou in die rigting van 'n afsonderlike eenheid beweeg en reeds in Mei 1906 rig ds. Conradie namens die belanghebbendes en met die toestemming van die moedergemeente 'n versoek aan die Ringskommissie om 'n nuwe gemeente daar te stig. Op 12 Junie 1906 is die nuwe gemeente toe gestig, maar weens 'n foutiewe prosedure met die stigting moes dit later gekanselleer word. Met die Ringsitting van 1907 het ds. Conradie 'n memorie van belanghebbendes ingedien, waarin die stigting as ongewens verklaar word en 'n spesiale Ringskommissie het in dieselfde jaar gerapporteer dat, hoewel die stigting wenslik was, dit onder die omstandighede nie aanbeveel kon word nie. Ds. Conradie was terloops ook verantwoordelik vir die aanvoorwerk wat sou aanleiding gee tot die stigting van die Strand se Sendinggemeente in 1908. Hy het die werk begin op 30 April 1905 en hou dit vol tot Oktober 1907 toe eerw. J.J. van Zyl as eerste leraar vir die Sendinggemeente aankom. 

Die gemeente "Het Strand" is daarna eers op 22 Augustus 1912 met 200 lidmate en 'n sieletal van 450 gestig. Die Strand sou egter wat sy bevolking betref, in die daaropvolgende jare vir Somerset-Wes verbysteek, want in die sensus van 1936, byvoorbeeld, was Die Strand se blanke bevolking, waaruit die NG lidmate noodwendig destyds gekom het, reeds 3 367 vergeleke met Somerset-Wes se 1 777. Dat die gemeentelike grense nie met die munisipale ooreengestem het nie, blyk daaruit dat Somerset-Wes se NG gemeente in 1933 1 281 lidmate gehad het, maar Die Strand net 535.

In die begin is die geestelike bearbeiding van die gemeente toevertrou aan eerw. A.F. Weich. Die eerste beroep op 'n leraar is in Maart 1913 uitgebring, maar eers op 29 Junie 1914 kon die jong gemeente ds. N. Theunissen as sy eerste predikant ontvang. Hy bedien die gemeente tot 2 Oktober 1916. Daarna kom di. F.W.J. Koch (1917-'25), J.C. Truter (1925-'31), C. Pauw (1932-'43), M.S. Joubert (1944-'48), di. J.N.W. de Jager van 1949 tot ds. O.S.H. (Ockert) Raubenheimer in 1950 hier aankom as eerste medeleraar. Hy bly net tot 1952 toe hy na die pasgestigte gemeente Strand-Noord vertrek en van 1954 tot 1957 dien hy as studenteleraar van die NG gemeente Rondebosch, in welke pos hy vir dr. Andries Treurnicht, die latere kabinetsminister en leier van die Konserwatiewe Party, opgevolg het. 

Die kerksaal het aanvanklik as kerkgebou gedien, maar 'n veel ruimer kerkgebou moes later opgerig word, veral om ook die groot aantal strandbesoekers te kon ontvang. In September 1930 het prof. Adriaan Moorrees die rede by die inwyding van die kerkgebou met sy sitplek vir 1 200 kerkgangers gelewer. Dié gebou is ontwerp deur die vermaarde Suid-Afrikaanse kerkargitek Wynand Louw en die hoeksteen op 1 Maart 1930 gelê deur ds. J.C. Truter. Die jaar vantevore is die NG gemeente "Het Strand" herdoop en word hy die teenswoordige "Strand". In 1937 is 'n nuwe kerksaal gebou en in 1950 kon die gemeente 'n pragtige nuwe orrel in die kerk aan die diens van die Here wy.

Binne die oorspronklike gemeentegrense het eers die Laerskool Hendrik Louw, toe die Hoërskool Hottentots-Holland en later ook die Laerskool Lochnerhof en die Hoërskool Strand ontstaan. In 1950 het die gemeente 2 060 lidmate gehad. Afstigtings van dogtergemeentes het flink gevolg, met Gordonsbaai en Strand-Noord die eerste in 1952 en in 1972 Suider-Strand en Lourensrivier-Strand. In 1990 het die vier Strandse gemeentes 7 618 belydende lidmate gehad en in 2012 was dit 7 071. Dis hoofsaaklik weens 'n afname in die moedergemeente se lidmaattal van 2 440 in 1990 tot 1 387 in 2012. Die drie leraars van 22 jaar tevore het ook in 2012 verminder tot twee voltydse poste en een pastorale hulp. Op die aanliggende Somerset-Wes het die moedergemeente se lidmate eweneens afgeneem, van 1 684 in 1990 tot 846 in 2012. Omdat Die Strand 'n gewilde aftreedorp is met talle tehuise vir bejaardes, was die gemeente se getal dooplidmate altyd laer as dié van die NG Kerk in die geheel. In 1990 was dit slegs 17% van die sieletal en in 2012 'n skamele 9,6%. In die hele NG Kerk was die ooreenstemmende persentasies 31% en 22 jaar later 21,6%.




</doc>
<doc id="62755" url="https://af.wikipedia.org/wiki?curid=62755" title="Grozni">
Grozni

Grozni (Russies: Гро́зный; Tsjetsjnies: Соьлжа-ГIала, "Solzja-Gala") is die hoofstad van die Republiek van Tsjetsjnië, ’n federale deelgebied van Rusland. Dit is aan die Soenzja-rivier geleë. Die bevolking in 2013 was 277 414.

Ná die verbrokkeling van die Sowjetunie wou Tsjetsjnië wegbreek van Rusland en in 1993 het dit sy onafhanklikheid verklaar as die Tsjetsjniese Republiek van Itsjkerië onder Dzjochar Doedajef. Die Russiese regering het probeer om Doedajef se bewind omver te werp, maar dit het misluk. Eindelik is besluit om die wegbreekrepubliek aan te val.

Tydens die eerste Tsjetsjniese Oorlog was Grozni van Desember 1994 tot Februarie 1995 die verhoog van intense gevegte, waarna die Russiese weermag die stad weer oorgeneem het. ’n Groot deel van die stad is toe vernietig.

Guerrillavegters het die weermag daarna van die berge af aangeval en die troepe het hulle eindelik onttrek. In Augustus 1996 het ’n militante mag van 1 500 tot 3 000 rebelle die stad weer verower en ’n skietstilstand is afgekondig.

In die Tweede Tsjetsjniese Oorlog was die stad weer die middelpunt van gevegte en duisende mense is dood. Die finale Russiese oorname van die stad was op 6 Februarie 2000 toe die Russiese vlag in die middestad gehys is. Talle geboue en selfs hele gebiede is platgeskiet. ’n Maand later is aangekondig dat dit weer veilig vir die inwoners is om terug te keer, hoewel die verwoesting van die stad daarna nog voortgeduur het. In 2003 het die Verenigde Nasies Grozni die mees verwoeste stad op aarde genoem.

Vandag is die federale regering se verteenwoordigers in Grozni gestasioneer. Die stad word stelselmatig herbou.

Die grootste deel van die stad se infrastruktuur is in die oorloë vernietig en baie mense het in verwoeste geboue sonder water of verhitting gewoon terwyl bouwerk aan die gang was. Daar word beplan om sowat 45 000 van die stad se 79 000 woonstelblokke van voor die oorlog te restoureer; die res is heeltemal verwoes.

Die stad se lughawe is in 2007 heropen met drie vlugte per week na Moskou. In 2009 het dit weer internasionale status gekry. Die Grozni-moskee in op 16 Oktober 2008 heropen en word beskou as een van die grootste moskees in Rusland.




</doc>
<doc id="62756" url="https://af.wikipedia.org/wiki?curid=62756" title="Akteur">
Akteur

'n Akteur (manlike vorm) of aktrise (vroulik) is iemand wat 'n persoon in 'n verhaal of rolspel uitbeeld. 'n Akteur is bemoeid met die uitvoerende kunste en tree in rolprente, TV-programme, op verhoog en in radiouitsendings op. Hulle kan toneelspeel, gemaklik voor mense praat en ook sing en dans. Dis belangrik dat akteurs so veelsydig moontlik moet wees om soveel moontlike rolle en situasies te kan vertolk.

Enkele bekende akteurs ter illustrasie:



</doc>
<doc id="62760" url="https://af.wikipedia.org/wiki?curid=62760" title="Siktifkar">
Siktifkar

Siktifkar (Russies: Сыктывкар) is die hoofstad van die Republiek van Komi, ’n federale deelgebied van Rusland. Die bevolking in 2014 was 241 982.

Die stad is aan die Sisola-rivier geleë (wat die oorsprong was van sy oorspronklike naam, Oest-Sisolsk), naby die samevloei met die groter Witsjegda-rivier. Siktifkar se huidige naam kom van die Komi-naam vir die Sisola-rivier, "Siktif", en die woord "kar" (stad).




</doc>
<doc id="62761" url="https://af.wikipedia.org/wiki?curid=62761" title="Josjkar-Ola">
Josjkar-Ola

Josjkar-Ola (Russies en Mari: Йошка́р-Ола́) is die hoofstad van die Republiek van Mari El, ’n federale deelgebied van Rusland. Die rivier Malaja Koksjaga loop deur die stad. Die bevolking in 2014 was 260 352.

Josjkar-Ola beteken "Rooi Stad" in die Mari-taal. Dit is die stad se derde naam. Voorheen was dit bekend as Tsarjowokoksjaisk (Царёвококшайск) en van 1919 tot 1927 as Krasnokoksjaisk (Краснококшайск). Dié name is afgelei van die Malaja Koksjaga-rivier.




</doc>
<doc id="62762" url="https://af.wikipedia.org/wiki?curid=62762" title="Saransk">
Saransk

Saransk (Russies: Сара́нск; Moksja: Саранош; Erzja: Саран ош) is die hoofstad van die Republiek van Mordowië, ’n federale deelgebied van Rusland. Dit is in die opvanggebied van die Wolga-rivier geleë, by die samevloei van die Saranka- en die Insar-rivier, 630 km oos van Moskou. Die bevolking in 2014 was 299 195.




</doc>
<doc id="62763" url="https://af.wikipedia.org/wiki?curid=62763" title="Kizil">
Kizil

Kizil (Russies en Tiwaans: Кызы́л) is die hoofstad van die Republiek van Tiwa, ’n federale deelgebied van Rusland. Die stad se naam beteken "rooi" in Tiwaans. Die bevolking in 2013 was 113 333.

Die stad is geleë waar die Jenisei-rivier by die Mali Jenisei aansluit om die Werchni Jenisei te vorm. Kizil beweer hy is op die presiese geografiese middelpunt van Asië geleë. Die feit word egter betwis, maar daar is ’n monument by Kizil met die naam "Middelpunt van Asië" wat in Engels, Russies en Tiwaans daarop aanspraak maak.




</doc>
<doc id="62764" url="https://af.wikipedia.org/wiki?curid=62764" title="Neder-Kalifornië">
Neder-Kalifornië

Neder-Kalifornië (Spaans: "Baja California") is 'n nou, bergagtige en woestyne skiereiland in die weste van Meksiko met 'n lengte van 1200 km en 'n breedte tussen 80 en 220 km. Die skiereiland word in die weste en suide van die Stille Oseaan, in die ooste van die Golf van Kalifornië, in die noordooste deur die Coloradorivier van die deelstaat Sonora en in die noorde deur Kalifornië begrens.

Sedert die Meksikaans-Amerikaanse Oorlog van 1848 maak (Opper-)Kalifornië deel uit van die Verenigde State van Amerika. Op die skiereiland is die twee Meksikaanse deelstate Baja California en Baja California Sur geleê. Die grootste stede is Tijuana in die noordweste en Mexicali in die noordooste aan die grens met Kalifornië. In die noordooste vloei die Coloradorivier in die Golf van Kalifornië in.


</doc>
<doc id="62765" url="https://af.wikipedia.org/wiki?curid=62765" title="Izjefsk">
Izjefsk

Izjefsk (Russies: Иже́вск; Oedmoerts: Иж, Ижкар, "Izj, Izjkar") is die hoofstad van die Republiek van Oedmoertië, ’n federale deelgebied van Rusland. Dit is geleë aan die Izj-rivier in die westelike Oeralgebergte. Die bevolking in 2013 was 632 913.




</doc>
<doc id="62766" url="https://af.wikipedia.org/wiki?curid=62766" title="Abakan">
Abakan

Abakan (Russies: Абака́н; Chakasies: Ағбан) is die hoofstad van die Republiek van Chakassië, ’n federale deelgebied van Rusland. Dit is geleë by die samevloei van die Jenisei- en die Abakan-rivier. Die bevolking in 2014 was 173 200.




</doc>
<doc id="62767" url="https://af.wikipedia.org/wiki?curid=62767" title="Tsjeboksari">
Tsjeboksari

Tsjeboksari (Russies: Чебокса́ры; Tsjoewasjies: Шупашкар, "Sjoepasjkar") is ’n hawestad aan die Wolga-rivier en die hoofstad van die Republiek van Tsjoewasjië, ’n federale deelgebied van Rusland. Die bevolking in 2014 was 468 725.




</doc>
<doc id="62768" url="https://af.wikipedia.org/wiki?curid=62768" title="Yucatán-skiereiland">
Yucatán-skiereiland

Die Yucatán-skiereiland (Mayathan: "Yucal Peten", "land van die Maja"; Spaans: "Península de Yucatán") is 'n skiereiland in die ooste van Meksiko asook in die noorde van Belize en Guatemala. Dit word in die noordooste deur die Straat van Yucatán van Kuba en in die noordweste van die Golf van Meksiko deur die Golf van Campeche geskei asook in die ooste deur die Karibiese See begrens. Op die skiereiland is die drie Meksikaanse deelstate Yucatán, Campeche en Quintana Roo geleë. Die grootste stede is Mérida in die noordweste en Cancún in die noordooste.

Die Spaanse conquistadores het op Yucatán die verowering van Meso-Amerika begin. Dit het gelei tot die Spaanse verowering van die Asteekse Ryk en die Spaanse verowering van Yucatan. Tussen 1841 en 1848 het die Republiek van Yucatán bestaan en vanaf 1847 tot 1901 het hier die Kasteoorlog‎ van die Republiek van Yucatán/Meksiko teen die Maja-bevolking plaasgevind.

Yucatán is veral bekend vir die Meso-Amerikaanse Maja-kultuur met stede soos Calakmul, Chichén Itzá en Uxmal asook vir sy toeristiese gebiede aan die kus soos Cancún.


</doc>
<doc id="62769" url="https://af.wikipedia.org/wiki?curid=62769" title="Malacanthidae">
Malacanthidae

Die Teëlvisse (Malacanthidae) is 'n vis-familie wat hoort tot die orde Perciformes. Daar is twee sub-families in die familie en beide kom in Suider-Afrikaanse water voor: "Latilinae" en "Malacanthinae". 

Die familie se lywe is lank en ietwat plat en bedek met klein skubbe. Daar is 'n stekel aan die bokant van die kieudeksel.

Daar is drie genera met agt en twintig spesies wat hoort tot dié sub-familie en twee van die spesies kom aan die Suid-Afrikaanse kus voor.

Die lyf is reghoekig en ietwat plat en die sub-familie word tussen 35 – 100 cm groot. Sommige spesies is waardevol as voedsel in part areas. Die sub-familie word gevind op die boonste gedeelte van die kontinentale bank in water wat 50 – 612 m diep is.

Die volgende genus en spesies kom aan die Suid-Afrikaanse kus voor:


Die sub-familie se lyf is lank en silindries en ietwat plat by die stert en die grootte wissel van 30 – 45 cm. Hulle leef in vlakker water in sand of rots area naby riwwe.

Daar is slegs twee genera met twaalf spesies wat hoort tot dié sub-familie en twee van die spesies kom aan die Suid-Afrikaanse kus voor.






</doc>
<doc id="62770" url="https://af.wikipedia.org/wiki?curid=62770" title="Geribde teëlvis">
Geribde teëlvis

Die Geribde teëlvis ("Branchiostegus doliatus") is 'n vis wat voorkom in die westelike Indiese Oseaan, die Maskareense eilande en aan die ooskus van Afrika vanaf Maputo tot by Durban. In Engels staan die vis bekend as die "Ribbed tilefish".

Die vis se lyf is pienk aan die bokant met 16 - 18 vertikale donker strepe oor die lyf en daar is 'n donkervlek op die operkulum. Die vis kom voor in water wat 9 – 600 m diep is.





</doc>
<doc id="62771" url="https://af.wikipedia.org/wiki?curid=62771" title="Sand-teëlvis">
Sand-teëlvis

Die Sand-teëlvis ("Malacanthus latovittatus") is 'n vis wat voorkom in die Indiese-Pasifiese area, en aan die ooskus van Afrika vanaf die Rooisee tot by St. Lucia. In Engels staan die vis bekend as die "Sand tilefish".

Die vis is blou groen met 'n prominente swart, horisontale band deur die middel van die vis, vanaf die kop tot by die stert.





</doc>
<doc id="62772" url="https://af.wikipedia.org/wiki?curid=62772" title="Hans van Abeelen">
Hans van Abeelen

Johannes Henricus Felix (Hans) van Abeelen (Enschede, 20 November 1936 - 21 Augustus 1998) was die eerste Nederlandse gedragsgenetikus.

Hy studeer aan die Rijksuniversiteit Groningen waar hy sy doktoraal behaal en promoveerde aan die Radboud Universiteit Nijmegen in 1965. Hieraan het hy tot die einde van sy loopbaan verbonde as wetenskaplike hoofdmedewerker. Hy was een van die stigters van die Behavior Genetics Association en was lid van die redaksieraad van die wetenskaplike joernaal "Behavior Genetics" van 1971 tot 1992. Hy neem die inisiatief tot die stigting van die Kontakgroep vir die Gedragsgenetika, waarvan hy die eerste voorsitter was. Van Abeelen het in 1991 op vervroegde pensioen gegaan, maar was desondanks een van die stigters van die International Behavioural and Neural Genetics Society. Gedurende sy loopbaan publiseer hy 64 artikels en boek hoofstukke en was die samesteller van die boek "The Genetics of Behaviour", 'n vroeë oorsig van die Europese gedragsgenetika.


</doc>
<doc id="62773" url="https://af.wikipedia.org/wiki?curid=62773" title="Ermera">
Ermera

Ermera, ook bekend as Vila Ermera, is 'n stad in Oos-Timor met sowat 13 duisend inwoners.


</doc>
<doc id="62778" url="https://af.wikipedia.org/wiki?curid=62778" title="August Daniël Lückhoff">
August Daniël Lückhoff

Ds. August Daniël Lückhoff (Colesberg 6 Julie 1874 – Stellenbosch 5 Mei 1963) was 'n predikant in die Nederduitse Gereformeerde Kerk en die Kerk se eerste Armesorgsekretaris.

Lückhoff is in die pastorie op Colesberg gebore terwyl sy pa, ds. Anton Daniël Lückhoff, leraar van die NG gemeente Colesberg was. Hy ontvang sy eerste opleiding aan die Normaalskool in Kaapstad en daarna aan die Suid-Afrikaanse Kollege, ook in Kaapstad en die voorloper van die Universiteit van Kaapstad, waar hy 'n B.A. verwerf. Van 1896 tot 1900 studeer hy in die teologie aan die Kweekskool op Stellenbosch.

Ná 'n opvoedkundige toer van Europa word hy die predikant vir die vroue en kinders in die konsentrasiekamp op Bethulie in die Suid-Vrystaat tydens die Anglo-Boereoorlog. In 1904 word hy hulpprediker van die NG gemeente Caledon. Dit was ook die jaar waarin sy pa die herderstaf in die NG gemeente Durbanville neergelê het. Hy is diep geraak deur die treurige ekonomiese en opvoedkundige toestande van die Noordweste van die destydse Kaapkolonie en dien in 'n kommissie van ondersoek daarna. Hy kry opdrag by die Sinode van die Kaapse Kerk om sy energie daaraan te wy om die opvoeding van arm kinders in die streek te verbeter, koshuise vir jong mense en die ontwikkeling van Afrikaans. In 1908 word hy organiserende inspekteur vir die Kaaplandse Onderwysdepartement. In 1912 word hy gevra om die lewensomstandighede van die boswerkers in die omgewing van George en Knysna te ondersoek en in 1916 word hy die eerste Armesorgsekretaris van die NG Kerk. Van 1912 tot 1916 was hy leraar van die NG gemeente Darling.

Hy organiseer 'n fonds vir die slagoffers van die 1918-griepepidemie, belangrike noodlenings vir boere in 21 distrikte wat onder droogte gebuk gegaan het tydens die Groot Depressie en die vader van 'n stelsel van koshuise vir minderbevoorregte kinders van die Noordweste en elders in Kaapland, wat uiteindelik vermeerder het tot 170 instellings met huisvesting vir sowat 8 000 kinders.

In 1925 besoek hy Argentinië namens die Armesorgkommissie en neem die leiding met die repatriasie van 450 Afrikaners van 1937 tot 1938. Hy was amper 70 jaar oud toe hy in 1943 aftree. Die Universiteit Stellenbosch het hom in 1945 vereer met 'n eredoktorsgraad in die opvoedkunde.



</doc>
<doc id="62779" url="https://af.wikipedia.org/wiki?curid=62779" title="Anton Daniël Lückhoff">
Anton Daniël Lückhoff

Ds. Anton Daniël (Danie) Lückhoff (Stellenbosch 3 Julie 1836 – Kaapstad 5 April 1916) was 'n predikant in die Nederduitse Gereformeerde Kerk en die vader van die Kerk se versorgingsoorde vir bejaardes.

Lückhoff was die tweede seun van die Rynse sendeling eerw. P.D. Lückhoff. Op 12-jarige leeftyd vertrek die jong Danie na Elberfeld in Duitsland om daar aan die sendinghuis vir die kinders van sendelinge opgevoed te word. Na hy sy studies in die letterkunde voltooi, vertrek hy na Utrecht in Nederland vir sy opleiding in die teologie, wat hy op 25-jarige ouderdom voltooi.

Hy keer na die Kaap terug en word in 1861 bevestig in sy eerste gemeente, die NG gemeente Colesberg. Terwyl hy daar leraar was, is hy gevra om ses maande op Dutoitspan in Kimberley te gaan hulp verleen met die bearbeiding van derduisende fortuinsoekers wat na die diamantveld gestroom het. Hy en sy vrou moes onder 'n seil bly, wat hom voorberei het op die liefdadigheidswerk wat hy later sou doen.

Ná 'n bediening van 14 jaar op Colesberg vertrek hy na die NG gemeente Kaapstad, die sogenaamde Groote Kerk, waar hy die Nieuwe Kerk, voorloper van die NG gemeente Tamboerskloof, as sy besondere werkkring kry. Van 1886 tot 1904 is hy leraar van die NG gemeente Durbanville, waar hy sy emeritaat in 1904 ontvang. Dit was die afsluiting van sy 43 jaar lange diens aan die Kerk wat gekenmerk is deur sy getroue, voorbeeldige en geseënde evangeliebediening. In al die gemeentes het hy diep in die hart van die lidmate gekruip en het sy nagedagtenis jare lank nog voortgeleef.

Maar ook in die wyer kring van die Kerk het hy naam gemaak; daarom was dit nie verrassend nie toe hy, ná die heengaan van prof. Charles Murray, gekies word tot hoogleraar aan die Kweekskool op Stellenbosch, 'n keuse wat hy egter bedank om sowel gesondheidsredes as om sy nederige dunk van sy bekwaamheid vir dié hoë amp. In sy gemeentelike werk was hy veral bekend om sy liefdevolle hart vir die minderbevoorregtes, die bejaardes en die verswaktes, weduwees en wese. Dié liefde vir armsorgwerk het hy tydens sy studiejare in Utrecht ontwikkel. Dié belangstelling het hy, sy vrou en 'n groepie gemeentelede in Kaapstad uitgeleef in 'n stadium toe daar nog geen voorsiening vir ouderdomspensioene deur die staat was nie. Mense in nood was aangewese op die kerk en ander liefdadigheidsinstellings.

Hy was deurentyd besig met ondernemings vir hulle versorging. So ontstaan die Kindersendinghuis vir verwaarloosde kinders, die Dorkas-tehuise vir bejaarde vroue (in 1881), Rogelim-tehuis vir bejaarde mans, die Diakones-hospitaal en die Rusthuis (Huis vir Herstellendes) in Durbanville vir verswaktes. Van al dié inrigtings was hy die vader en stigter. Lückhoff dien die Kerk as aktuarius van die Sinode van 1876 tot 1890. Hy en sy vrou was ná sy aftrede die eerste inwoners van die woonstel vir emeritus-leraars wat later by Dorkas aangebou is. Van dié tehuis was hy nog vier jaar ná sy aftrede (tot 1908) sekretaris.

Hy sterf in Kaapstad aan die gevolge van 'n motorongeluk. Sy seun, ds. August Daniël Lückhoff (1874–1963), was die eerste Armesorgsekretaris van die NG Kerk.




</doc>
<doc id="62784" url="https://af.wikipedia.org/wiki?curid=62784" title="Colima">
Colima

Colima (uitgespreek [koˈlima]) is een van die 31 deelstate wat, saam met die Federale Distrik, die 32 Federale Entiteite van Meksiko vorm.




</doc>
<doc id="62787" url="https://af.wikipedia.org/wiki?curid=62787" title="Pages (iWork)">
Pages (iWork)

Pages is ’n woordverwerkings- en bladuitlegtoepassing wat deur Apple ontwikkel is. Dit vorm deel van die iWork-kantoorpakket en werk op die Mac OS X en iOS bedryfstelsels. Die eerste weergawe van Pages is op 11 Januarie 2005 aangekondig en is ’n maand later vrygestel. Die mees onlangse weergawe, Pages 4, is op 6 Januarie 2009 bekendgestel as ’n onderafdeling van iWork ’09. Op 27 Januarie 2012 het Apple ’n nuwe weergawe van Pages bekendgestel vir die iPad met ’n splinternuwe aanrakingskoppelvlak. Op 31 Mei 2011 het Apple die iOS-weergawe opgedateer na 1.4 en het universele tweeledigheid ingebou sodat die toep op iPad, iPhone en iPod Touch-toestelle kan werk. Op 12 Oktober 2011 het Apple die iOS-weergawe weer opgedateer na 1.5 met die toevoeging van iCloud se “Dokumente in die Wolk” ("Documents in the Cloud") kenmerk.

Pages word deur Apple bemark as ’n maklik gebruikbare toepassing wat gebruikers in staat stel om vinnig dokumente op hul persoonlike rekenaars op te stel. ’n Aantal Apple-ontwerpte sjablone bestaande uit verskillende temas (soos briewe, CV’s, plakkate en uiteensettings) word ingesluit met Pages. Talle van die sjablone wat in weergawe 4.3 beskikbaar was is verwyder uit weergawe 5.0.

Pages is ’n woordverwerkings- en bladuitlegtoepassing. Meer as 140 Apple-ontwerpte sjablone word ingesluit. Wanneer Pages oopgemaak word sien gebruikers ’n Sjabloonkieser wat die gebruiker in staat stel om met ’n skoon dokument of ’n vooraf ontwerpte sjabloon - insluitend ’n CV, uiteensetting, skoolverslag, pamflet ne koevert - wat plaasaanduidingsteks en -beelde bevat wat vervang kan word deur foto’s van die Mediakieser daaroor te plaas.

Elke dokumentvenster bevat ’n nutsbalk wat een-klik-toegang bied tot algemeen gebruikte funksies soos die invoeging van voorwerpe (tekskassies, vorms, tabelle, grafieke en kommentaar), oplaai van die dokument na iWork.com en die toevoeging van addisionele bladsye bevat. Die dokumentvenster bevat ook ’n kontekstuele opmaakbalk wat een-klik-formatering van teks en verstellings aan beelde bied. Wanneer teks geselekteer is stel die opmaakbalk gebruikers in staat om lettertipes, lettergrootte en -kleur te kies en lynspasiëring en belyning te verstel. Wanneer ’n beeld geselekteer is, vertoon die opmaakbalk nutsmiddels om ondeursigtigheid aan te pas, skadu’s te vertoon of weg te steek, spieëleffekte aan te skakel en die beeld te maskeer. ’n Afsonderlike Inspkteurvenster bied amper alle formateringsopsies wat vir einige element in die oop dokument beskikbaar is.

Sedert iWork ’08 is woordverwerking en bladuitleg twee afsonderlike modusse. In woordverwerkingsmodus ondersteun Pages kop- en voetteks, voetnote, ’n uiteensetting en die skep van lyste. Gebruikers kan met andere meewerk aan ’n dokument. Pages hou wysigings by van verskillende gebruikers deur elke persoon se wysigings in verskillende kleure te vertoon. Gebruikers kan ook kommentaar langs die dokument aanbring. In bladuitlegmodus het gebruikers volle beheer oor die posisie van voorwerpe op die pladsy. Beelde en teks kan enige plek op die blad geplaas word.

Die Mediakieser bied vinnige toegang na media van iTunes, iMovie, iPhoto en Aperture. Gebruikers kan musiek, video’s en foto’s direk vanuit die Mediakieser op die Pages-dokument sleep en neersit.

Pages het ’n aantal ander gevorderde skryfnutsmiddels. Die “volskerm”-modus (bekendgestel in OS X Lion) versteek die kieslys en nutsbalke wat die gebruiker in staat stel om te fokus op ’n enkele dokument sonder om efgelei te word deur ander vensters op dieselfde skerm. E-poskombinering bevolk pasgemaakte velde outomaties met kontakdata van die Adresboek of van Numbers om verpersoonlikte dokumente te skep. Indien ’n gebruiker byvoorbeeld een brief aan drie verskillende persone will stuur, stel e-poskombinering die gebruiker in staat om ’n enkele dokument met plaasaanduidingsvelde te skep wat dan gevul word wanneer die dokument gedruk word. Tabelle en grafieke wat vanaf Numbers geplak word, word outomaties opgedateer indien die oorspronklike sigblad verander word.

Pages kan sommige AppleWorks-woordverwerkingsdokumente en Microsoft Word-dokumente (insluitend Word 2007 se Office Open XML-formaat) invoer), en kan dokumente uitvoer na ryk teks, PDF, EPUB en Microsoft Word Doc-formate. 

Eenvoudige en ingewikkelde wiskundige vergelykings van vir ’n Pages-dokument geskryf word met Mac OS X se Grapher en bied soortgelyke moontlikhede as Microsoft Equation Editor (plus 2D en 3D-vertolkingsgereedskap wat slegs deur Grapher gebruik kan word).

Sedert November 2012 ondersteun Pages nie OpenDocument-lêers nie. Die enigste ander programmatuur buiten Pages wat .pages-dokumente kan oopmaak is die Google Docs-beskouer. Dit kan die lêers bekyk en dit as PDF bewaar deur middel van die Druk-funksie, maar dit kan nie die dokumente wysig nie.

Hoewel daar geen program bestaan wat ’n Pages-dokument in Windows of Linux kan besigtig of wysig nie, kan dele van die inhoud van ’n dokument wat in Pages ’09 geskep is, herwin word omdat ’n .pages-lêer eintlik ’n gebundelde lêer is. ’n Gebruiker kan ’n .pages-lêer in ’n uitpakprogram oopmaak of deur lêers as .zip-lêers te hernoem in Windows (XP en nuwer), en sal óf ’n .jpg óf ’n .pdf-voorskou in sy volledigheid kry vir besigtiging en uitdruk, maar dit is slegs moontlik indien die skepper van die .pages-lêer gekies het om ’n voorskou in te sluit. Die gebruiker sal ook ’n .xml-lêer met ongeformateerde teks kry. Hierdie proses kan ook gebruik word vir gebruikers van die 2008-weergawe van Pages om dokumente oop te maak wat in die 2009-weergawe van Pages opgeslaan is wat nie terugwaarts aanpasbaar is nie. iWork kan ook dokumente uitvoer na ’n aantal formate; ongelukkig gaan die formatering dikwels verlore in die uitvoerproses.

Daar is geen derdeparty-omskakelaars wat die lêertipe kan verander en die formatering kan behou nie.



</doc>
<doc id="62788" url="https://af.wikipedia.org/wiki?curid=62788" title="Overbiel">
Overbiel

Overbiel is ’n nedersetting in die munisipaliteit Berkelland in die provinsie Gelderland in Nederland.


</doc>
<doc id="62789" url="https://af.wikipedia.org/wiki?curid=62789" title="Overasselt">
Overasselt

Overasselt is ’n nedersetting in die munisipaliteit Heumen in die provinsie Gelderland in Nederland.


</doc>
<doc id="62790" url="https://af.wikipedia.org/wiki?curid=62790" title="Oude Maasdijk">
Oude Maasdijk

Oude Maasdijk is ’n nedersetting in die munisipaliteit West Maas en Waal in die provinsie Gelderland in Nederland.


</doc>
<doc id="62791" url="https://af.wikipedia.org/wiki?curid=62791" title="Oud-Reemst">
Oud-Reemst

Oud-Reemst is ’n nedersetting in die munisipaliteit Ede in die provinsie Gelderland in Nederland.


</doc>
<doc id="62792" url="https://af.wikipedia.org/wiki?curid=62792" title="Oud-Dijk">
Oud-Dijk

Oud-Dijk is ’n nedersetting in die munisipaliteite Montferland en Zevenaar in die provinsie Gelderland in Nederland.


</doc>
<doc id="62793" url="https://af.wikipedia.org/wiki?curid=62793" title="Horrelvoet-sillago">
Horrelvoet-sillago

Die Horrelvoet-sillago ("Sillago chondropus") is 'n vis wat voorkom in die Indiese-Pasifiese area en aan die ooskus van Suid-Afrika van Oman tot by Durban. In Engels staan die vis bekend as die "Clubfoot sillago".





</doc>
<doc id="62794" url="https://af.wikipedia.org/wiki?curid=62794" title="Gevlekte sillago">
Gevlekte sillago

Die Gevlekte sillago ("Sillago aeolus") is 'n vis wat voorkom aan die ooskus van Afrika noordwaarts vanaf Maputo. In Engels staan die vis bekend as die "Oriental sillago".

Die vis het vlekke op die lyf.





</doc>
<doc id="62795" url="https://af.wikipedia.org/wiki?curid=62795" title="Hendrik Adriaan Lamprecht">
Hendrik Adriaan Lamprecht

Dr. Hendrik Adriaan Lamprecht (George 17 Augustus 1872 - George 11 April 1932) was 'n leraar in die Nederduitse Gereformeerde Kerk en die laaste drie jaar van sy lewe die Nasionale Party se Unie-Volksraadslid vir Colesberg.

Hoewel hy kleintyd min onderwys ontvang het, het hy hom as jong man aan die openbare skool op George ingeskryf en later is hy na Stellenbosch waar hy aan die Victoria-kollege in 'n betreklike kort tyd sy voor-B.A.-admissie afgelê het. In 1901 is hy tot die Kweekskool toegelaat en in 1904 gelegitimeer.

Die volgende jaar is Lamprecht as hulpprediker georden van die toe agt jaar oue NG gemeente Johannesburg-Oos, waar ds. P.G.J. Meiring van 1897 die aanvoorwerk gedoen het, maar in 1904 vertrek het na die NG gemeente Graaff-Reinet. Kort daarna is Lamprecht as predikant van dié Johannesburgse gemeente georden en bevestig. Hier het hy tot 1912 gearbei, toe hy na die Vrye Universiteit van Amsterdam gaan vir verdere teologiese studie en sy doktorsgraad in 1915 behaal met die proefskrif "Het Nationalisme in de Jodenzending".

Hy keer na Suid-Afrika terug en word op 9 Oktober 1915 as predikant van die NG gemeente Colesberg beroep en bevestig. In daardie jaar het hy die Kaapse Sinode vir die eerste maal bygewoon. Dit was 'n baie belangrike vergadering omdat die aanbevelings van 'n spesiale vergadering van die Raad der Kerken oor die opstand in die Vrystaat (die 1914-Rebellie) en sy nasleep behandel moes word. Tydens dié bespreking het Lamprecht bewys gelewer van sy noukeurige Skrifstudie en treffende toepassing van die tersaaklike beginsels. Hy het ook deelgeneem aan die Sinodes van 1919, 1924 en 1928. In die werksaamhede van die laasgenoemde Sinode, wat vir 'n groot deel met die leer van die Kerk te doen gehad het na aanleiding van die stryd teen wat sommiges beskryf het as prof. John du Plessis van die Kweekskool se "dwaalleringe", het Lamprecht 'n leidende aandeel gehad.

Kort daarna het hy om gesondheidsredes met pensioen afgetree en in 1929 se algemene verkiesing word hy Volksraadslid vir Colesberg. Dat hy gewild in sy voormalige gemeente moes gewees het, blyk daaruit dat hy vir die Nasionale Party 1 731 stemme op hom verenig vergeleke met G.A. Louw van die Suid-Afrikaanse Party se 1 415, vir 'n meerderheid van 316. In die algemene verkiesing van 1924 het Louw Colesberg vir die SAP gewen met 'n meerderheid van 104 teen die NP. Ná Lamprecht se dood, op sy tuisdorp op 11 April 1932, behou ds. C.W.M. du Toit Colesberg in die tussenverkiesing op 6 Julie 1932 vir die NP, maar met 'n verkleinde meerderheid van 201 stemme. In 1933 se verkiesing is De Villiers onbestrede vir die SAP-NP-koalisie verkies waaruit die Verenigde Party in Desember 1934 sou ontstaan, maar in 1938 verg dit bloedsweet vir die NP se F.H. Boltman om die saamgestelde kiesafdeling Albert-Colesberg teen die VP te behou met 'n meerderheid van net 34 stemme.



</doc>
<doc id="62796" url="https://af.wikipedia.org/wiki?curid=62796" title="Luuk de Jong">
Luuk de Jong

Luuk de Jong (gebore op 27 Augustus 1990 in Aigle, Switserland) is 'n Nederlandse professionele sokkerspeler wat vir PSV Eindhoven en die Nederlandse nasionale sokkerspan speel. Hy is 'n aanvaller en is bekend as een van die grootste talente in Nederland. Sy ouer broer Siem de Jong speel by AFC Ajax.

Hy het 7 keer vir die Nederlandse nasionale sokkerspan uitgedraf, waartydens hy 1 doelpunt aangeteken het.



</doc>
<doc id="62797" url="https://af.wikipedia.org/wiki?curid=62797" title="Andrew Milne Murray">
Andrew Milne Murray

Ds. Andrew Milne Murray (Middelburg, Kaap 4 Julie 1862 - Kaapstad 26 Januarie 1932) was 'n predikant in die Nederduitse Gereformeerde Kerk en Moderator van die Kerk se Sinode in Natal.

Ten tyde van sy geboorte was Murray se pa, ds. William Murray, predikant van die NG gemeente Middelburg, Kaap. Sy oupa was die stamvader van die Murrays in Suid-Afrika, ds. Andrew Murray sr., van wie vyf uit ses seuns wat volwassenheid bereik het, predikant geword het: John (15 September 1826 - 27 Desember 1882), Andrew (9 Mei 1828 - 18 Januarie 1917), William (29 Oktober 1829 - 16 Junie 1899), Charles (26 Februarie 1833 - 31 Oktober 1904) en George (7 Augustus 1845 - 18 Mei 1921). Vier van sy oupa se dogters het ook met predikante getrou, waarvan die een en haar man, ds. Jan Hendrik Hofmeyr, ook vyf predikanteseuns gehad het. Sy ouma, gebore Maria Stegmann, was die suster van die Lutherse en later NG predikant ds. Georg Stegmann.

Ds. Murray ontvang sy eerste skoolonderwys op Worcester en ná die beëindiging van sy vierjarige kursus aan die Kweekskool op Stellenbosch is hy aan die einde van 1887 gelegitimeer. As hulpprediker van die gemeente Glen Lynden is hy op 16 Desember 1888 op Adelaide, wat toe nog deel was van die moedergemeente, georden.

In 1891 neem hy 'n beroep aan na die gemeente Weenen in Natal. Dit sou sy lewensarbeid word. Daar het hy hom geheel en al met sy gemeente en met die Kerk in die Tuinkolonie vereenselwig en in geen geringe mate deel gehad aan die leiding en ontwikkeling van die kerklike lewe in Natal. Telkens het hy die hoogste betrekking in die Kerk, dié van moderator, beklee en dikwels die Natalse Kerk op vergaderings van die Raad der Kerken verteenwoordig. Hy het die gemeente Weenen 36 jaar lank met vrug bearbei en in 1927 die herderstaf neergelê en emeritaat aanvaar.

Hy is oorlede in 'n hospitaal in Kaapstad ná 'n ernstige operasie.

Sy blymoedige opgeruimdheid, beskeidenheid en vriendelikheid het harte na hom getrek en sy gesonde oordeel en verstandige beleid het vertroue in hom by die Kerk geskep, skryf eerw. Andries Dreyer in sy lewenskets in die NG Kerke se 1933-Jaarboek.



</doc>
<doc id="62798" url="https://af.wikipedia.org/wiki?curid=62798" title="NG gemeente Weenen">
NG gemeente Weenen

Die NG gemeente Weenen is die vyfde oudste gemeente van die Nederduitse Gereformeerde Kerk in die Sinode van KwaZulu-Natal (dit was die vierde totdat die Noord-Natalse gemeentes in die eertydse Nuwe Republiek van die Transvaalse Kerk af oorgedra is en Utrecht bygekom het) en die 78ste oudste in die hele Kerk.

Die gemeente het is op 12 September 1859 van die NG gemeente Pietermaritzburg deur 'n spesiale Ringskommissie, benoem deur die Transgariep Ring, afgestig. Voor die afstigting is die inwoners van hierdie distrik deur eerw. Erasmus Smit, ds. Daniel Lindley en dr. Abraham Faure bearbei. Die eerste kerkraadsvergadering is op 19 Oktober 1859 op Colenso gehou. Diaken F. Howell benoem is as kassier en Diderik Jordaan as koster vir die Mariannekerk aangestel.

Predikante was destyds skaars en so bekom die gemeente eers in 1862 die diens van ds. John McCarter. Dr. William Robertson het hom in Skotland gaan werf nadat die ander Kaapse predikante soveel vertroue in hom gestel het, dat hy in 1860 op 'n geseënde konferensie op Worcester as afgevaardigde gekies is om in Holland en Skotland na "vrome en regsinnige predikante en onderwysers te gaan soek, ten einde die geledere van ons Kerk teen die dreigende aanvalle van die liberalisme te versterk". Intussen is die eerste pastorie van Andries Pretorius aangekoop. Tydens ds. McCarter se dienstyd het die gemeente veral aandag aan die opvoeding geskenk en 'n skoolgebou is op Weenen oprig. In 1894 het die kerkraad met georganiseerde sendingwerk begin en in hierdie jaar is daar 'n plaaslike Sendingkommissie aangestel.

Die gemeente se eerste kerkgebou is in 1859 ingewy en het die gemeente tot 1895 gedien. Die huidige kerkgebou is die gemeente se derde en is in 1928 ingewy. Ds. A.M. Murray het die hoeksteen in 1927 gelê. In 1934 is die wyk Estcourt as selfstandige gemeente van die moedergemeente afgestig. Colenso en Winterton was deel van die moedergemeente tot die twee plekkies in 1949 as NG gemeente Bloukrans afgestig het. Dié gemeente is op 25 November 1968 verdeel in NG gemeente Winterton en Bloukrans, maar Bloukrans is op 1 Februarie 1998 by Weenen ingelyf sodat Weenen sedertdien Colenso en Weenen bedien met 'n kerkgebou op elke dorp. Die pastorie is op Weenen, maar dienste word elke Sondag op elke dorp gehou.

Ná ds. McCarter is die gemeente agtereenvolgens bedien deur: di. Richard Craig (1868-'81), een van die laaste twee Skotse predikante wat in die 19de eeu na Suid-Afrika gekom het, G.A. Döhne (1882-'89), A.M. Murray (1891–1927), dr. Paul Greyling (1928-'34), J.C. Steyl (1934-'45), I.C. Schutte (1945-'49) en E.C. Kriel (1950-'56). In 2012 was die leraar H.A.J. Viljoen, wat in 'n kontrakpos aangestel is omdat die gemeente, met net 158 belydende lidmate, nie 'n voltydse leraar kon bekostig nie.

In 1985, toe ds. Willem Engelbrecht (1974 – 31 Julie 1995) die leraar was, het Weenen 306 lidmate gehad en Bloukrans 170. Dié 476 lidmate het, nadat Bloukrans by Weenen ingelyf is, in 2012 net 158 getel.






</doc>
<doc id="62801" url="https://af.wikipedia.org/wiki?curid=62801" title="Mabel Jansen">
Mabel Jansen

Martha Mabel Jansen (gebore Pellissier, Bethulie, 1 November 1889 – Pretoria, 8 Januarie 1979) was ’n Suid-Afrikaanse opvoedkundige, skrywer, joernalis, kultuurleier, politikus en baanbreker in die bevordering van Afrikaans, asook die eggenote van die voorlaaste goewerneur-generaal van die Unie van Suid-Afrika, dr. E.G. Jansen. Haar grafskrif in die begraafplaas in Centurion lui: "Gelowend in God het sy haar volk met eer gedien."

Sy het haar lewe lank onwrikbaar getrou aan haar beginsels gebly, dermate dat toe haar man genl. J.B.M. Hertzog in 1933 uit die Nasionale Party tot in die Verenigde Party volg, sy 'n Nasionalis gebly het tot dr. Jansen in 1939 op die vooraand van die Tweede Wêreldoorlog teruggekeer het na die party waaraan sy vrou deurentyd getrou was en wat sy help opbou het ná die samesmelting ses jaar vantevore.

Mabel was ’n dogter van Samuel Henri Pellissier (19 Julie 1850 – 29 Julie 1921) en 'n kleindogter van eerw. Jean Pellissier, ’n Franse sendeling wat in 1831 in Suid-Afrika aangekom het en die Londense Sendinggenootskap se sendingstasie op die teenswoordige Bethulie in die Suid-Vrystaat namens die Franse Sendinggenootskap kom oorneem het nadat eerw. Clark die werk in Julie 1833 as hopeloos laat vaar het. Haar moeder, Josephine Elise Johanna Roux (2 Desember 1857 – 28 Junie 1907), was ’n dogter van ds. Piet Roux (George, 3 November 1825 – Drieankerbaai, 11 September 1913), die eerste leraar (in 1853 bevestig) en grondlegger van die NG gemeente Smithfield, ook in die Suid-Vrystaat. Roux was die eerste konsulent van Bethulie se NG gemeente nadat dit in 1862 gestig is. Jansen se een broer was dr. George Murray Pellissier (1881–1954), agtereenvolgens predikant van NG gemeente Pietermaritzburg, Dundee, Carolina en later professor in die teologie aan die Universiteit van Pretoria se fakulteit teologie (afdeling B). 'n Ander broer was die stigter van die Volkspelebeweging, dr. Samuel Henri Pellissier. Haar ander sibbes was Carl Roux en Josephine Elizabeth.

Sy ontvang haar vroegste skoolopleiding op Bethulie en gaan vir st. 8 Riversdal toe. St. 9 en matriek voltooi sy aan die Hoërskool Meisieskool in die Paarl, staan eerste in die seniorsertifikaateksamen in Suid-Afrika, en studeer aan die Hugenote-kollege op Wellington, toe dit nog ’n universiteitskollege was, waar sy die graad M.A. verwerf met Grieks en Latyn as hoofvakke. Ná ’n jaar as onderwyseres is sy aangestel as lektrise aan die Opleidingskollege in Pietermaritzburg.

Sy trou in 1912 met adv. E.G. Jansen, wat in 1906 as prokureur in Pietermaritzburg begin praktiseer het en later as advokaat tot die balie toegelaat is. Haar man het toe reeds in die oorwegend Engelssprekende Natal ’n leidende rol in die bevordering van die Afrikaanse taal en kultuur gespeel. Hy was prominent in die kultuur-historiese verenigingslewe van dié provinsie en het onder meer in die besture van die Debats- en Letterkundige Vereniging van Pietermaritzburg gedien, wat hy in 1908 gestig het, en ook van die Voortrekkermuseumkomitee. Hy het die stigting van soortgelyke verenigings elders in die Tuinprovinsie aangemoedig, wat in Maart 1910 saamgebind is in die Unie van Debatsverenigingen. Twee jaar ná hul huwelik het die Unie van Debatsverenigingen weer gelei tot die stigting van De Organisatie van Hollandse Taalvrienden.

Net een kind is uit hierdie huwelik gebore, Erns Louis Jansen, wat ’n Transvaalse regter en later appèlregter geword het en oorlede is in Pretoria op 23 Mei 2011. Een van sy drie dogters, adv. Mabel Jansen, SC, het in haar oupa en pa se regsvoetspore gevolg en was van 2003 tot 2004 voorsitter van die Pretoriase Balieraad. Die ander twee dogters is Erna Heyns en Christine Loubser. Ten tyde van sy dood was daar sewe kleinkinders.

Jansen het van omstreeks 1917 tot 1929 baanbrekerswerk in Natal gedoen. Haar taalaanvoeling het sy waarskynlik by haar oupa geërf, aangesien eerw. Pellissier, hoewel hy Frans was, elke Sondag op Bethulie een preek in die inboorlinge se taal en een in Nederlands gelewer het. Hoofsaaklik deur haar onvermoeide ywer as bestuurslid van die Saamwerk-Unie van Natal is daar begin met Afrikaanse taaleksamens, wat wyer uitgekring het tot dit van omstreeks 1920 af as die Taalbondeksamens afgelê word.

Die Saamwerkunie van Natalse vereniginge is op 24 Mei 1917 in die Gedenksaal van die NG gemeente Pietermaritzburg onder leiding van adv. Jansen gestig. Die doel was om verskillende verenigings vir Afrikaners in Natal te verenig en sodoende Afrikaners in die provinsie "tot hegte en eendragtige optrede aan te spoor".

Op die eerste bestuursvergadering het mev. Jansen die opdrag gekry om ’n skema vir eksamens in Afrikaans op te stel. Sy het dit in September van daardie jaar voorgelê en so is die eerste eksamen in Afrikaans in Suid-Afrika gebore, bogenoemde Taalbondeksamen. Reeds in die eerste jaar van die eksamen het 406 kandidate deelgeneem, onder meer die latere adv. C.R. Swart, die latere regter L.W. Hiemstra en Avril Malan. Oor die doelwit van die eksamens, het Jansen gesê: "Die (Afrikaanse) taal moet groei soos ’n patatrank en die hele Suid-Afrika oorrank".

Die taaleksamens het ’n dringende behoefte aan ’n eerste Afrikaanse grammatika laat ontstaan, wat sy in 1917 saam met mnr. C.M. Booysen opgestel het. Omstreeks 1976 het sy oor dié onderneming gesê: "Dit bly vir my ’n verbasende iets dat daar teen die jaar vyftien, sestien nog nooit g’n poging was om ’n grammatika vas te stel nie. Hulle het tog al heelwat Afrikaans geskryf. Wat ek gedoen het, was maar ’n desperate poging om iets daar te stel vir ons leerlinge van die Afrikaanse eksamens, en kon dit maar net op die Nederlandse baseer. Ek weet hier in "De Volksstem" hierso was eendag so ’n venynige aanval op ons oor die junta in Natal wat hom dit aanmatig om so ’n grammatika te skryf en taaleksamens af te neem. Dit was nou vir hulle vreeslik dat iemand wat nie ’n doktorsgraad het nie, so iets kon aandurf."

Buiten die Taaleksamen het die Saamwerk-Unie deur sy jaarkongresse en verskillende komitees – die histories kommissie, wedstrydkommissie, uitleenbiblioteekkommissie, Voortrekkerkommissie, besoekkommissie, onderwyskommissie – die Afrikaners in Natal bymekaar gehou, begeester om te werk en stry vir hul regte en erfenis. In Julie 1959, die jaar van Die Wonder van Afrikaans, het die Saamwerk-Unie aan hulle adv. en mev. Jansen elk ’n goue medalje aangebied as huldeblyk van hulle groot kultuurwerk, ’n erkentlikeidsdaad wat hulle besonder geroer het.

In 1920 word sy die eerste vroulike lid van die Akademie vir Taal, Lettere en Kuns, die latere Suid-Afrikaanse Akademie vir Wetenskap en Kuns, wat haar later vereer met lewenslange lidmaatskap. Op die stigtingskongres van die Voortrekker-beweging in die ou stadsaal van Bloemfontein op 30 September 1931 is Jansen verkies tot provinsiale leier vir Natal nadat sy ’n leidende rol in die stigting gespeel het. Later was sy ook onderleier in Transvaal. Sy het in die bestuur van die Kruger-komitee, die Unievlagkomitee en die Argiefkomitee gedien en was ook lid van die Handhawersbond. Met die stigting van die Federasie van Afrikaanse Kultuurvereniginge in 1929 word sy die eerste vroulike lid van die uitvoerende komitee en behou dié onderskeiding dekades lank. Sy dien as lid tot 1935 en op 11 Julie 1974 ken die F.A.K. aan haar die Erepenning vir Volksdiens toe.

Jansen was ten nouste betrokke by die stigting van die Voortrekkerbeweging op 30 September 1931 in die ou stadsaal in Bloemfontein. Dr. N.J. van der Merwe was voorsitter van die vergadering terwyl ds. J.D. Kestell (Vader Kestell) ’n gebed gedoen het. Van der Merwe het die doel en strewe van die te stigte beweging uiteengesit. Op die verhoog was van die mees vooraanstaande Afrikaners van destyds: mev. Jansen, haar neef en leier van die Volkspelebeweging, dr. S.H. Pellissier, mev. Rachel Steyn, weduwee van oudpres. M.T. Steyn, die eerste minister van die Unie, genl. J.B.M. Hertzog, dr. C.F. Visser, ’n Vrystaatse opvoedkundige en mnr. (later dr.) Japie de V. Heese. Genl. Hertzog het die kongres toegespreek en gesê: “Hierdie vereniging mag nie ’n mislukking wees nie. As dit 'n mislukking moet wees, dan is ons nou besig om die grootste klap aan die volk van Suid-Afrika te gee wat hom nog ooit toegedien is. Want daar sal nooit weer 'n begin van dié aard gemaak kan word nie.” Van der Merwe, ’n predikant en later lid van die Volksraad, is gekies tot eerste hoofleier. Hy was ook voorsitter van die F.A.K. en sedert 1933 leier van die Nasionale Party in die Vrystaat. Tydens die stigtingskongres is mev. Janse tot provinsiale leier van Natal verkies. Later was sy ook onderleier, ’n pos wat altyd deur ’n vrou beklee moes word, in Transvaal.

Jansen was ook sekretaresse van die Christelike Vrouevereniging van Natal, Sondagskoolonderwyseres en kerkorreliste.

Jansen het nie net op taalgebied baanbrekerswerk gedoen nie, maar ook op onderwys- en welsyngebied. Voortgesette onderwys is onder die spoorwegwerkers van Natal gebore en Mabel Janses was die skepper daarvan.

Van 1924 af, met die Pakt-regering bestaande uit genl. J.B.M. Hertzog se Nasionale Party en die Arbeidersparty aan bewind, het die regering begin om verarmde Afrikaners, veral van die Witwatersrand, as spoorwegwerkers na Natal te stuur om sodoende die armblankevraagstuk te bekamp. Mabel Jansen het ingespring en vir dié ontheemdes verblyf in die saal van die NG gemeente Pietermaritzburg gereël. Kenmerkend van haar sterk persoonlikheid en vasberadenheid het sy alle teenstand weggepraat en ’n eertydse swart kampong in ’n netjiese tydelike hostel laat omskep en self eetgerei, meubels en gordyne gekollekteer. Dit was die eerste spoorweghostel in die land, is later herbou en na haar genoem. Bygestaan deur haar kollegas in die Nasionale Vroue-partye van Natal en prof. Gawie Nienaber het sy die spoorwegwerkers besoek, gehelp en Kersfees vir hulle vreugdevol probeer maak.

Jansen het gou agtergekom dat die mense vir wie sy so baie doen, ongeleerd is. Al raad was om self vir hulle skool te hou. Gaandeweg het sy, met die goedkeuring van die minister van spoorweë en hawens, Charlie Malan, haar eie klein onderwysdepartement onder spoorgwegwerkers opgebou met sewe of wat onderwysers wat met die spoor langs reis en onderrig gee, meestal proponente wat sakgeld wou verdien. Jansen het self ook klas gegee deur met ’n pomptrollie van Pietermaritzburg af Vryheid toe en terug te ry. Sy vertel: "Jy sit maar so en jou bene hang af, en daar gaat jy. Maar ek was darem nie alleen nie. Mnr. Jack Boshoff het saamgery. Hy was ’n spoorwegamptenaar wat juis soontoe gestuur is om my te help. Tog ook bly hy ry saam, want dit was maar ’n ruwe klomp daardie."

Oral langs die spoor het sy afgeklim en die werkers besoek, klasse georganiseer, hulle vermaan, bearbei en vir hulle gepreek. Omdat daar ook na die welsyn van die mense omgesien moes word, het die eerste welsynswerker op haar versoek Natal toe gekom: Henning Klopper, later Speaker van die Volksraad. Van Wyk skryf: "Van 1924 tot 1936 help sy en haar span minstens 4 000 spoorwerkers om die st. 6-eksamen af te lê; sommige st. 8, Matriek. Een van diegene, met besem in die hand, wat sy van die Ladysmithse perron af weggeraap en gehelp het - ’n Matriekseun wat geen ander werk kon kry nie – het later hoofbestuurder van die Spoorweë geword: J.P. Hugo."

Die kerkie wat die Voortrekkers in 1839 gebou het toe Pietermaritzburg pas as Natalse hoofstad aangelê is en wat bedoel was as die eerste paaiement in die nakoming van die Gelofte, het onderaan Markplein gestaan, maar van 1861 is dit nie meer as ’n kerk gebruik nie nadat ’n nuwe kerk naasaan gebou is. Dit het eers ’n skool geword en is in 1874 verkoop. Adv. Jansen het dit gesien as ’n aptekerswinkel en as deel van ’n smidswinkel voor oorname in 1909 en elke Sondag op pad kerk toe het dit hom onaangenaam getref hoe hierdie geskiedkundige gebou aan verwaarlosing prysgegee is.

Die plaaslike NG leraar, ds. George Murray Pellissier (mev. Jansen se broer), en adv. Jansen het hulle vir die terugkoop en herstel daarvan beywer, bygestaan deur ’n komitee waarvan Jansen die sekretaris was en wat op Pellissier se aandrang in 1908 gestig is. Die komitee moes kyk hoe die kerk van algehele verval gered kon word en teruggekoop word vir die volk van Suid-Afrika en as blywende gedenkwaardigheid ingerig kon word. Op 16 Desember 1912 is die kerkie toe op indrukwekkende wyse as Voortrekkermuseum in gebruik geneem. Die museum is later aan die staat oorgedra. Tot aan sy dood was adv. (later dr.) Jansen ere-voorsitter van die raad. Die raad het sy Julievergaderings altyd so gereël dat dit saamval met die winterverblyf van die goewerneur-generaal in Natal sodat hy die byeenkoms self kon lei.

Die daarstelling van ’n museum in die ou Voortrekkerkerkie was die eerste deel van ’n tweeledige doelwit. In "De Bode" van 1 Julie 1914 verskyn ’n brief van Jansen aan die minister van binnelandse sake waarin hy onder meer skryf: "Ik heb de eer u in kennis te stellen dat er nu stappen genomen worden om het tweede gedeelte van het oorspronklik plan uit te voeren n.l. het oprichten van een monument ter ere van Piet Retief, Gert Maritz, Piet Uys en andere Voortrekker voormannen." Hoewel die regering geen geldelike steun hiervoor wou toesê nie, is vir die doel van ’n Retief-standbeeld spesifiek geld van die publiek ingesamel. Die dryfkrag hieragter was mev. Jansen, en toe sy op 6 April 1962 die beeld in Pietermaritzburg onthul het, gemaak deur Coert Steynberg, kon sy die bedrag met rente belopende R10 000 ter bestryding van die koste oorhandig.

Mev. Jansen het ook in die Voortrekkermonument-komitee, waarvan haar man die voorsitter was, gedien en sowel die hoeksteenlegging op 16 Desember 1938 as die inhuldiging op 16 Desember 1949 saam met hom meegemaak en aktief daaraan deelgeneem.

Jansen het aktief aan die politiek deelgeneem. Voordat die stemreg in 1930 aan blanke vroue toegeken is, het sy reeds in Natal onder die vroue georganiseer en is tot die provinsiale voorsitter van die Nasionale Vroue-party benoem. In 1933 word sy gekies as onderleier van die Nasionale Party in Natal en sy dien ook in die Federale Raad. Nadat die Nasionale Party, onder leiding van genl. J.B.M. Hertzog, met die Suid-Afrikaanse Party saamsmelt as die Verenigde Party, speel Jansen ’n leidende rol in die heropbou van die N.P. in Transvaal en word sy lid van die sogenaamde "driemanskap" saam met adv. J.G. Strijdom en prof. C.J.H. de Wet.

Dit het begin tydens die Transvaalse kongres op 9 Augustus 1934 in Pretoria wat moes besluit oor samesmelting met die Suid-Afrikaanse Party. Adv. Strijdom, Volksraadslid vir Waterberg (Nylstroom), se stem teen samesmelting is op dié kongres heeltemal uitgedoof. Hy is hoegenaamd nie toegelaat om sy standpunt te stel nie omdat dit geblyk het dat hy nie eens die primarius-afgevaardigde van Waterberg was nie. Die stemming ten gunste van genl. Hertzog se standpunt dat die twee partye permanent moes verenig, is aanvaar met 281 teenoor 38, van wie die meeste vroue was, onder wie Mabel Jansen. Die afgevaardigdes het daarop aangedring dat Strijdom, die enigste LV wat teen die samesmelting gekant was, sy setel moes ontruim, maar hy het prontuit geweier.

Die anti-samesmelters het uit die stadsaal gestap en 'n eie kongres in 'n kamertjie in die Polleys-hotel gaan voortsit. Jansen was die voorsitter en Strijdom was een van die sewe bestuurslede wat gekies is om sake voort te sit. Die advokaat het voorgestel die party behou sy naam (dit sou 'n tyd lank bekend staan as die Gesuiwerde Nasionale Party en van 1939 as die Herenigde Nasionale Party) en stig sy eie partyorgaan noudat "Ons Vaderland", die Nasionale koerant in Transvaal, Hertzog tot in die te stigte Verenigde Party gevolg het.

Terwyl haar man van 9 Februarie 1921 LV vir Vryheid was (daardie jaar, 1924 en 1929 wen hy die setel vir die N.P. en in 1938 vir die Verenigde Party), het mev. Jansen dus deurgaans getrou aan die Nasionale Party van dr. D.F. Malan gebly.

Haar man het eers in 1939 uit die V.P. bedank en hom weer by die N.P. aangesluit toe genl. J.B.M. Hertzog se mosie vir neutraliteit in die Volksraad verslaan is en hy as eerste minister bedank het. Adv. Jansen verloor dan ook in 1943 se algemene verkiesing in Vryheid met 150 stemme teen L.S. Steenkamp van die V.P. Hy tree ná ’n tussenverkiesing op 26 Maart 1947 opnuut toe tot die Volksraad as lid vir Wolmaransstad.

Mev. Jansen het net een keer as kandidaat in ’n Volksraadsverkiesing gestaan en wel in die algemene verkiesing van 1938 as N.P.-kandidaat in Noordrand teen die V.P. se Abraham de Kock. Sy kry 23,3% van die stemme vergeleke met De Kock se 55,9% en 20,4% vir die Arbeidersparty se A.E. Carlisle.

Van die eerste uitgawe in Bloemfontein vroeg in 1919 van die Nasionale Pers se eerste gespesialiseerde tydskrif, die "Landbouweekblad", het dit ’n vroueafdeling gehad wat Jansen uit Pietermaritzburg behartig het. Alles waarmee die boervrou haar in en om die huis sou besig hou, het sy behandel: kookkuns, handwerk, naaldwerk, allerlei huishoudelike sake en die blomtuin. Sy het aangekondig dat sy later vrae van lesers en antwoorde daarop sou plaas. Jansen skryf later ’n rubriek onder die skuilnaam "Marta", waarin sy taalvrae beantwoord. Die vroueafdeling het eers as "Huisvrou" bekendgestaan en later as "Huisblad", wat as ’n aparte blaadjie in die weekblad uitgegee is.

Mev. M.M. Jansen se naam was onder die eerste pryswenners van "Die Burger" se prosa- en digkunskompetisies vir sy Kersnommer, waarvan die eerste uitgawe in 1915 verskyn het.

Die Nasionale Pers het in 1918 besluit om "De Afrikaner", wat toe lank reeds Dinsdae en Vrydae in Pietermaritzburg verskyn het, aan te koop. Adv. Jansen was destyds een van die vernaamste Nasionaliste in die Natalse hoofstad wat druk op die Nasionale Pers uitgeoefen het om "De Afrikaner" as sakeonderneming, met sy drukkery, uitgewery en boekhandel oor te neem. Jansen het soos baie ander Afrikaners in Natal gevoel die koerant, onder redakteurskap van ’n eksentrieke Hollander, dr. J. Vrolik, verleen onvoldoende en inkonsekwente steun aan die Nasionale saak. Die Nasionale Pers neem die koerant in November daardie jaar oor en op 18 September 1919 besluit die direksie om adv. Jansen te nader en die redakteurskap aan hom aan te bied teen ’n salaris van £30 per maand, met die reg om as advokaat te bly praktiseer. Jansen aanvaar die pos op 1 Desember 1919, maar na nog onderhandelings en in April 1920 berig die hoofbestuur dat hy teen ’n salaris van £50 per maand aangestel sal word, waarvan die Nasionale Party gevra is om in die eerste jaar of twee £150 by te dra.

Adv. Jansen bedank ná net nege maande as redakteur. Hy was nou die Natalse leier van die Nasionale Party en het gemeen hy kon geldelik beter vaar as hy sy regspraktyk voortsit. Nietemin het die egpaar Jansen in hierdie jare albei skrywers geword. Hy het aan die geskiedenis van die Voortrekkers in Natal gewerk en sy het haar eerste drama, "Afrikaner harte" gelewer wat by die Pers in Pietermaritzburg gedruk en oral in Natal opgevoer is. Deur die nuwe blad het die Jansens ’n aansienlike stoot aan die Afrikaanse kultuurlewe in Natal gegee. Onder die leiding van die egpaar het die Saamwerkunie in ’n reeks los bylaes in "Die Afrikaner" sy kultuurwerk onder die Afrikaners in Natal bevorder. Die egpaar was in die jare (1918 tot ’25) wat die Nasionale Pers die koerant besit het, in verskeie hoedanighede op die voorgrond.

Adv. Jansen was die aanvaarde leier van die Afrikaners in Natal as toonaangewende regsgeleerde, sakeman, politikus, kultuurleier, joernalis en geskiedskrywer. Mev. Jansen as kultuurleidster, skryfster, joernalis en politikus. C.F.J. Muller skryf in "Sonop in die Suide": "Sy het haar oortuigings nie weggesteek nie en was soms voortvarend . . . Maar twee swaeltjies kon nie somer maak nie. Van 1921 af moes die Jansens sittings van die Parlement bywoon. Dit het ’n gaping gelaat; die ander Afrikanerleiers in Natal was nie van dieselfde statuur nie." Daarom verkoop die Nasionale Pers die Natalse tak in 1925 aan mnr. S. Ferreira van Pietermaritzburg.

Mev. Jansen was in 1936 ook nou betrokke by die stigting van die Voortrekkerpers in Johannesburg en die oprigting van sy dagblad, "Die Transvaler". Dit was in weerwil daarvan dat haar man toe nog in die Verenigde Party ’n Volksraadslid was en die nuwe koerant juis die V.P. se mag in Transvaal moes help breek.

Mabel Jansen debuteer in 1914 met die historiese melodrama "Afrikaner harte" (later uitgegee deur Voortrekkerpers as "Afrikanerharte"). Nóg dr. G. Dekker in sy "Afrikaanse Literatuurgeskiedenis" van 1935 nóg dr. F.E.J. Malherbe in sy "Aspekte van Afrikaanse Literatuur" van 1940 het dié debuutdrama van Jansen hoog aangeslaan. Dekker skryf: "Dat ons dramaskrywers 'n gretige gebruik sou maak van historiese stof, was te verwagte, veral as ons in aanmerking neem dat die toneel 'n geliefde propagandamiddel was in die taalstryd. Hierdie geskiedkundige dramas het dan ook in die nasionale bewuswording 'n rol gespeel wat nie onderskat moet word nie, al is die suiwer dramatiese waarde van hierdie werke oor die algemeen gering."

Hy noem talle dramas as voorbeelde van dié genre, onder meer Jan F.E. Celliers se "Liefde en Plig" (1909) en "Heldinne van die Oorlog" (1924), C.J. Langenhoven se "Die Hoop van Suid-Afrika" (1913) en "Die Vrou van Suid-Afrika" asook Mabel Jansen se "algemeen bekende" "Afrikaner Harte" (1914). Op 'n soortgelyke trant skryf dr. Malherbe: "Met die koms van die Afrikaanse beweging word die drama, veral dié met motiewe uit die vaderlandse geskiedenis, druk beoefen. Hulle besit weinig letterkundige waarde, is veel meer propaganda; maar gelief op die toneel, het hulle kragtig meegehelp om die nasionale bewussyn van die volk aan te wakker en te versterk." Hy noem grootliks dieselfde voorbeelde as Dekker, waaronder weereens "Afrikaner Harte".

In 1919 verskyn Jansen se bundel sosiaal-realistiese verhale "Die veldblommetjie" en in dieselfde genre verskyn in 1940 "Sommerso" en "Erfenis". Onder die skuilnaam "Martha" (soms "Marta") publiseer sy in 1923 die kindertoneelstuk "Die onnut" en in 1942 "Vrugte-heerlikheid: meer as duisend maniere om Suid-Afrikaanse vrugte voor te berei". "Afrikaner harte" en "Die veldblommetjie" is van geskiedkundige belang omdat dit onderskeidelik voorbeelde is van die historiese melodrama en die sosiaal-realistiese prosa in die Afrikaanse letterkunde. Maar die bekendheid wat sy in haar lewe geniet het, was veral te danke aan haar optrede buite die letterkunde, byvoorbeeld as kultuurleier, politikus en vrou van die goewerneur-generaal.

Sedert 1959 het Mabel Jansen (en later met haar hond, Referendum) alleen in "Huis Jansen" in Irene gewoon. Sy het dekades lank pyn verduur van ’n motorongeluk in die jare dertig, maar haar verstand was tot aan die einde klokhelder. Soos At van Wyk, 15 jaar joernalis voor hy in 1969 in die departement geskiedenis aan die Universiteit van Durban-Westville en in 1975 aan dieselfde departement aan die Universiteit van Pretoria aangestel is, omstreeks 1976 in "Tuinprovinsie Natal" skryf: "Vandag is sy oud, op 1 November 1976 sewe en tagtig; maar, met stram bene en al, steeds statig, steeds aktief, steeds helder wakker – veel wakkerder as haar afskuwelike lelike en mankolieke ou brak, Referendum. Stoksielalleen woon die twee in haar Kaaps-Hollandse "Huis Jansen" op Irene, digby Pretoria." Van Wyk het verskeie onderhoude met haar op band opgeneem. Dit is deels verwerk in artikels wat op 4, 5 en 6 September 1975 in die destydse Pretoriase middagblad "Hoofstad" verskyn. Hy wou onder meer by haar weet of sy dit geniet het om die vrou van die goewerneur-generaal te wees. "O, dit was vir my heerlik! Dit het so reg in my kraam gepas. Ek hou van funksies, en ek hou van mense, en ek hou van ligte. Ek het dit geniet!" Hy het ook vir haar gevra of sy, as sy haar lewe kon oorkies, dit weer so sou wou gehad het. "Ja, ek glo nie ek sou hom veel anders wou hê nie. Al moeilike pad was toe ek en my man verskil het. Ek was eerlik in my sienswyse en hy in syne. Partymaal bietjie spanning. Ons het net ooreengekom ons sal nie oor politiek praat nie, maar dit op sigself is ’n spanning, veral in ’n politieke huis..."

Nadat sy uit Irene verhuis het, het sy 'n groot gewelhuis betrek in Dougallstraat bo teen Muckleneukberg, Pretoria, wat die hele blok beslaan het. Op dié ruim erf was onder meer 'n tennisbaan, swembad en roostuin.

Op haar 86ste verjaardagviering in 1975 bring die eerste minister, John Vorster, voor ’n uitgelese gehoor hulde aan haar toe hy sê: "Hier is ’n dame wat die mooiste en beste uit die Afrikaanse volkslewe versinnebeeld. Sy kan terugkyk op ’n lewe wat vol was en waarin sy haar plig teenoor haar land en haar volk verrig het."

In 1976 word sy deur staatspresident Nic Diederichs vereer met die Dekorasie vir Voortreflike Diens. Nadat sy op 8 Januarie 1979 in die ouderdom van 89 jaar oorlede is, bring eerste minister P.W. Botha aan haar hulde deur te sê sy was "een van die groot vrouefigure van ons volk se geskiedenis" (aangehaal in "Die Transvaler", 9 Januarie 1979). Sy is op 12 Januarie 1979 in die helde-akker van die begraafplaas in Verwoerdburg begrawe toe al die vlae in Kaapstad en Pretoria halfmas gehang het. "Beeld" het vroeër berig: "Mnr. Chris Liebenberg, burgemeester van Verwoerdburg, het ’n dringende beroep gedoen op mense wie se name op die amptelike voorranglys van die staat verskyn, om sy kantoor voor twee uur vanmiddag te skakel met die oog op toewysing van sitplekke in die kerk" (waarskynlik die Groot Kerk in Bosmanstraat). Haar grafskrif lui: "Gelowend in God het sy haar volk met eer gedien."

Huis Jansen, vandag ’n boetiekhotel by Kingstraat 9, Irene, is een van die eerste huise wat deur Bertie van der Byl in 1904 in Irene gebou is. Die naam daarvan was toe Moorhurst. In 1943 word dit deur die Jansen-egpaar gekoop. Mev. Jansen se broer, dr. Samuel Henri Pellissier, het in die huis gewoon gedurende die tyd dat adv. Jansen goewerneur-generaal was. Twee jaar ná adv. Jansen se dood en wel in 1961 is dit van die vroeër Victoriaanse styl na Kaaps-Hollands verander. Die argitek was ene mnr. Doherty van die argiteksfirma Burg, Lodge en Burg in Pretoria. Mev. Jansen was ’n kranige versamelaar van Kaapse silwer, Kaapse meubels en erdewerk, en van skilderye van al die groot skilders van die tyd. Daar was selfs stukke uit die tyd van die V.O.C., Kaapse erdewerk ens. Sy verkoop die huis in die sewentigerjare aan dr. Peter Lamb en die hele kunsversameling, wat toe sowat 600 stukke gestel het, aan die staat tesame met adv. Jansen se versameling Africana-boeke en -dokumente.

Die Erfenisvereniging van Centurion het in sy 2005-jaarverslag berig dat die destydse eienaars, Sep en Marlene Serfontein, die huis wou verkoop omdat hulle na die Suid-Kaap wou verhuis. "Toe ons hoor dat die huis in die mark is, is ’n baie omvattende voorlegging op 30 Junie 2004, tesame met foto-materiaal van die huis en sekere stukke van die kunsversameling, aan Historiese Huise van Suid-Afrika (die Rupert-stigting) op Stellenbosch voorgelê, met die suggestie dat die verkryging van die huis hulle ’n geleentheid (sal) bied om ook in die noorde van die land in ’n geskiedenisryke Kaaps-Hollandse huis te belê. Die antwoord op ons vertoë, sonder enige navraag omtrent die kosprys van die huis, was net dat hulle nie geld daarvoor het nie."

Die verslag lui verder: "Die Kunsversameling lê tans in kiste toegespyker by die ‘Northern Flagship’ (Nasionale Kultuurhistoriese Museum) nadat die staat ook hierdie versameling van mev. Jansen gekoop het. Die Vereniging koester lank reeds die hoop dat die versameling uiteindelik tog weer in Irene tereg sal kom omdat … Irene die bakermat van die geskiedenis van ons dorp is."

Dit is ironies dat dit adv. Jansen was wat ’n ander geskiedkundige versameling in Pretoria gered het, terwyl sy vrou se versameling lê en stof vergader. Die Suid-Afrikaanse Akademie vir Wetenskap en Kuns skryf oor die Engelenburghuis-museum, laaste blyplek van die redakteur van "Die Volkstem", dr. Frans Engelenburg: "Deur die beywering van goew.genl. E.G. Jansen het die regering die waardevolle inhoud van die woning teen £2 000 van die boedel gekoop en is ’n gedeelte van die huis as ’n museum ingerig. Die onkoste vir die instandhouding en uitstal van die versameling sou vir die rekening van die Regering wees. Die museum is onder die kuratorskap van die Suid-Afrikaanse Akademie vir Wetenskap en Kuns geplaas. Later het die huis en sy inhoud die eiendom van die S.A. Akademie geword. Die huis met sy versameling kosbaarhede is ’n verklaarde kulturele inrigting."

In Julie 1959 ken die Saamwerkunie ŉ goue penning aan haar en haar man toe as huldeblyk vir die groot kultuurwerk wat hulle in Natal onderneem het. Sy is in 1920 die eerste vroulike lid van die Suid-Afrikaanse Akademie vir Wetenskap en Kuns en word in 1969 verkies as erelid. In 1974 ontvang sy die Erepenning vir Volksdiens van die Federasie van Afrikaanse Kultuurverenigings as erkenning vir haar verbondenheid aan die kulturele ontwikkeling van die Afrikaners. Die Staatspresident ken in 1976 die Dekorasie vir Voortreflike Diens aan haar toe, die eerste vrou wat op hierdie wyse vereer word. In Januarie 1977 word sy ŉ ereburger van Verwoerdburg. Na haar dood word ŉ Victoriaanse huis in Strubenstraat in Pretoria as museum vir die Jansen-Africanaversameling ingerig. Die huis bevat antieke meubels, ŉ porseleinversameling wat oor etlike eeue strek, verskeie oorspronklike skilderye deur bekende Suid-Afrikaanse kunstenaars, silwer- en koperware en persoonlike besittings van mev. Jansen en haar man. Thea Jacobs ontvang in 1981 ŉ M.A.-graad aan die Universiteit van Port Elizabeth oor haar lewe en werk met ŉ verhandeling getiteld “"Martha Mabel Jansen, 1889 tot 1979: ŉ kultuuroorsig"”.









</doc>
<doc id="62802" url="https://af.wikipedia.org/wiki?curid=62802" title="Nieu-Spanje">
Nieu-Spanje

Die Vise-Koninkryk Nieu-Spanje (Spaans: "Virreinato de Nueva España") was 'n Spaanse kolonie in Noord-Amerika, wat in die tydperk tussen 1519 en 1821 bestaan en saam met die gebied in die suide van Kanada ook groot dele van die Verenigde State en hulle gebiede van Sentraal-Amerika sonder Panama ingesluit het.

Christophorus Columbus maak namens die Koninkryk van Spanje aanspraak op al sy ontdekte gebiede en Nieu-Spanje het ná die Spaanse verowering van die Asteekse Ryk deur Hernán Cortés tussen 1519 en 1521 ontstaan. Die hoofstad Meksikostad is op 13 Augustus 1521 op die ruïnes van die voormalige Asteekse hoofstad Tenochtitlan gestig.

Die Vise-Koninkryk het die huidige lande Meksiko, Belize, Costa Rica, El Salvador, Guatemala, Honduras, Nicaragua, Venezuela en die Karibiese eilande, in Asië die Filippyne, die Mariana-eilande, die Karoline-eilande, Palau, Guam en Noord-Borneo omvat. In die 17de en 18de eeu is dele van die westelike en suidwestelike Noord-Amerika bygevoeg, soos die huidige Amerikaanse deelstate Kalifornië, Arizona, Nieu-Meksiko, Texas, Nevada, Colorado, Utah en die suidweste van Wyoming. In 1762 het Nieu-Spanje die westelike Louisiana van Frankryk ontneem, maar in 1800 kon die Franse keiser Napoleon Bonaparte die gebied weer herwin.

In 1717 het Venezuela by die nuutgestigte Vise-Koninkryk Nieu-Granada aangesluit. In 1643 is die Baai-eilande, in 1655 Jamaika (Santiago), in 1670 die Kaaimanseilande, in 1797 Trinidad en in 1798 Belize aan Groot-Brittanje toegewys. In 1697 het Frankryk die kleiner westelike deel van Hispaniola (Haïti) ontvang. In 1789 het Nieu-Spanje sy aanspraak op die minder gekoloniseerde Nootka-gebied in 1794 weer aan Groot-Brittanje teruggestuur.

Met Nieu-Spanje (Sentraal- en dele van Noord-Amerika) en die Vise-Koninkryk Peru (in Suid-Amerika), wat later in die Vise-Koninkryke Nieu-Granada en die La Plata ontbind is, het Spanje al die gebiede van Latyns-Amerika sonder die Portugese Brasilië beheer.

Met die "Grito de Dolores", Meksiko se oproep na onafhanklikheid van Spanje, het die Meksikaanse Onafhanklikheidsoorlog op 16 September 1810 begin. Nadat Meksiko op 27 September 1821 sy onafhanklikheid verklaar het, is die Eerste Meksikaanse Keiserryk onder Agustín de Iturbide gestig. Terwyl Kuba, Santo Domingo en die Filippyne deel uitgemaak het van die Vise-Koninkryk Nieu-Spanje, het hierdie gebiede nie deel van Meksiko geword nie en steeds Spaanse kolonies gebly. Die Sentraal-Amerikaanse lande het reeds in 1823 hul onafhanklikheid van Meksiko verklaar en die Federale Republiek van Sentraal-Amerika gestig wat in 1838 ontbind is.

Kort nadat Meksiko sy onafhanklikheid van Spanje verklaar het, het Spanje tot 1829 gepoog om Meksiko vanuit Kuba te herower. Nadat dit misluk het, het Spanje amptelik op 28 Desember 1836 die Meksikaanse onafhanklikheid erken.



</doc>
<doc id="62805" url="https://af.wikipedia.org/wiki?curid=62805" title="Chiapas">
Chiapas

Chiapas (uitgespreek [ˈtʃjapas]) is een van die 31 deelstate wat, saam met die Federale Distrik, die 32 Federale Entiteite van Meksiko vorm.




</doc>
<doc id="62806" url="https://af.wikipedia.org/wiki?curid=62806" title="Aragats">
Aragats

Die bergpiek Aragats (Armeens: Արագած, wetenskaplike transliterasie "Aragac") is op 4 090 meter die hoogste punt in die Republiek van Armenië.

Die berg, 'n uitgedoofde vulkaan met vier pieke wat die buitekant van die vulkaankrater vorm, is noordwes van die hoofstad, Jerewan, in die provinsie Aragatsotn geleë.

Die Aragats is die gewildste reisbestemming vir bergklimmers in die gebied en trek in die somer ook ander toeriste. Die bekende Bjoerakan-sterrewag, een van die beduidendstes van sy soort in die vroeëre Sowjetunie, is net soos die Middeleeuse fort Amberd teen sy hellings geleë. Asjtarak, die provinsiale hoofstad, is suid van die Aragats geleë.



</doc>
<doc id="62814" url="https://af.wikipedia.org/wiki?curid=62814" title="Stekelkop-kardinaal">
Stekelkop-kardinaal

Die Stekelkop-kardinaal ("Apogon kallopterus") is 'n vis wat voorkom Indiese-Pasifiese area en aan die ooskus van Afrika vanaf die Rooisee tot by Algoabaai. In Engels staan die vis bekend as die "Spinyhead cardina".

Die vis is bruinerig met 'n donker streep vanaf die punt van die snoet, deur die oog tot by die stertvinbasis - net bokant die sylyn. Daar is 'n swart kol op die stertvin basis wat raak aan die sylyn. Die vis word tot 15 cm groot.

Die vis leef in koraalriwwe in water wat 3 - 50  diep is. Hulle is daglewend en vreet soöplankton. Die naam "kallopterus" beteken "mooi vin".





</doc>
<doc id="62815" url="https://af.wikipedia.org/wiki?curid=62815" title="Drieband-kardinaal">
Drieband-kardinaal

Die Drieband-kardinaal ("Apogon semiornatus") is 'n vis wat voorkom in die Indiese-Pasifiese area, die Rooisee en aan die ooskus van Afrika vanaf Oman tot by die Oos-Kaap. In Engels staan die vis bekend as die "Threeband cardinal".

Die vis is rooi van kleur met drie donker breë strepe op die lyf; die middel streep strek van die oog tot by die stertvin, die onderste streep strek van die oog tot by die basis van die analevin en die boonste streep van die kop tot tussen die dorsale en stertvinne. Die vis word tot 7 cm groot.

Die vis leef in koraalriwwe in water wat 3 – 50 cm diep is.





</doc>
<doc id="62816" url="https://af.wikipedia.org/wiki?curid=62816" title="HFC Haarlem">
HFC Haarlem

HFC Haarlem is 'n voormalige Nederlandse sokkerspan uit die stad Haarlem, wat op 1 Oktober 1889 gestig is. Die klub is op 25 Januarie 2010 as gevolg van finansiële probleme ontban. "Haarlem" het die kampioenskap van Nederland in 1946 gewen, die span het ook twee keer die KNVB-Beker gewen.





</doc>
<doc id="62817" url="https://af.wikipedia.org/wiki?curid=62817" title="Lys van Superrugbykampioene">
Lys van Superrugbykampioene

Superrugbykampioene is die titel van die wenner van die Superrugbykompetisie. Die toernooi was van 1996 tot 2005 bekend as die Super 12 maar na die eerste uitbreiding en die gevolglike toevoeging van die Western Force en die Cheetahs is die naam gewysig om die nuwe aantal spanne in die kompetisie te weerspieël. Na die tweede uitbreiding en die gevolglike toevoeging van die Rebels is die kompetisie ook hernoem na Superrugby. Hierdie bladsy is ’n lys van die spanne wat die Superrugbykompetisie gewen het.

Dit begin met drie groepe (genoem "konferensies") van vyf spanne wat volgens lande ingedeel is (daar is dus ’n Australiese, Nieu-Seelandse en Suid-Afrikaanse konferensie). Seisoenwedstryde bestaan uit twee tipes wedstryde, nl.:

Die boonste span in elke konferensie, asook die volgende drie spanne op die algehele punteleër ongeag hul plek in hul konferensie, speel in die uitspeelwedstryde. Die boonste twee konferensiewenners (op die basis van die algehele punteleër) kry die eerste rondte van die uitspeelwedstryde ’n loslootjie. In die eerste rondte van die uitspeelwedstryde is die derde konferensiewenner nommer drie met ’n tuiswedstryd teen die span wat sesde op die algehele punteleër geëindig het. Die span wat vierde was op die algehele punteleër sal dan in ’n tuiswedstryd uitspeel teen die span wat vyfde was. In die halfeindrondes sal die tweede konferensiewenner uitspeel teen die span wat in die eerste uitspeelrondte gewen het en die hoogste op die punteleër was. Die eerste konferensiewenner speel dan teen die ander uitspeelrondtewenner. Die eindrondte is ’n tuiswedstryd vir die span wat die hoogste op die algehele punteleër geëindig het.


Spanne wat hier gelys word is die spanne wat gekwalifiseer het vir die halfeindrondes. Tellings is so geskryf dat die span in daardie kolom s’n eerste genoem word. Die span wat uitgelig is, is die span wat daardie seisoen se kompetisie gewen het.


</doc>
<doc id="62818" url="https://af.wikipedia.org/wiki?curid=62818" title="Sydney Voetbalstadion">
Sydney Voetbalstadion

Die Sydney Voetbalstadion (ook bekend as die Allianz-stadion weens borgskapredes) is ’n stadion in Sydney, Australië, wat vir rugby, rugby league en sokker aangewend word.


</doc>
<doc id="62820" url="https://af.wikipedia.org/wiki?curid=62820" title="Rooi Ster Belgrado">
Rooi Ster Belgrado

Rooi Ster Belgrado is 'n Serwiese sokkerspan in Belgrado, Serwië. Die span speel in die SuperLiga. "Rooi Ster" is die enige span in Serwië wat al die Europabeker gewen het (in 1991). Hulle het sterk mededinging met die ander span in Belgrado: Partizan Belgrado. Die derby tussen die spanne staan bekend as die Eeuige Derby.



</doc>
<doc id="62821" url="https://af.wikipedia.org/wiki?curid=62821" title="Russiese Spoorweë">
Russiese Spoorweë

Die Russiese Spoorweë (Russies: Российские железные дороги; kort: РЖД; in Latynse letters volgens wetenskaplike transliterasie: RŽD; soms ook RZhD) is die nasionale spoorwegmaatskappy van die Russiese Federasie wat in die regsvorm van 'n ope aandelemaatskappy (OAO) georganiseer is. Die hoofkwartier is in Moskou gesetel.

Die maatskappy het die grootste deel van die infrastruktuur en voertuie van die Sowjet-spoorweë (СЖД, "Sovetskie železnye dorogi" of kort SŽD) oorgeneem. Die Russiese Spoorweë is in streekafdelings onderverdeel en bedryf 'n spoornetwerk van 85 500 kilometer (die tweede grootste ter wêreld ná dié van die Verenigde State) met 'n spoorwydte van 1 520 millimeter, waarvan 22 000 km met 25 kV wisselstroom (50 Hz) en 18 800 km met 3 kV gelykstroom geëlektrifiseer is. Die meeste spoorlyne is in die weste en suide van die land gekonsentreer. Sapsan-hoëspoedtreine loop tans as statusvervoermiddel tussen Moskou en Sint Petersburg.

Die Russiese Spoorweë het meer as 976 000 werkers in diens en hanteer 42,3 persent van Rusland se totale vragvervoer (insluitende pyplyne) asook 32,7 persent van dié land se passasiervervoer. Die maatskappy bedryf naas sy gewone spoornetwerk ook die Al-Russiese Navorsingsinstituut vir Spoorvervoer met 'n toetsspoorlyn naby Sjtsjerbinka suid van Moskou.


</doc>
<doc id="62822" url="https://af.wikipedia.org/wiki?curid=62822" title="Siemens Velaro">
Siemens Velaro

Die woord Velaro (afgelei van die Spaanse term vir hoëspoed: "velocidad alta") is 'n handelsmerk van die Duitse maatskappy Siemens AG en verwys na 'n reeks hoëspoedtreine wat deur die dogtermaatskappy "Siemens Mobility" ontwikkel is. Hierdie treine is gebaseer op die ICE 3-reeks van Duitse hoëspoedtreine en is by die behoeftes van spoorwegmaatskappye in uitvoermarkte aangepas.


In Desember 2011 was die Velaro-konstruksiereeks met 369 verkoopte eksemplare die suksesvolste hoëspoedtrein ter wêreld. In Februarie 2011 het die totale waarde van bestellings 4,4 miljard € (44 miljard ZAR) beloop.



</doc>
<doc id="62826" url="https://af.wikipedia.org/wiki?curid=62826" title="Pilaf">
Pilaf

Pilaf is 'n rysgereg wat sy oorsprong in die ooste het en gewoonlik in 'n pot of pan van langkorrelrys, uie, beesboeljon en dikwels ook vis, vleis of groente berei word.

Die rys word in 'n verhouding van 1:2 met beesboeljon in 'n oop pot gaargemaak en daarna in 'n bedekte pot gestoom. Dit moet los en nog effens ferm wees. Ander bestanddele word volgens die verskillende resepte bygevoeg terwyl die pilaf nog kook of wanneer dit bedien word.

Kultuurhistorici beskou die Persiese term "poelof" (tans "polof") as een van die vroegste benamings vir die gereg. Dié term is egter moontlik uit Indië oorgeneem waar die tipiese kookmetode vir pilaf deur moslems ingevoer is.

Die oudste verwysings na dié metode kom in 13de eeuse Arabiese boeke voor wat in Baghdad, Irak en in Sirië geskryf is. As bestanddele word hier vleis, peulvrugte en vrugte genoem.

Een van die oudste resepte is dié vir "qabuli pulaw" (kaboeli pilaf) wat oorspronklik net van vleis en kekerertjies, maar vandag ook nog van amandels en rosyntjies berei word.

Ander bronne beweer dat die gereg al baie eeue vroeër bekend was en al in die vroeg-Hellenistiese tydperk ingang tot die Suidoos-Europese kookkuns gevind het. So het Alexander die Grote in sy beskrywings van Baktriese gasvryheid na 'n rysgereg verwys wat ná die verowering van Marakanda (die huidige Samarkand in Oesbekistan) tydens 'n koninklike banket bedien is. Moontlik het soldate uit Alexander se leër die resep en metode in Masedonië ingevoer van waar dit na ander Balkanlande versprei het.

'n Ander vroeë beskrywing van die kookmetode kom in een van die boeke oor geneeskundige wetenskappe voor wat deur die 10de eeuse Persiese geleerde Aboe Ali Ibn Sina (Avicenna) geskryf is. Hy noem verskillende resepte vir pilaf en behandel die voor- en nadele van 'n verskeidenheid bestanddele van dié gereg. In Tadjikistan word Avicenna deur sommige as die "vader" van die huidige pilafgereg beskou.


</doc>
<doc id="62837" url="https://af.wikipedia.org/wiki?curid=62837" title="Sapsan">
Sapsan

Sapsan is die Russiese benaming vir hoëspoed-treinstelle van die Russiese Spoorweë (RŽD). Tans is die konstruksiereekse ЭВС1 (EWS1) en ЭВС2 (EWS2) in bedryf wat deur die Duitse vervaardiger "Siemens Mobility" as "Velaro RUS"-reeks ontwikkel en vir die behoeftes van die Russiese Spoorweë aangepas is. Die treinstelle is die derde generasie hoëspoedtreine wat op basis van die Velaro-platform ontwikkel is en word as "Sapsan" (Russies: сапсан, "swerfvalk") bemark.

Kenmerkend vir die Sapsan-treinstelle en -waens is die breë bakke wat oorspronklik vir die Velaro CN (CRH3)-reeks ontwerp en vir die Russiese spoorwydte en klimaattoestande aangepas is. Die eerste reeks ЭВС2 is tweestelseltreine vir gelykstroom (3 kV) en wisselstroom (25 kV, 50 Hz), die tweede reeks ЭВС1 is eenstelseltreine wat uitsluitlik vir gelykstroom (3 kV) ontwerp is. Sedert Desember 2009 is agt treinstelle, wat elkeen sitplekke vir 600 passasiers bied, op die treinroete tussen Moskou en Sint Petersburg in bedryf gestel. 'n Bykomende agt eenstelseltreine met tien eenhede elk sal in 2014 in bedryf kom.



</doc>
<doc id="62838" url="https://af.wikipedia.org/wiki?curid=62838" title="Langvin-beenvis">
Langvin-beenvis

Die Langvin-beenvis ("Pterothrissus belloci") is 'n vis wat voorkom aan die weskus van Afrika vanaf Senegal tot by Walvisbaai. In Engels staan die vis bekend as die "Longfin bonefish".

Die vis het 'n langer dorsale vin as "Albula glossodonta" en word tot 35 cm groot.

Die vis leef in water wat 20 – 250 m diep is.





</doc>
<doc id="62840" url="https://af.wikipedia.org/wiki?curid=62840" title="Suncorpstadion">
Suncorpstadion

Die Suncorpstadion (ook bekend as Langpark en vroeër bekend as die Suncorp-Metwaystadion) is ’n stadion in Brisbane, Australië, wat vir rugby, rugby league en sokker aangewend word.



</doc>
<doc id="62852" url="https://af.wikipedia.org/wiki?curid=62852" title="Hengelo, Overijssel">
Hengelo, Overijssel

Hengelo is 'n munisipaliteit in Twente, in die provinsie Overijssel in Nederland. "Hengelo" grens aan die munisipaliteite Borne, Dinkelland, Hof van Twente, Haaksbergen en Enschede. Daar woon 81 000 mense in "Hengelo". Die stad vorm ook saam met "Borne" en "Enschede" die agglomerasie Groot-Enschede, waar sowat 365 000 mense woon.

"Hengelo" staan bekend vir sy internasionale atletiekwedstryde, die Fanny Blankers-Koen Games. Die stad is ook die fokuspunt van infrastruktuur in "Twente", sowel vir die spoorweë as vir die nasionale paaie (die A1 en A35).

Die dorp "Hengelo" het in die middeleeue ontstaan. In 1525 het Frederick van Twickel 'n kasteel naby die dorp "Huis Hengelo" gebou (wat in 1821 gesloop is). Nadat België in 1830 hulle onafhanklikheid uitroep (wat toe die spilpunt van Nederland se industrieë was), stimuleer die regering die industrieë in Twente (met maatskappye soos Stork en AKZO Nobel). In "Hengelo" ontwikkel die metaalindustrie. Tydens die Tweede Wêreldoorlog is die stad hewig gebombardeer, sodat nie baie geboue na die oorlog oorgebly het nie.


"Hengelo" het met die Fanny Blankers-Koen Stadion (kapasiteit: 15,500) die belangrikste atletiekstadion van die land, waar die "Fanny Blankers-Koen Games" jaarliks gespeel word. Langs die stadion lê die afrigtingskompleks van sokkerklub FC Twente. Die jeug en vroue van die klub speel hulle wedstryde hier.


</doc>
<doc id="62853" url="https://af.wikipedia.org/wiki?curid=62853" title="RBC Roosendaal">
RBC Roosendaal

RBC is 'n amateursokkerklub in Roosendaal, Nederland. Die klub is op 16 Julie 1927 gestig. Tussen 1955 en 1971 het die klub professioneel sokker gespeel en in 1957 het hulle die Tweede divisie gewen. Die klub is weens min ondersteuning in 1971 deur die KNVB uit professionele sokker geskop. Tussen 1983 en 2011 het die klub (as "RBC Roosendaal") weer professioneel sokker gespeel. In die seisoen 2000/01 en tussen 2002 en 2006 speel "RBC" in die Eredivisie (die eerste nasionale afdeling). Op 8 Junie 2011 is die klub weens bankrotskap ontbind. Sedert hulle bankrotskap neem die span as "RBC" aan amateursokker deel.





</doc>
<doc id="62854" url="https://af.wikipedia.org/wiki?curid=62854" title="FC Hilversum">
FC Hilversum

FC Hilversum is 'n amateur sokkerspan in Hilversum in Nederland, wat in die Sondag-Topklasse speel. Vroeër (tussen 1955 en 1968) het "FC Hilversum" professioneel sokker gespeel, waartydens die span gewoonlik in die Tweede divisie gespeel het (maar in die seisoen 1961/62 het hulle in die Eerste divisie uitgedraf).


</doc>
