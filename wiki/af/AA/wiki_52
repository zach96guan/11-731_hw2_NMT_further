<doc id="63790" url="https://af.wikipedia.org/wiki?curid=63790" title="Gustave Adolph Maeder">
Gustave Adolph Maeder

Ds. Gustave Adolph Maeder (Morija, Lesotho, 7 Januarie 1846 – Kaapstad, 26 Augustus 1918) was 'n predikant in die Nederduitse Gereformeerde Kerk, skrywer en mederedakteur van die gesaghebbende "Ons Kerk Album van Hollandsche Kerken en Leeraren" (1917).

Maeder was die seun van die Franse Sendeling Franz Maeder en sy vrou, Clarisse Delatte, wat van Verdun in Picardie, Frankryk, afkomstig was. Sy vader het teen 1836 van Duitsland na Suid-Afrika gekom en was sendeling van die Paryse Evangeliese Genootskap, eers op Bethesda en later op Morija, in die destydse Basoetoland (Lesotho). Onder invloed van ds. John Murray, leraar van die plaaslike NG gemeente, by wie hy op Burgersdorp ingewoon het, het Maeder besluit om predikant te word. Hy ontvang onderrig aan die bekende skool van MacLachlan op Stellenbosch en daarna aan die Suid-Afrikaanse Kollege in Kaapstad, waar hy die Tweedeklassertifikaat met onderskeiding behaal. Ná die gebruiklike studietydperk van vier jaar aan die Stellenbosse Kweekskool van 1866 tot 1869 word hy op 10 Maart 1870 saam met vier ander kandidate gelegitimeer.

Hy was 'n kort ruk hulpprediker in die NG gemeente Kaapstad en word daarna op Simonstad (in wat nou die NG gemeente Vishoek is) georden en bevestig op 19 Mei 1870. In 1874 neem hy die tweede beroep as sendeling na Witsieshoek aan. Hy was die eerste binnelandse sendeling van die Kerk vir dié sendingstasie en is onder blyke van groot belangstelling op 15 Februarie 1874 op Bloemfontein bevestig. Ds. Colin McKenzie Fraser, die seun van die Skotse predikant ds. Colin Fraser, tweede leraar van die NG gemeente Beaufort-Wes van 1824 tot 1862, asook die pa van die latere Vrystaatse presidentsvrou Tibbie Steyn, hou die bevestigingsrede en ds. A.P. Meiring lees die formulier. Presies 'n maand later, op 15 Maart 1874, geskied sy voorstelling op Witsieshoek. Op 31 Maart 1878 oorhandig ds. A. van Lingen, predikant van die NG gemeente Harrismith, die akte van demissie namens die Sinodale Sendingkommissie aan hom.

Hy word op 10 April (volgens 'n ander bron 20 April) 1878 op Ladybrand bevestig, waar hy met 'n boufonds vir 'n nuwe kerk begin. Weens sy vrou se swak gesondheid aanvaar hy ses jaar later 'n beroep na die NG gemeente Victoria-Wes, waar hy op 19 April 1884 ingeseën word. Hier is hy 23 jaar lank werksaam en moet eers sy eerste en daarna sy tweede vrou aan die dood afstaan.

Sy arbeid op Victoria-Wes is gekenmerk deur sy besondere liefde vir gemeentevergaderings, waarvan hy minstens twee per jaar gehou het. Op 10 Julie 1886 stig hy 'n Jongeliedevereniging met 70 lede en in 1894 word 'n CJV-saal onder sy leiding opgerig. Hy beywer hom ook vir die plaaslike sending en onderwys en help om die geldsake van die gemeente te verbeter. Tydens die Anglo-Boereoorlog word hy uit Victoria-Wes verban, waarna hy tot 16 Mei 1902 in Kaapstad woon toe hy toegelaat word om teen borgtog van £1 000 na Victoria-Wes terug te keer. Ná die hervatting van sy werksaamhede aldaar beywer hy hom vir die aankoop van 'n kerkorrel, wat op 12 Julie 1903 ingewy word. Op 3 November 1907 aanvaar hy sy emeritaat, maar bly steeds deur prediking en andersins met sy bekende vurigheid van gees werksaam om te doen wat sy hand ook al vind om te doen.

Die Sinode het dadelik ds. Maeder se bruikbaarheid en bekwaamheid besef en gee reeds op 15 April 1874 aan hom die reg om sitting in te neem in die Sinodale vergaderings van die Kerk met 'n adviserende stem. Op 11 April 1877 verleen die Sinode aan hom dieselfde reg op die vergaderings van die Oostelike Ring (in die Vrystaat). Hy word reeds op die eerste vergadering van die Oostelike Ring, in sitting op Bethlehem op 18 Oktober 1877, versoek om as skriba op te tree tot die vergadering 'n skriba verkies het, en toe die predikant van die NG gemeente Harrismith tot skriba verkies word, word besluit dat ds. Maeder as sy assistent moet optree. So teken hy die notule "G.A. Maeder, V.D.M. Zendeling en assistent scriba".

Op vergaderings toon hy telkens dat hy 'n man vir orde en iemand met 'n fyn regsgevoel is, veral wanneer hy byvoorbeeld die aandag van die vergadering vestig op sake soos die onvolledige antwoorde by "kerkvisitasie" (1878), die registerafskrifte wat getrou volgens die oorspronklike moes gekopieer word (1879), die geloofsbriewe van Frankfort wat nie deur die meerderheid van die kerkraad geteken is nie (1880), die onwettigheid van 'n vergadering waar geen enkele predikant in ampsgewaad teenwoordig was nie (1881), die afgevaardigdes van Frankfort wat volgens "de oude Wet" gekies is (1881) ens.
Hy was welsprekend maar ook spraaksaam, want hy het oor feitlik elke onderwerp op die Ringsvergadering die woord gevoer of 'n voorstel ingedien. Weens sy opgeruimdheid en humorsin tree hy dikwels as seremoniemeester op. Hy was 'n gewaardeerde en geliefde predikant en verteenwoordig die NG Kerk in die Missionary Conference op Vrydag 27 Oktober 1876 en word tot skriba verkies. Hy dien saam met ds. Colin McKenzie Fraser (Philippolis) en ds. A.P. Meiring (Edenburg) in die kommissie van eksaminatore toe "De Eerw. Heer de Jongh van Arkel" in September 1879 sy eksamen aflê. In dieselfde jaar dien hy as penningmeester van die Sinodale Sendingfonds. In 1881 en 1882 dien hy as voorsitter van die Oostelike Ring asook in verskeie Ringskommissies, meestal die Regskommissie, Ringskommissie en Kommissie van Rationarii.

Maeder vestig hom in Wynberg en word ouderling van die NG gemeente Wynberg. In dié hoedanigheid woon hy verskeie sittings van die Sinode by. In 1913 gaan hy na Durban as hullprediker, waar hy hom beywer vir die bou van 'n kerk vir die NG gemeente Durban en self vir die boufonds kollekteer. (Dit is die kerk, ontwerp deur die vermaarde kerkargitek Gerard Moerdijk, wat in 1924 ingewy is.) Vantevore het hy reeds getoon dat hy 'n goeie kollektant is toe hy 'n groot bedrag vir die Hugenote-gedenksaal in Kaapstad ingesamel het.

Hy was ook 'n boeiende skrywer. In 1917 verskyn uit sy "Uit de oude en nieuwe Afrikaansche doos" en met C. Zinn is hy mederedakteur van die interessante en ryklik geïllustreerde gedenkuitgawe "Ons kerk album van Hollandsche kerken en leeraren". Dit was soortgelyk aan "Ons gemeentelike feesalbum", wat ds. Phil Olivier met die oog op die Van Riebeeck-fees in 1952 saamgestel het. Dié grootste onderneming het hy nieteenstaande afnemende liggaamskrag met lus, ywer en volharding aangedurf. Hy het ook die vakante NG gemeente Pietermaritzburg 'n kort tydjie voor sy dood ná 'n operasie in Kaapstad bearbei.

Maeder het op 10 Mei 1871 met Annie Caroline Sara Morgenrood van Wynberg in die huwelik getree en is ná haar dood getroud met Matilda Johanna Louisa Roux (oorlede 22 Maart 1905), die oudste dogter van ds. Pieter Roux, eerste leraar van die NG gemeente Smithfield in die Vrystaat. Uit sy eerste huwelik is drie dogters en 'n seun gebore. Matilda was 'n weduwee van ds. Cloete en 'n tante van dr. S.P. Pellissier, die vader van die Volkspelebeweging, en ook van die vrou van dr. E.G. Jansen, voorlaaste goewerneur-generaal van die Unie van Suid-Afrika, Mabel Jansen, skrywer, opvoedkundige, kultuurleier en politikus. Ná ds. Cloete se dood in 1877 het sy haar gesin versorg deur musiekleerlinge aan te neem en 16 jaar lank 'n dagskool in stand te hou tot sy met ds. Maeder in die huwelik getree het.

Slegs drie dae ná sy dood, op 29 Augustus 1918, skryf "De Kerkbode" dat ds. Maeder veral gekenmerk is deur sy blanke opregtheid, blymoedigheid, ruimhartigheid, edelmoedigheid, egte volks- en vaderlandsliefde, innige gehegtheid aan die Kerk en toegewydheid aan die Kerk se belange, warme sendingliefde, besondere belangstelling in die opvoeding van die jeug en versorging van minderbevoorregtes. As prediker, skryf die Kerkorgaan, was hy bekwaam, oorspronklik, baie interessant en tintelend van gloed en lewe.



</doc>
<doc id="63804" url="https://af.wikipedia.org/wiki?curid=63804" title="Grysrifhaai">
Grysrifhaai

Die Grysrifhaai ("Carcharhinus amblyrhynchos") is 'n haai wat in die Indiese-Pasifiese area, die Rooisee en aan die ooskus van Afrika noordwaarts vanaf St. Lucia voorkom. Die haai staan ook bekend as die "Kortneus-swartsterthaai" en in Engels as die "Shortnose blacktail shark".

Die haai is bruingrys van kleur en het 'n swart rand op die stert-, tweede dorsale en anale vinne (almal behalwe die eerste dorsale vin). Die haai word tot 1.9 meter (6.2 voet) lank. Dit is wit aan die onderkant.

Dit word meestal gesien by koraalriwwe in water wat 3 tot 140 m diep is. Die haai is aggressief en vreet seekatte, vis, tjokka en is vivipaar.





</doc>
<doc id="63805" url="https://af.wikipedia.org/wiki?curid=63805" title="Opesee-wittiphaai">
Opesee-wittiphaai

Die Opesee-wittiphaai ("Carcharhinus longimanus") is 'n haai wat in al die tropiese oseane van die wêreld en aan die suid- en ooskus van Afrika voorkom. In Engels staan die haai as die "Oceanic whitetip shark" bekend. Dit word deur die IUBN as 'n kwesbare spesie geklassifiseer.

Die pektorale en eerste dorsale vinne se punte is kenmerkend wit.





</doc>
<doc id="63806" url="https://af.wikipedia.org/wiki?curid=63806" title="Vivipariteit">
Vivipariteit

Vivipariteit of Viviparie beteken letterlik lewendbarendheid: die verskynsel waar die jongeling van 'n lewende wese direk vanuit die moederorganisme gebaar word.

By diere is dit 'n relatief normale verskynsel, hoewel die meeste soorte ovipaar, oftewel eierlêend is. Die bekendste vivipare diere is soogdiere, wat omtrent almal lewendbarend is. Uitsonderings hierop is die eierlêende snaweldiere: die eendbekdier en die mierystervark. Viviparie kom ook by andere diersoorte voor, soos haaie en enkele reptiele (skinke (Scincidae) en sommige slange).

By viviparie droog die saad nie aan die einde van die ontwikkeling uit nie, maar ontkiem direk sonder kiemrus. Viviparie kan slegs by vogryke vrugte voorkom of as daar voldoende vog aanwesig is (as gevolg van reën), omdat die ontkiemende saad water nodig het. Die verskynsel kom onder ander by vogryke sitrusvrugte voor.



</doc>
<doc id="63809" url="https://af.wikipedia.org/wiki?curid=63809" title="Swarttiphaai">
Swarttiphaai

Die swarttiphaai ("Carcharhinus limbatus") is 'n haai wat voorkom aan die suidkus en ooskus van Afrika vanaf Valsbaai. In Engels staan die haai bekend as die "blacktip shark".

Die haai is grys van kleur met al die vinne behalwe die anale vin wat se agterste rand swart is. Die haai word tot 180 cm groot.

Die haai is aggressief en kom meer algemeen in kuswater voor. Die haai vreet vis, tjokka en ander haaie.





</doc>
<doc id="63810" url="https://af.wikipedia.org/wiki?curid=63810" title="Stompkophaai">
Stompkophaai

Die stompkophaai ("Triaenodon obesus") is 'n haai wat voorkom in die Indiese-Pasifiese area en aan die ooskus van Afrika vanaf Maputo. In Engels staan die haai bekend as die "Blunthead shark".

Die haai is lank en slank met die eerste dorsale vin wat se punt wit is. Die tweede dorsale vin en die oë is ook groot. Die snoet is breed en kort. Die haai word tot 210 cm groot.

Die haai vreet seekatte, krewe en enige vis wat dit op die riwwe kan kry.





</doc>
<doc id="63811" url="https://af.wikipedia.org/wiki?curid=63811" title="Gryskol-sandkruiper">
Gryskol-sandkruiper

Die Gryskol-sandkruiper ("Rhinobatos leucospilus") is 'n vis wat endemies is aan KwaZulu-Natal. In Engels staan die vis bekend as die "Greyspot guitarfish".

Die sandkruiper het die tipiese sandkruipervoorkoms met die twee dorsale vinne agter op die lyf. Die lyf is sandbruin van kleur met groot blougrys kolle aan die bokant en pektorale vinne. Die stertvin het net een lob.

Die vis is ovovivipaar en kom voor oor sanderige bodems in water wat tot 100 m diep is.





</doc>
<doc id="63813" url="https://af.wikipedia.org/wiki?curid=63813" title="Willem Adolph Krige">
Willem Adolph Krige

Ds. Willem Adolph Krige (Stellenbosch, 15 April 1816 – Stellenbosch, 28 Junie 1884) was ’n predikant in die Nederduitse Gereformeerde Kerk en die eerste leraar van dié kerkverband wat die evangelie noord van die Oranjerivier gaan verkondig het.

Hy was die seun van Willem Adolph Krige, ’n boer, en sy vrou, Elizabeth de Villiers. Ná sy opleiding aan die Universiteit van Utrecht in Nederland, keer hy terug na sy vaderland en word op 30 Desember 1841 as predikant van die NG Kerk gelegitimeer. 

Nadat Krige enige maande lank in 1843 in die NG gemeente Caledon vir ds. J. Cassie, wat toe op reis in die buiteland was, afgelos het, word hy deur die goewerneur, sir George Thomas Napier, as predikant van die pas gestigte NG gemeente Victoria-Wes in die Karoo aangestel, waar hy op 27 Oktober 1844 deur ds. Colin Fraser van die NG gemeente Beaufort-Wes bevestig word. Beaufort-Wes was die moedergemeente waarvan Victoria-Wes afgestig het, net ’n jaar ná die eerste afstigting, Prins Albert in 1842. Onder Krige se leiding word die eerste kerkgebou opgerig en in 1850 vervang. Van 1858 tot 1870 dien hy as die Ring van Beaufort se skriba en ook tot 1875 as konsulent van die gemeente Beaufort-Wes. 

As konsulent van Beaufort was hy ten nouste betrokke by die wel en wee van die moedergemeente. Toe ds. Fraser se se akte van demissie op 12 Januarie 1863 in die teenwoordigheid van die volle kerkraad in die pastorie aan hom oorhandig word, was ds. Krige daar om hom ’n aangename rus toe te wens. Die vakature wat met die aftrede van ds. Fraser ontstaan het, het sowat twee jaar geduur. Met die aanvaarding van die Ordonnansie van 1843 het die goewerneur nie meer predikante na willekeur aangestel en verplaas nie, want nou het die NG Kerk vryheid van bestuur ontvang en dit het onder meer beteken dat daar in die vervolg vrye verkiesing van kerkraadslede en beroeping van predikante deur die breë of gekombineerde kerkraadsvergadering sou plaasvind. Die eerste sodanige vergadering in die geskiedenis van Beaufort-Wes se gemeente is onder voorsitterskap van Krige gehou op 12 Januarie 1863 in die ou kerk om vir die eerste maal 'n leraar vir die gemeente te beroep. 

Die naweek met die ontvangs en bevestiging van ds. Willem Petrus de Villiers, Beaufort se vierde predikant ná die kortstondige dienstyd van ds. Albert Zinn, is die moedergemeente se nuwe orrel die Vrydagaand, 17 April 1868, ingewy. Die orrel het reeds in Julie 1867 aangekom, waarna die kerkraad besluit het om dit oorkant die preekstoel op te sit. Met die orrelinwyding het ds. Krige in 'n stampvol kerk die wydingsrede uitgespreek na aanleiding van Psalm 100:2. Ds. De Villiers se bevestiging het die Saterdagoggend om halftien plaasgevind. Aan die handeoplegging het deelgeneem: ds. Krige, prof. Nicolaas Hofmeyr van die Kweekskool, di. Colin Fraser (emeritus) en E. du Toit (Jacobsdal). 

Ná die swaar afskeid van ds. De Villiers in Augustus 1875 was die gemeente sowat agt lank maande vakant en is ds. A.A. Louw van Murraysburg as konsulent aangestel in die plek van ds. Krige, die einde van sy lang verbintenis met die moedergemeente.

Tydens sy bediening in die gemeente Victoria-Wes besoek hy in 1846 namens die Ring van Graaff-Reinet, destyds bekend as die Derde Ring, die Voortrekkers noord van die Oranjerivier, hoofsaaklik in die omstreke van die Rietrivier, die eerste leraar van die NG Kerk wat die evangelie anderkant die groot rivier verkondig het. Hoewel sy besoek net ’n maand (omstreeks Mei) geduur het, doop hy sowat 100 kinders. Uit sy opgawes blyk dit dat daar toe al sowat 1 800 Hollandssprekendes in daardie geweste was. Dat party van die kinders wat hy gedoop het toe al ’n jaar oud was, getuig van die geestelike verwaarlosing waaraan die mense blootgestel was. 
Die vernaamste stoot wat Krige aan sake gegee is, is dat hy 'n direksie van nege lede laat kies het met opdrag om eerstens ondersoek in te stel na die moontlikheid om 'n gemeente aldaar te stig en tweedens om na 'n geskikte plek vir 'n kerkplaas of dorp uit te sien. Ook het hy die som van £700 vir die aankoop van so 'n plaas gekollekteer, asook 'n waarborglys van £124 per jaar vir vyf jaar vir die predikant se salaris opgestel. Eers op 11 Maart 1848 was 'n kommissie van die Kaapse Kerk saam met die lede van die direksie byeen op Groenkloof. Hier is die NG gemeente Fauresmith gebore, maar met 'n ander naam, "De Gemeente aan de Rietrivier", naas Winburg die oudste gemeente in die Vrystaat.

Krige se laaste standplaas was Prins Albert, die NG gemeente Beaufort-Wes se oudste dogtergemeente en net ’n jaar ouer as Krige se vorige standplaas, die tweede oudste dogter, Victoria-Wes. Hy arbei hier van Augustus 1859 tot en met sy aftrede in Junie 1883. Ook hier het hy ’n kerkgebou laat oprig en op 18 Maart 1865 ingewy. Ná sy aftrede gaan woon hy op sy geboortedorp.

Krige is op 4 Februarie 1842 getroud met Johanna Hermina Redelinghuys van Kaapstad. Uit die huwelik is 10 kinders gebore onder wie Johannes Hermanus (1853-1931), latere predikant van Hofmeyr, Oos-Kaap en Jacob Daniël (1862-1953), die bekende “Japie Home” van Stellenbosch.



</doc>
<doc id="63814" url="https://af.wikipedia.org/wiki?curid=63814" title="Saalknorder">
Saalknorder

Die Saalknorder ("Pomadasys maculatus") is 'n vis wat in die Indiese-Pasifiese area en aan die ooskus van Afrika tot by Oos-Londen voorkom. In Engels staan die vis bekend as die "Saddle grunter".





</doc>
<doc id="63822" url="https://af.wikipedia.org/wiki?curid=63822" title="Colin McKenzie Fraser">
Colin McKenzie Fraser

Ds. Colin McKenzie Fraser (volgens talle bronne Mackensie, Beaufort-Wes, 20 Januarie 1837 – Kaapstad, 27 Februarie 1911) was predikant in die Nederduitse Gereformeerde Kerk en het sy hele 44 jaar lange bediening in die NG gemeente Philippolis deurgebring. Hy was vier keer moderator en ook assessor van die Vrystaatse Kerk, die huidige Sinode van die Vrystaat, en het 'n belangrike rol in die kerklike lewe van die destydse Oranje-Vrystaat gespeel.

Hoewel die NG gemeentes van die Vrystaat noord van Bloemfontein destyds meer lidmate gehad het danksy 'n digter bevolking as dié suid van die Vrystaatse hoofstad, sou Philippolis as een van die suidelike gemeentes, onder die bekwame leiding van ds. C.M. Fraser, spoedig een van die toonaangewende gemeentes van die Oranje-Vrystaat word. As leraar het hy sy geestelike werk op Philippolis begin en dit tot sy emeritaat in 1907 voortgesit. Omdat Philippolis die enigste gemeente was waarin hy gearbei het, was daar by hom dus geen sprake van 'n eerste en laaste gemeente nie, maar slegs van die enigste gemeente. Sy 44 bedieningsjare het hom in staat gestel om op 'n besonderse wyse met die sake van die Vrystaatse Sinode bekend te word. Dit is dus geen wonder nie dat hy vyf maal tot moderator gekies is, vier maal tot assessor en dat die leraars van die Oranje-Vrystaat tot hom "als hun vader" opgesien het. In die Sinode het hy sy stempel onuitwisbaar afgedruk. Hy was 'n leraar enig in sy soort en voorwaar 'n sieraad vir die kerk, volgens J.A. Bosch. Hy het 18 beroepe ontvang, waarvan agt uit die Kaapkolonie gerig was, waarvan vier deur die Groote Kerk, maar hy het steeds besef dat hy in die Oranje-Vrystaat 'n taak te verrig gehad het. In die Sinodale sittings het hy deur sy welsprekendheid en logiese beredenering van sake roem verwerf, en dit het daartoe gelei dat hy een van die belangrike boumeesters van die vroeë Vrystaatse Kerk geword het.

Fraser se vader was ds. Colin Fraser, tweede leraar van die NG gemeente Beaufort-Wes, wat in 1824 deur dr. George Thom gewerf is as een van die Skotse predikante wat die tekort aan predikante in die Kaapkolonie moes aanvul en goewerneur lord Charles Somerset se verengelsingsbeleid moes uitvoer. Baie van dié predikante het hulle egter mettertyd ten volle met die strewe van die Afrikaners vereenselwig. 'n Broer van Colin jr. was sir John Fraser, 'n politikus. Hulle moeder was Maria Elizabeth Sieberhagen, 'n dogter van die plaas Tafelberg in die Beaufortse distrik, waar haar ouers toe geboer het. Soos al die Sieberhagens is sy van Duitse afkoms, die dogter van Johan George Sieberhagen en Juliana Schryber wat in 1811 uit Hesse-Cassel in Suid-Afrika aangekom en hul eers op Swellendam gaan vestig het. Sy was 'n knap en energieke vrou en het die lewe aan nege seuns geskenk. Sy is in 1862 oorlede. Colin het sewe halfbroers en -susters gehad van sy vader se eerste vrou, Anna Amalia Muller, van Graaff-Reinet. Sy vader is in Februarie 1828 met haar getroud, maar sy is betreklik jonk oorlede, in September 1838. Die gesin het dus uit 16 kinders bestaan. Twee dogters uit die eerste huwelik het later onderwys op Beaufort-Wes gegee.

Ter wille van sy opvoeding is Fraser na Skotland gestuur toe hy nog baie jonk was. Daarna is hy na Utrecht in Nederland om hom vir sy lewenstaak te bekwaam. Hy het in die huwelik getree met Isabella Gordon Paterson, die dogter van 'n koopman van Aberdeen in Skotland. Aan die einde van 1862 het hy net sy 19-jarige bruid na Suid-Afrika teruggekeer. Die jong egpaar het hulle in Kaapstad bevind waar hy as beroepbare predikant tydelik met die verkondiging van die evangelie behulpsaam was. Hier het die beroep na Philippolis hom bereik. Sy ou vader het min of meer dieselfde tyd emeritus geword en die kerkvaders van Beaufort het dadelik in hierdie talentvolle en geniale jong man 'n moontlik opvolger gesien. Op die eerste gekombineerde kerkraadsvergadering (Maart 1863) is hy dan ook beroep, maar hy het dit van die hand gewys ten gunste van die beroep na Philippolis. Laasgenoemde se kerkraad het hy in kennis gestel dat hy "na rype en biddende beraap die beroep deur die kerkraad op hom uitgebring, aangeneem het". In 'n persoonlike brief aan ds. A.A. Louw, leraar van NG gemeente Fauresmith en konsulent van die jong gemeente Philippolis, het hy die wens uitgespreek om op 18 April 1863 bevestig te word.

Aangesien geen kerkraadsvergaderings voor 17 April, die dag voor sy bevestiging, belê is nie, het ds. Louw en die kerkraad alle reëlings vir die ontvangs en bevestiging van Philippolis se eerste leraar in die tussentyd getref. Die pastorie en buitegeboue wat van die Griekwaregering aangekoop is, is netjies opgeknap en getrou aan die Boeretradisie het die vroue die spensrakke van die pastorie volgelaai. Die kerkraad het ook 'n verwelkomingsadres opgestel.

Intussen is die egpaar in Kaapstad met die wa en osse gehaal en het tot op Beaufort-Wes gereis waar hulle 'n rukkie by ds. Fraser se ouers gekuier het. Daarna is die tog na die Suid-Vrystaat onderneem. Al die predikante van die Oranje-Vrystaat is na die bevestiging uitgenooi en ook is besluit dat die vader van die jong leraar die bevestigingsrede sou lewer. Eindelik het die groot dag, Vrydag 17 April 1863, vir die jong gemeente aangebreek. 'n Geselskap met die verwelkomingsadres byderhand het na die Oranjerivier gereis om die egpaar te ontmoet en hulle na Philippolis te begelei. Ongelukkig het dié geselskap die verkeerde weg gekies en die leraar en sy eggenote misgery. Ná die aankoms van die egpaar het die kerkraad die Vrydagmiddag vergader en die optrede van ds. Louw en lede van die kerkraad in verband met die ontvangs van die leraar is goedgekeur. Die aanname van die uitgebragte beroep kon toe formeel genotuleer word en daarna het ds. Louw die volgende stukke aan die kerkraad oorhandig: die doop- en lidmaats- en huweliksregisters, notule- en kasboeke, asook 'n Bybel en Gesangboek vir die kansel.

Daar was dié naweek op Philippolis ongekende bedrywigheid. Van heinde en verre het ossewaens en perdekarre langs stofpaaie na die dorp aangestroom gekom. Diegene wat nie by familie of vriende kon tuisgaan nie, het tent opgeslaan. Die strate was die ene lewe, want nie alleen het opgewekte kinderstemme opgeklink nie, maar ook die volwassenes was verheug oor dat die groot dag vir hulle gemeente aangebreek het. Die naweek se feestelikhede het 'n hoogtepunt bereik met die verwelkomingsgeleentheid en bevestiging op Saterdag 18 April. Volgens "De Kerkbode" was dit 'n dag van groot vreugde, maar ook van teleurstelling, want die leraars van die Vrystaat, "wat 'n mens billik by 'n plegtigheid soos dié kon verwag, het nie verskyn nie". Die leraar van Bloemfontein het reeds 'n ander bestelling gehad en ds. Van Broekhuyzen van Winburg het op Fauresmith siek gelê aan sinkingskoors. Hoewel meer leraars verwag is, het die gemeente dit tog waardeer dat, buiten die konsulent, ook die leraar van die NG gemeente Colesberg en die NG gemeente Smithfield teenwoordig was. Ds. Fraser sr. wat aanvanklik die bevestigingsrede sou lewer, is ook verhinder en ds. A.A. Louw het in sy plek opgetree en 'n rede gelewer na aanleiding van 1 Korintiërs 3:11 ("Statebybel"): "Want niemand kan een ander fondament leggen, dan hetgeen gelegd is, hetwelk is Jezus Christus."

Die Saterdagmiddag en die -aand het die leraar van Colesberg, ds. Anton Daniël Lückhoff, voor die gemeente opgetree, terwyl ds. Pieter Roux van die NG gemeente Smithfield (eerste leraar van die gemeente na wie die dorp Rouxville vernoem is en die oupa aan moederskant van die latere vrou van die goewerneur-generaal, mev. Mabel Jansen, asook prof. George Murray Pellissier) die Sondagoggend die Nagmaaldiens waargeneem het. Die Sondagmiddag het ds. Louw sy afskeidspreek gelewer.

Ná die naweek se verrigtinge het die kerkraad op Maandagoggend 20 April weer bymekaargekom. Voordat ds. Fraser die vergadering binnegenooi is, het die kerkraad eers besluit hoe sy huisraad van Port Elizabeth na Philippolis gebring sou word. Ds. Louw het 'n kort afskeidsboodskap gerig en toe is die nuwe leraar in die vergadering toegelaat. Die adres wat hom reeds aan die Oranjerivier moes bereik, is nou aan hom gebied en hy is verras deur 'n skenking van twee "egale karpaarden nevens eene beurs met geld". Op dieselfde vergadering het ds. Fraser bekendgemaak dat hy sy familie vir enige weke op Beaufort wou gaan besoek. In sy afwesigheid sou die leraars van Colesberg en Fauresmith op twee Sondae kerkdienste op Philippolis hou.

Nadat die Vrystaatse Kerk in 1864 'n selfstandige Sinode gevorm het, het hy gedurende die eerste Sinodesitting belangrike werk gekry: "Met Di. A.A. Louw, G. van de Wall en den Staatsbeampte, den heer Niele Marais diende hij als commissielid om een concept wet voor de Ned. Geref. Kerk van den Oranje-Vrijstaat op te trekken." In hierdie kommissie het hy besonderse vernuf getoon, sodat in die toekoms op groot skaal van sy dienste gebruik gemaak sou word. Herhaaldelik het hy die Vrystaatse Kerk op belangrike byeenkomste verteenwoordig. In 1869 het hy die groete van die Vrystaatse Kerk aan die Nederduits Gereformeerde Kerk in die Transvaal gebring en in 1873 aan die Moederkerk in Kaapstad. 'n Paar jaar later het hy ook die Vrystaatse Sinode verteenwoordig in "de eerste Pan-Presbyteriaansche Concilie" in Edinburg.

In 1881 is hy en ds. J.H. van Wijk deur die Vrystaatse Sinode afgevaardig "om onze groete en gelukwenschen aan de Transvaal te brengen bij de herwonnen onafhankelijkheid, en hem viel de eer te beurt de eerste vergadering van den Nieuwen Volksraad met gebed te openen". Hy het verskeie belangrike afvaardigings gelei, maar in die Vrystaatse Sinode het hy sy diepste spore getrap. In 1867, toe die Sinode sy sitting op "Winburg" gehad het, het Philippolis die beskrywingspunt ingestuur dat die "Synode vergadere in het vervolg te Bloemfontein en op geen ander dorp". Twee jaar later het die Sinode na aanleiding van hierdie voorstel besluit dat die Sinodesitting voortaan in Bloemfontein sou plaasvind omdat dit dan vir al die gemeentes in die Vrystaat die mees sentrale sou wees.

In 1871, toe hy 34 jaar oud was en hy slegs agt jaar as leraar in die Oranje-Vrystaat werksaam was, is hy tot moderator van die Vrystaatse Sinode gekies. Drie jaar later is hy herkies. Van besonderse belang vir die Vrystaatse Sinode en kerk in die algemeen was die openingsredes wat hy as moderator gelewer het. In 1877, toe hy as moderator afgetree het, het hy 'n treffende rede gevoer. Hy het die moeilikhede van die kerk geskilder en daarop gewys dat lidmate meer belangstelling in hul kerk behoort te toon. Hy wou alle lidmate kerkbewus hê. "Wij moeten ons niet alleen verblijden als het in onze gemeente welgaat, maar ook over het goede in andere gemeenten." Hy het vervolgens ernstig gewaarsku teen die groot rol wat bygeloof onder die Christene speel en weer eens op die toename van die Rooms-Katolieke geloof gewys. In dieselfde lig sien hy ook "de Hooge Kerk van Engeland", wat hy "de eenige ware draagster voor zondaren" genoem het. Voorts waarsku die uittredende moderator teen die oprigting van Roomse skole oral in die land en wys daarop dat die geskiedenis van die Protestantisme dit nie kan goedkeur nie, want baie Suid-Afrikaners "zijn afstammelingen van de vrome Hugenoten, die hunne godsdiensvrijheid met hun goed en bloed hebben gekocht". Ten slotte het hy daarop gewys dat daar 'n dure plig op elke NG gemeente rus om hierdie gevare die hoof te bied.

In Mei 1882 toe hy weer tot moderator van die Vrystaatse Sinode gekies is, het die Sinode onder sy leiding drasties teen die toenemende drankmisbruik te velde getrek. Daarom is in Mei 1882 'n skrywe in dié verband aan die Volksraad gerig. In 1883 het die Volksraad deur 'n ordonnansie duidelik vasgelê op watter wyse drank binne die grense van die Oranje-Vrystaat verkoop kon word. In Mei 1884 het hy weer die moderatorskap beklee en in 1889 is hy vir die vyfde maal in die vername posisie gekies. Tydens die Sinodesitting van 1895 het Philippolis as beskrywingspunt ingestuur dat die Sinode per brief by die Volksraad aansoek doen "om pogingen in het werk te stellen, dat het loopen van treinen door ons land op Zondag kan worden afgeschaft met uitzondering van eene express-passagierstrein". Dit is aan ds. Fraser en die leraar van Heilbron opgedra om 'n brief in dié verband aan die Volksraad te rig. Hierdie skrywe aan die Volksraad het eers in 1898 tot 'n drukke bespreking in die Volksraad aanleiding gegee. Volksraadslid D.W. Steyn het gemeen dat die Volksraad as die hoogste gesag die voorbeeld moet stel om die Sabbat te heilig, want dit beskou hy as die taak van die Volksraad wat verteenwoordigers van 'n Christelike volk is. Die heer Steyn is ondersteun deur die lede G.A. Coetzee, P.J.S. Jooste, P.D.C. Grabe, H.S. Viljoen, C.R. de Wet, E.N. Grobler en J.G. Fraser, wat ook besef het dat Gods wet wat die heiliging van die Sabbat betref, gehandhaaf moes word "en alzoo Gods zegen op den Staat te doen rusten". Gedurende Junie 1898 is aanvullende wetgewing by Wet No. 14 van 1891 oor die heiliging van die Sabbat ingedien en wat die loop van treine op Sondae betref, is in 1898 onder meer bepaal: "1. Het loopen van plezier treinen alsook van alle goederen treinen uitgezonderd van treinen bevracht met vergangbare goederen, is verboden. 2. Het verkeer van passagiers- en vergangbare goederen treinen zal zoo ingericht worden dat zooveel mogelijk vermeden wordt dat zij op Zondag loopen.

Hoewel die Volksraad alreeds in 1890 wetgewing teen loterye in die Vrystaat aangeneem het, het dit gedurende die nedntigerjare in Transvaal so erg toegeneem dat ds. Fraser die saak in die Sinodesitting van 1897 aanhangig gemaak en meegedeel het dat die Sinode met droefheid verneem het "uit de verslagen over den staat van den Godsdienst, dat zoo vele leden onzer Kerk deel nemen aan de z.g. 'sweepstakes' te Johannesburg". Met die meeste nadruk waarsku hy teen dobbelary van enige aard "waardoor zoo vele zonden veroorzaakt worden". In Junie 1898 het die Volksraad aanvullende wetgewing teen dobbelary aangeneem wat daartoe gelei het dat Wet No. 17 van 1890 insake dobbelary strenger toegepas sou word.

Dit het verder in die Sinodale sittings en Ringvergaderings ook duidelik geblyk wat ds. Fraser vir die sending en Sondagskool in die Vrystaat beteken en gedoen het. Sy sendingwerk was nie net tot Philippolis beperk nie, maar oor die hele Vrystaat en selfs buite die grense van die provinsie, so het hy gevoel, moes sendingwerk aangepak word. Hy het, met Philippolis as praktiese voorbeeld, veel daartoe bygedra dat die Vrystaatse Kerk geïnspireer is om aandag te skenk aan die ewige belange "van de Heidenen, die onder ons en rondom ons wonen". Op Philippolis het hy soveel aandag aan die sendingwerk gegee dat van die wit lidmate begin kla het en in 1883 het twee hulle van die NG Kerk losgeskeur. Die Kerkraad het aan die saak aandag gegee, dog besluit dat die leraar ongesteurd met sy sendingwerk kon voortgaan. Wat sendingwerk betref, het Philippolis tussen die ander gemeentes van die Vrystaat uitgeblink en kon as 'n voorbeeld op dié gebied beskou word, want, hoewel die notules van die Sendinggemeente op Philippolis vantevore deurspek was met ontugsake, het die werk van ds. Fraser sodanig vrug afgewerp dat die sedelike peil van die Sendinggemeente in 1897 besonder hoog was.

Na aanleiding van die reusetaak wat hy in die Vrystaatse Kerk op sy skouers geneem het, ontstaan die vraag hoe die gemeente van Philippolis daaroor gevoel het. Was daar nie miskien die gedagte dat hy te veel hooi op sy vurk geneem en plaaslike geestelike werk verwaarloos het nie? Volgens J.A. Bosch is die antwoord hierop "ondubbelsinnig: nee! Sy werkywer was onbeperk en sy verantwoordelikheidsbesef te groot. Daarby was hy so diep-menslik en innig-opreg dat daar tussen hom, sy Kerlcraad en gemeente die grootste vertroue en intimiteit geheers het. Sy gevoeligste probleme, soos gebrek aan geld, het hy openhartig aan die Kerkraad gestel wat vanaf die begin die herderpaar op die hande gedra en hul getrou moreel en finansieel gesteun het.

Nadat die gewone werksaamhede van 'n gekombineerde kerkraadsvergadering, gehou in Julie 1866, afgehandel was, het die leraar oor 'n besondere saak die Woord begin voer en hy het aan die broeders gemeld "hoedat hij als leeraar en zij als Kerkeraadsleden in dezer gemeente nu meer dan 3 jaren in het naauwste verband tot elkander stonden, dat hij met vreugde en liefde in deze gemeente werkzaam is en hij vertrouwt ook met den zegen des Heeren. Voor de eerste maal moet hij nu in hun midden van eene zaak melding maken, waarvan hij liever zou zwijgen maar door den nood gedwongen, is hij verpligh zulks te doen n.l. dat hij door wereldsche beslommeringen en zorgen menigmaal zijn werk zuchtend moet verrighten, daar hij door eene schuld gedrukt word, die hij met moeite kon afbetalen met zijn tegenwoordig traktament en verzoekt dus de Kerkeraad indien hij eene mogelijkheid er toe ziet, zijn salaris te verhoogen." Hierop is hy gevra om die vergadering te verlaat en die oudste lid van die Kerkraad het as voorsitter opgetree. Eenparig is besluit om die salaris van die leraar met £50 per jaar te verhoog. Verder het van die broeders geld aan die leraar geskenk ter delging van sy skuld en beloof om hom "ter hulpe te komen en hem hunne innige begeerte te kennen te geven dat hij onbelemmerd het werk des Heeren in hun midden moge verrighten". Ná die vergadering het die kerkraadslede uit eie geledere £205 aan die leraar geskenk.

In 1868, nadat hy weer gevra is om die vergadering te verlaat omdat 'n saak wat hom geraak het, ter sprake gekom het, het die plaasvervangende voorsitter meegedeel dat die leraar nog nie sy finansiële moeilikheide te bowe gekom het nie. Die waarde van die "bluebacks", die destydse 2 sjielings en 6 pennies, wanneer dit uitgewissel word vir koloniale geld, het met die helfte gedaal. As gevolg hiervan kon die leraar nie al sy skuld betaal nie en hierop het die lede van die Kerkraad besluit "dat de leden des Kerkeraads en de vermogende leden der Gemeente verzocht worden een Baal wol den Leeraar te verkoopen tegen kolonialen prijs en als hij eene vracht heeft, deselve naar Colesberg voor hem te voeren". 'n Lys is onmiddellik geopen en op die kerkraadsvergadering is tien bale wol gekollekteer. Ná die vergadering is die leraar hieromtrent ingelig.

Die gemeentelede is op 'n later tydstip in die verband genader. In 1869 is weer bekendgemaak dat genoemde pogings ter delging van die leraar se skuld nie veel vrug afgewerp het nie, maar tydens die Nagmaalsviering op 7 Junie 1869 is die saak verder voortgesit en toe is die leraar se skuld finaal gedelg. In 1871 toe hy na Kaapstad beroep is, het die gemeente hom 'n adres aangebied waarin die wens uitgespreek is dat hy in sy gemeente te Philippolis moet bly. Die adres het hy met dank aanvaar "en verzekert de vergadering dat indien het de wil des Heeren mogh zijn hij wel met vele opofferingen maar toch met blijdschap bij zijne gemeente zou blijven". Vir dié beroep het hy bedank. Twee jaar later het die leraar 'n verdere verhoging van £75 per jaar gekry, want die Kerkraad was verheug omdat hy vir die beroep na Kaapstad bedank het. Sy salaris is tot £500 per jaar verhoog en alle vervoerkoste ten opsigte van sy nuwe meubels wat uit Europa bestel is, is deur die Kerkraad betaal.

Gedurende Februarie 1875 het hy weer 'n beroep ontvang waarvoor hy ook bedank het, weer eens tot groot blydskap van sy gemeente. Nadat hy in die volgende jaar vir nog twee beroepe, naamlik Smithfield en Colesberg bedank het, het die Kerkraad twee erwe te Waterkloof aan hom geskenk. Hy was baie verheug daaroor, waarna hy sy dank betuig het en "zijne gewilligheid om steeds zich de moeijelikheden van Waterklocf te laten welgevallen". In dieselfde tyd is "eene geschikte Kerkwagen" vir die leraar aangeskaf. Op versoek van die Kerkraad het die heer Jacob de Villiers, lidmaat van die gemeente wat op besoek in die Paarl was, die wa daar gekoop teen 'n bedrag van £127.10.0. Die kerkraad is hiertoe gedwing "wegens de moeijelikheclen, die er altoos bestaan om een wagen te krijgen, wanneer de Leeraar met zijne familie eene reis doen moet". Baie jare het die leraar die voertuig gebruik, maar in 1894 is dit weer verkoop, want van toe af kon hy en sy gesin van die spoorweë gebruik maak.

Ds. en mev. Fraser het hul gemeente met 'n onbaatsugtige liefde gedien. Nooit was daar probleme of geskille wat onopgelos gebly het nie. Een keer het die leraar hom in 'n onenigheid met 'n gemeentelid bevind. Die saak is in die Kerkraad te berde gebring. 'n Sekere heer Louw het die leraar daarvan beskuldig dat hy in sy preek op hom (die klaer) geskimp het. Die heer Louw het die leraar baie beledigend aangespreek, dog nieteenstaande die verduideliking van laasgenoemde dat hy nóg tydens die skrywe van sy preek nóg by die lewering daarvan aan die klaer gedink het, het Louw volgehou "dat er wel aan hem gedacht en op hem geschempt was". Die saak is in die kerkraadsvergadering behandel toe die heer Louw ook teenwoordig was. Ds. Fraser is onskuldig bevind en Louw het grootmoediglik die leraar die hand gegee. Nadat die klaer die vergadering verlaat het en die leraar weer alleen met sy kerlcraad was, het hy aan die vergadering verduidelik "de moeijelikheid van het werk des getrouwen Predikers en verzoekt de Broeders hem tog niet in hunne gebeden te vergeten, opdat hij altoos moge gevoelen bij het studeren, dat hij door den Geest Gods geleid wordt".

In 1877 het hy en sy gesin na Skotland vertrek waar hy die Vrystaatse Kerk op die Pan-Presbiteriaanse konsilie moes gaan verteenwoordig. Hulle het met die Dunrobin Castle gereis. Op dieselfde skip was ook die deputasie van die Suid-Afrikaanse Republiek, pres. Paul Kruger, A.J.P. Jorissen en Eduard Bok, wat by die Britse regering moes gaan protesteer teen die proklamasie van Theophilus Shepstone waardeur 'n einde aan die onafhanklikheid van Transvaal gemaak is. Dit was op dié skip waar die jongeheer M.T. Steyn, wat vir verdere studie in die regswese na Europa vertrek het, kennis gemaak het met die 12-jarige dogter van die leraar, Tibbie, wat later sy eggenote geword het en as sy presidentsvrou soveel lief en leed met hom sou deel.

In Desember 1877 het die gesin Fraser in Philippolis teruggekeer. Gedurende hul afwesigheid is die jongste kind wat by vriende agtergebly het, aan kroep oorlede. Namate die leraar se finansiële verpligtinge ten opsigte van sy kinders se opvoeding toegeneem het, het die kerkraad hom nog meer gehelp. So is in 1879 verdere finansiële steun aan hom geskenk "als eene tegemoetkoming wegens het onderwijs zijner kinderen te Bloemfontein". Hy het gesê dat die gemeente hom innig bind "en het voor hem onmogelijk maakt zich van haar los te scheuren". Hierdie liefde het ook daartoe bygedra om "voor de 4de maal te doen besluiten om voor het beroep naar de Kaapstad te bedanken".

In die volgende jaar het die leraar weer 'n bedrag vir die studie van sy kinders ontvang, dog in 1881 moes hy aan die Kerkraad meedeel "dat hij wegens de duurte van alles en de onkosten van zijne kinderen op school te Bloemfontein ook dit jaar niet was uitgekomen met zijn tractament en dat het hem aangenaam zou zijn indien de Kerkeraad hem als in de twee laaste jaren met eene klein geschenk ter hulpe kon komen". Hy is gevra om die vergadering te verlaat en £50 is as geskenk aangebied. In 1881, toe hy vir die beroep na Uitenhage bedank het, is sy salaris met £300 verhoog en hy sou voortaan £800 per jaar ontvang. Soos so dikwels in die verlede moes hy weer sy kerkraad bedank en het die hoop uitgespreek "dat de Heer door Zijne genade hem tot eene grooteren zegen in de toekomst voor de gemeente zou maken".

In 1882 het ds. en mev. Fraser vir drie maande na Kaapstad vertrek om daar waar te neem terwyl ds. A.D. Lückhoff met vakansie na Europa vertrek het. Ds. Fraser het meegedeel dat hy met graagte 'n tydjie in dié gemeente sou wil werk "die hem tot 4-maal toe beroepen had, maar welk beroep bij ter wille zijner gemeente en der Kerk van den Vrijstaat nooit had kunnen aannemen". Die versoek is toegestaan en in September 1882 het "De Fakkel" (die orgaan van die Vrystaatse Kerk) die volgende beriggie oor Philippolis geplaas wat die gehegtheid aan hul leraar bewys: "Philippolis: Met verlangen ziet deze gemeente de terugkomst van haren herder en leeraar tegemoet."

Nadat die rondgaande hof met adv. M.T. Steyn, wat sy studie in Europa voltooi en na Suid-Afrika teruggekeer het, in die tyd op Philippolis sittings gehad het, het die verhouding tussen hom en Tibbie Fraser intiemer geword. In 1884 is hulle verloof en op 10 Maart 1887 is die paartjie op Philippolis in die huwelik bevestig. "Dit was 'n groot dag vir Philippolis, en ter wille van die skaar van vriende en familiebetrekkinge was die resepsie in die magistraatskantoor en alles pragtig in die haak," volgens N.J. van der Merwe in sy boek "Marthinus Theunis Steyn".

Vanaf 1890 het ds. en mevrou Fraser se gesondheid veel te wense oorgelaat. In die jaar was hy vir etlike weke met siekteverlof in Port Elizabeth. In 1892 het hulle vir agt maande na Skotland vertrek omdat sy gade graag haar begeerte asook dié van haar bejaarde moeder wou bevredig "om haar nogeens voor haren dood te besoeken en te zien en ten tweede omdat hij meent dat het beide voor zijne gesondheid en het opscherpen van zijne werklust goed zal zijn eene verandering te maken". Die gemeente van Philippolis het met groot verlange op die koms van hulle herderpaar gewag. Die hartlikheid waarmee hul op Philippolis terugverwelkom is, toon watter innige liefde tussen gemeente en die geagte herderpaar aanwesig was.

"De Fakkel" van Januarie 1894 berig soos volg: "Den 16den December 193, was een dag van groote vreugde voor de gemeente van Philippolis. Trouwens het was de dag waarop zij haren herder en leeraar met zijne gade (na eene afwezigheid van 8 maanden) uit den vreemde terug verwachten. Reeds vroeg in den morgen was ons klein dorpje in rep en roer, en maakt men zich gereed den leeraar in gemoet te rijden. Ongeveer een uur in den namiddag vertrokken er ongeveer 100 karren en ruiters naar de plaats Houthaalberg, alwaar men de komst van Ds. Fraser afwachte. Precies om half vier arriveerden zij, en na allen hartelijk gegroet te hebben, werd den Leeraar door ouderling van den Heever een adres voorgelezen en eene beurs overhandigd. De grijze leeraar was zoo aangedaan, dat hij nauwelijks spreken kon. Het aanschouwen van die menigte rijtuigen, de wijze waarop zji ontvangen werden, en de toegenegenheid zijner gemeente, maakten zijn gemoed te vol om behoorlik op alles te antwoorden. Daarna werd het eerste vers van Psalm 146 gezongen, en vertrok de groote menigte naar het dorp."38) Die kerk was die volgende möre stampvol en stoele moes ingedra word. Die Sondagnamiddag is ook 'n diens gehou en toe was die kerk weer van hoek tot kant gevul. Almal was gretig om na „den geachten Leeraar te luisteren." Die innige verhouding en opmerklike hartlike liefde tussen "deze gemeente en leeraar is waarlijk navolgenswaardig en aanmoedigend voor onze Kerk over het algemeen. Moge de band van liefde, die er tusschen gemeente en leeraar bestaat steeds nauwer toegehaald worden".

In die daaropvolgende jare het albei se gesondheid steeds verswak sodat ds. Fraser besluit het om gedurende 1897 na Karlsbad in Duitsland te vertrek. "Hij wil, hoe pijnlik het hem ook moge zijn om zijne gemeente te verlaten gaarne verlof van den Kerkeraad hebben voor een onbepaalde tijd van afwesigheid." Hy wou hê dat 'n proponent teen 'n salaris van ongeveer £200 per jaar moes waarneem, waarvan hyself £100 sou bydra as die kerkraad daarvoor kans sien om die ander £100 byeen te bring. Die kerkraad het anders besluit en elke veertien dae het leraars van omliggende dorpe op Philippolis dienste gehou. Aan die begin van 1898 het hulle dus weer om gesondheidsredes met die stoomboot Gaul na Europa vertrek, en ongeveer nege maande in die buiteland vertoef. In Januarie 1898, met hul terugkoms in Philippolis, het die kerkraad hul weer 'n mooi adres aangebied.

J.A. Bosch skryf: "Die baie blyke van welwillendheid en toegeneentheid was die openbaring van 'n goeie wedersydse verstandhouding. Die gemeente van Philippolis het hierdie eerste herderpaar aangehang en innig liefgehad. 'n Hoë agting is jeens hul gekoester, want hul pligsgetrouheid, nougesetheid, stiptelikheid en Godsvertroue was navolgenswaardig. Ds. Fraser was 'n baie ernstige prediker en het bowenal gepoog om die gemeente se Godsvertroue te versterk. In sy preke het hy ook dikwels teen ledigheid en losbandigheid gewaarsku. Hy het gereeld huisbesoek gedoen en daardeur die geestelike liefdesband versterk. Hy en sy gesin het ook die gemeente van Philippolis liefgekry en aan hul geheg geraak. Alhoewel die gemeente 'n baie chaotiese oorlogstyd beleef het en ontwrigting aan die orde was, het leraar en gemeente nie van mekaar vervreem nie. Die liefdesbande wat ná die Tweede Vryheidsoorlog nog net so heg en dit sou selfs in die laaste jare van die herderpaar se verblyf in Philippolis hegter word."

Met die uitbreek van die oorlog op 11 Oktober 1899, het die burgers van Philippolis ook dadelik aan die roepstem om hul vaderland te verdedig, gehoor gegee. Voordat hulle op kommando gegaan het, het ds. Fraser 'n spesiale diens in die kerk gehou. Die kerk was stampvol en die diens het ongeveer twee uur geduur. Hy het 'n treffende rede gelewer, maar het daarin niks van die oorlog genoem nie. In sy gebed het hy die Allerhoogste gevra om die klein Boerevolkie wat teenoor 'n magtige nasie staan, te help, want dié volkie sal verjaag word, sodat baie in berge en bosse skuiling sal moet soek. Sommige mense wat die diens bygewoon het en wat optimisties was oor die verloop van die oorlog, was gebelgd. Ds. Fraser was tydens die diens merkbaar aangedaan, maar die bykans 250 burgers was moedvol en onbevrees. 'n Paar dae later het die eerste burgers in die rigting van Colesberg vertrek om die noordelike Kaapkolonie te patrolleer.

Die eerste skermutseling waaraan hulle deelgeneem het, het in Januarie 1900 te Colesberg plaasgevind. In Maart 1900 het genl. Clements en sy troepe Philippolis binnegeval. Die dorp was voortaan onder Engelse gesag met offisier Tomkins aan die hoof. Vanaf dié tydstip het die vernietigingswerk op Philippolis begin. Woonhuise van burgers en onder andere ook die pastorie en die meubels van ds. en mev. Fraser, is deur brand in puin gelê. Die kerkgebou het die Britse soldate se fort geword, want sandsakke is in die toringvensters gepak. Vanuit die toring kon hulle cor die dorp en onmiddellike omgewing 'n wakende oog hou. Die omheining om die kerkgebou is ook platgetrap. Die orrel is onherstelbaar beskadig en die pragtige preekstoel moes sy vuurdoop ondergaan. Van die puntige houttierlantyntjies is afgebreek en nooit weer kon die preekstoel herstel word soos dit oorspronklik gelyk het nie.

Die gemeente is in hierdie haglike omstandighede bowendien herderloos gelaat. Ds. Fraser en sy dogter Emmeline is saam met 'n aantal ander republikeine deur die Britse militere owerheid vanaf Philippolis weggeneem. Hy het te voet in Bloemfontein aangekom "en is na die tronk geneem. Emmeline, toe 'n meisie van 21, is in 'n koletrok vervoer. Toe sy op die Bloemfonteinse stasie aankom, moes sy in die brandend hete son drie myl te voet loop na die vrouekamp buitekant die dorp, en self haar bagasie dra, met gewapende soldate agter haar. Een van die soldate het hom ontferm en haar gehelp." Mnr. J.G. Fraser, die broer van ds. Fraser, het van die onsimpatieke behandeling gehoor en gesorg dat laasgenoemde om gesondheidsredes losgelaat word, maar hy moes vir £500 as borg teken vir ds. Fraser. Emmeline is ook uit die kamp gehaal en op dieselfde dag is hulle na die huis geneem waar mev. pres. Steyn op bevel van die Britse regering bedags en snags deur die soldate bewaak is. Ds. Fraser was gekrenk oor die behandeling wat hy van die soldate ontvang het, "maar sy waardigheid was ongeskonde".

In die tussentyd het mev. Fraser op Philippolis agtergebly en ds. Fraser-hulle het niks van haar gehoor nie, wat 'n ontsettende bekommernis veroorsaak het. "Ds. Fraser was op parool uit en is nie eens toegelaat om die kamp te besoek waarin baie van sy gemeentelede verkeer het en soveel sterfgevalle voorgekom het nie. Die omstandighede het swaar op hom gedruk, sodat mev. Steyn kragdadig opgetree het om verlof te verkry dat hy na Philippolis kan terugkeer. Hy het sy pas ontvang en na drie maande terug-gegaan . . . 'n Paar maande later is die gesin Fraser na die kamp op Norvalspont geneem en vandaar na Oos-Londen." (Aangehaal uit Nellie Kruger se boek "Rachel Isabella Steyn") Vanaf Oos-Londen het hul na Kaapstad vertrek "waar hij sich onder geneeskundige behandeling wenscht te stellen" ("De Kerkbode, 14 Augustus 1902). Daar het hy 'n ernstige operasie ondergaan.

Omdat baie burgers in die suidelike dele van die noordelike magte afgesny geraak het, het sommige gedurende Julie tot Oktober 1900 stil op hul plase gaan bly. In Oktober het Boerepatrollies uit die noorde onder Fouché, Scheepers en Hertzog, tot in die suide deurgedring. Die meeste burgers het toe weer moed geskep en opnuut op kommando gegaan. Verskeie gevegte het hierna in Philippolis se omgewing plaasgevind. By Havenga-koppies aan die Philippolis-Fauresmith-pad, is N.C. Havenga, wat onder bevel van genl. Hertzog was en ook laasgenoemde se militêre sekretaris was, in November 1900 gewond. Daarom is dié koppies na hom genoem. Nog 'n geveg het by Hamelfontein in die rigting van Luckhoff plaasgevind. In albei gevegte moes die Boere terugval weens die tekort aan ammunisie.

In Philippolis was ook 'n botsing. Die Boere het Philippolis omsingel sodat die Engelse hulle in Tomkinskop aan die kant van die dorp moes verskans. Etlike dae was hulle daar vasgekeer en het byna van dors vergaan. Die reuk van ontbindende lyke in die Engelse laer het onuithoudbaar geword. Eers nadat kolomme onder Barber en White met versterkings opgedaag het, is die vasgekeerde Engelse ontset. Hierna het kleiner skermutselings op Tuinplaas, Kleinwaaihoek en Boesmansfontein plaasgevind. Enkele Philippolis-burgers het in hierdie en in ander gevegte in die Vrystaat gesneuwel. In dié verband kan die name van H. Gertenbach en Willie Muller in herinnering geroep word. In dié tyd is dr. Eagle, wat baie gewondes in Philippolis behandel het, ook daar oorlede. Soos verwag kan word, was die atmosfeer in die dorp baie gespanne. Aan alle kerklike bedrywighede het 'n einde gekom. Benewens die kerkgebou is huise in die dorp ook as forte gebruik en skietgate is in die mure aangebring. Manspersone wat moontlik by die Boeremagte kon aansluit, moes elke môre by die Engelse offisiere gaan rapporteer en die dorp kon alleen met 'n skriftelike toestemming verlaat word.

Aan die einde van 1900 het lord Kitchener, wat lord Roberts as opperbevelhebber van die Imperiale troepe in Suid-Afrika opgevolg het, met sy verwoestingskampanje begin. Hy het op groot skaal getrag om die hardnekkige Boere tot onderwerping te dwing deur hul plase te vernietig en hul huisgesinne na konsentrasiekampe te vervoer. Die Philippolis-krygsgevangenes is na die kampe te Norvalspont, Springfontein, Bethulie, Bloemfontein, Kimberley, Heilbron en na die Oranjerivier-kamp, wat tussen Philippolis en Jacobsdal aan die Oranjerivier geleë was, vervoer. Die meeste Philippolis-krygsgevangenes was egter in die eersgenoemde drie kampe. Die grootste aantal was in die Bethulie-kamp, waar 89 kinders en krygsgevangenes onder 20 jaar oorlede is. Daar is 21 volwassenes in dié kamp oorlede. In Norvalspont is 41 kinders en krygsgevangenes onder 20 jaar oorlede. In die kamp is 10 volwassenes oorlede. In die Springfontein-kamp is 30 kinders en krygsgevangenes onder 20 jaar en sewe volwassenes oorlede. Die totale aantal Philippolis-kinders onder tien jaar wat in al die konsentrasiekampe oorlede is, is 160. Dertig kinders tussen 11 en 20 jaar en 42 volwassenes is in al die kampe oorlede. Die totale aantal oorledenes uit Philippolis, is 232.

Uit 'n brief wat ene mev. P.J. Botha aan 'n suster in Kaapstad geskryf het, blyk dit duidelik hoe die kamplewe was. In haar brief vertel sy dat daar 31 gesinne uit Philippolis in die konsentrasiekamp is, te midde van die haglikste omstandighede. Sy en haar vyf kinders is in 'n kloktent, wat totaal ondoeltreffend is, ingeprop: dit is nie net baie warm en bedompig nie, maar wanneer dit reën, stroom die water van alle kante in om alles en almal in 'n ommesientjie te benat. Voorts deel sy mee dat hulle water by 'n waterkar moet kry en dat hulle self vir vuurmaakhout moet sorg. Hulle is verbied om na die dorp te gaan en in die kamp kon hulle ook nie besoek word nie. Hulle kos word gerantsoeneer en geen eetgoed kon van goedgesinde persone ontvang word nie. Sy voel trots om saam met haar volksgenote te ly en sal in hierdie tye van beproewing die geloof behou. Haar seun is reeds as 'n krygsgevangene na Ceylon gestuur en van haar eggenoot het sy maande gelede iets verneem. Al hul aardse besittings is deur die kakies vernietig en as enigste troos besef sy dat die mens nakend die wêreld binnegekom het en weer so sal heengaan.

Ná die Vrede van Vereeniging is die vroue en kinders per trein tot op Springfontein vervoer. Vandaar moes hulle self planne beraam om hulle vernielde tuistes te bereik. Vanaf Oktober 1902 het die krygsgevangenes wat na Indië en Ceylon gestuur is, begin terugkeer en 'n aanvang met die heropbou van hul eiendom gemaak. Eers in April 1903 het ds. en mevrou Fraser per trein op Springfontein aangekom en na Philippolis vertrek om hul geestelike arbeid te hervat. Hul tuiskoms, so anders as in die verlede, was doodstil. Min gemeentelede het hulle langs die pad ingewag, want die meeste was verarm en het toe geen rytuie besit nie. Die terugkoms in Philippolis het 'n einde gebring aan die langdurige wedersydse bekommernis van leraar en gemeente, want vir meer as drie jaar was hulle van mekaar geskei.

Hoewel die gesondheid van ds. en mev. Fraser veel te wense oorgelaat het, het hulle geen steen onaangeroerd gelaat om met die heropbouingswerk van hulle gemeente te begin nie. Eers moes hulle self gehuisves word en tydelik het hulle hul intrek in die huis van mnr. J.J. Gertenbach geneem. Die ou woning wat hulle op die stadium betrek het, is later afgebreek en deur 'n nuwe vervang. Die afgebrande pastorie is spoedig herstel, sodat hulle dit in 1904 weer in gebruik geneem het. Hulle het self die pastorie van meubels voorsien, want die Kerkraad was slegs in staat om die vervoerkoste daarvan te betaal. Die gemeente van Philippolis wat voor die oorlog welvarend was, is in die tussentyd verarm en ontwrig. Hierdie gemeente wat voorheen ander kon help, moes nou self hulp ontvang en besuinigingspogings moes aangewend word. Die gemeente het verskillende gifte ontvang, onder andere van die susters in Kaapstad en mev. Marie Koopmans-De Wet. Sy het verskeie kiste met benodigdhede aangestuur, sodat dit aan die armes uitgedeel kon word. Kollektes is in die Kaapkolonie ten bate van die geruïneerde gemeente gehou en goedgesindes het vee en graan voorsien.

Ds. Fraser het ook aangebied dat sy jaarlikse salaris met £200 verminder moes word. Die Kerkraad het egter besluit op £160 per jaar. In September 1903 is vergoedingsgeld van die regering ontvang, wat 'n bedrag van £551.8.0 beloop het. Benewens die besnoeiing van die leraar se salaris, is die gemeente se uitgawes ook verminder deurdat die Sinode slegs die noodsaaklikste bydraes van hulle geëis het, naamlik dié vir die predikante-pensioenfonds, die sending, die Kweekskool en die teologiese studente se ondersteuningsfonds.

Emily Hobhouse het ook die gemeente van Philippolis gehelp en groot opheffingswerk verrig. Deur haar toedoen is 'n spin-en-weefskool op die dorp gestig. Die skool was vir moeders en dogters bedoel wat vir hulle eie beswil dié kuns kon aanleer. Daar is baie matte, dekens en komberse gemaak wat goedkoop verkoop is. Ene Strauss was die hoof van die skool. Tuis kon woldrade vir die skool gedraai word en vir dié arbeid het die skool vergoed. 'n Hele hele paar jaar het die skool in Philippolis bestaan en later, toe dit tot niet gegaan het, is die masjinerie weggestuur. Hierdie spin-en weefskool was op dieselfde perseel waar die winkel Ons Dien" in later jare sou staan. Benewens klere en proviand het Emily Hobhouse ook lenings vir noodsaaklike rehabilitasiewerk beskikbaar gestel. Dit blyk uit 'n brief wat sy in Oktober 1903 aan mnr. M. Liefman, 'n winkelier, gerig het. Sy het 'n bedrag aan 'n sekere mnr. D. F. .Raal, wat 'n bakkiespomp wou koop, geleen, ten einde sy kanse vir 'n koringoes te verstewig. Blykbaar was hy nie in staat om die geleende bedrag terug te betaal nie, waarop hy die pomp teruggestuur het. Emily Hobhouse het berig dat die pomp verkoop moes word ten bate van die NG kerk op Philippolis.

In dieselfde maand het sy 'n besoek aan Philippolis gebring. 'n Groot verwelkoming is in die Christelike Jongeliedesaal gereël om "die groote weldoenster van ons volk in den tijd des oorlogs en nog bij voortduring, van harte te verwelkomen".

Aan die begin van 1904 het sake in Philippolis al weer beter begin lyk, want ds. Fraser het die volgende in "De Kerkbode" laat publiseer: "De Heere heeft in Zijne goedheid ons nu gezegende regens geschonken, en ik wil hopen dat, hoewel zij te laat gekomen zijn voor den milie-oogst, er toch nog wat groenten zullen gewonnen worden, en dat onze toestand alzoo wat verbeteren zal . . . de Heere heeft ons, boven onze stoutste verwachting, in staar gesteld om onze geruineerde eigendommen zoo ver te herstellen dat zij weer goed bruikbaar zijn."

Weens gebrek aan geld kon in 1906 eers met die herstel van die kerk begin word. Die heer Botha het die kerk teen die geringe som van £225 herstel en omdat die kerk so diep in die skuld gedompel was, is dit slegs met draad en ysterpale omhein. In 1907 het die pas herstelde, stewige gebou byna in ligte laaie gestaan. Gedurende 'n aanddiens het een van die paraffienlampe langs die preekstoel afgeval en in 'n oogwenk het 'n geweldige brand ontstaan. Baie toehoorders was paniekbevange en het na buite gestroom. Mnr. J.J. Gertenbach, wat later £70 bygedra het vir die gasbeligting, het na die vuur gesnel en met behulp van die tapyt wat voor die kansel gelê het, die vlamme geblus. As gevolg van hierdie gebeurtenis, en ten einde die beligting te verbeter het baie gemeentelede sterk op die installering van gaslampe in die kerk aangedring. Na aanleiding van 'n brief van Hofmeyer en Du Toit van Kaapstad, wat gemeld het dat hulle die kerk teen billike voorwaardes met gaslampe kon verlig, is in 1907 besluit om van die aanbod gebruik te maak. Die beligting het die Kerkraad £140 gekos. Van hierdie bedrag het die heer J.J. Gertenbach toe die helfte bygedra op voorwaarde "dat het toestel alleen voor de Kerk en niet voor eenig ander gebouw, Pastorie of Zaal zal gebruikt worden". Die ander gemeentelede het ook ruim vir dié doel bygedra en die gasbeligting is aangebring.

Wat die aankoop van 'n nuwe orrel betref, het die Kerkraad in September 1903 besluit dat hulle geen vrymoedigheid het "om thans tot het aankoopen van een orgel overtegaan". In 1904 het ds. Fraser aan die kerkraad meegedeel dat die NG gemeente Middelburg, Kaap, hul ou orrel as geskenk wil weggee. Namens die kerkraad het hy toe 'n versoek aan die kerkraad van Middelburg gerig "dat hij goedgunstiglik gemeld oud orgel aan de Gemeente van Philippolis, die onder haar vele verliezen, ook haar orgel heeft verloren, moge geven". Op dié versoek het Middelburg geantwoord dat die orrel reeds as geskenk aan die Gereformeerde gemeente aldaar gegee is. In 1906 het M. Liefman £250 in sy testament aan die Kerkraad vir 'n nuwe orrel nagelaat. Mnr. J.J. Gertenbach het ook £250 geskenk op voorwaarde dat die Kerkraad £250 skenk. Laasgenoemde is voorlopig van die weduwee R. Grobbelaar geleen. Op 22 Januarie 1906 is besluit om op advies van orrelis P.K. de Villiers van Worcester 'n nuwe orrel te bestel.

Sonder veel versuim is 'n groot veldtog geloods om die orrel kontant in te wy. Die gemeente het die hand diep in die sak gesteek en op 25 Januarie 1907 is die nuwe orrel wat destyds as die mooiste in die Oranjerivier-kolonie en een van die beste kerkorrels in Suid-Afrika beskou is, in gebruik geneem. Dit was 'n groot funksie, want ses predikante, seuns van Philippolis het die geleentheid bygewoon. "De gemeente van Philippolis kan sich verblijden met in het bezit te zijn van zulk een prachtig degelijk orgel. Het instrument is van de wereld bekende makers, de heren Brindley en Foster van Sheffield en heeft met kosten van oprichten omtrent £950 gekost, dit bedrag is geheel gedekt. Daartoe hebben bijgedragen een legaat van wijlen den heer M. Liefman £250, gift van de heer J.J. Gertenbach van Grootfontein £250, en de balans werd gevonden uit opbrengs van een Vrouwen bazaar, en giften uit de gemeente."

Te midde van al die blydskap oor die aankoms van die nuwe orrel, het menigeen in die hart diep bedroef gevoel, want die gemeente het geweet "dat haar ouden leeraar haar weldra gaat verlaten om ene welverdiende rust te genieten". Op 3 Junie 1907 is 'n gekombineerde kerkraadsvergadering te Philippolis gehou. Dit was die laaste kerkraadsvergadering wat ds. Fraser te Philippolis gehou het. In sy verwelkomingsrede aan die begin van die vergadering het hy meegedeel dat "het de begeerte zijns harten was om bij de laaste Kerkeraadsvergadering van beide dienstdoende en rustende Kerkeraadsleden afscheid te nemen". Voorts het hy al die boeke en dokumente oorhandig en van die gemeente se finansies verslag gedoen. Die verslag het getoon dat daar £181.19.81 aan kontant was en aan goeie skuldbewyse £487.15.3, 'n totaal van £669.14.11.

Op dieselfde vergadering het hy gesê dat hy altyd openhartig met sy kerkraad was en dat hy dit ook in dié vergadering wou doen. Voorts het hy tot die teer saak oorgegaan om hulle te versoek om aan hom jaarliks £80 te leen ter betaling van sy premies op sy assuransiepolisse. Daarna het hy vir enkele oomblikke die vergadering verlaat en toe hy weer binnegeroep is, is aan hom meegedeel dat besluit is om aan hom "in plaats van £80, £100 per jaar overeenkomstig de door hem gestelde voorwaarden te leenen". Hy het met merkbare aangedaanheid van die besluit verneem en sy dank aan die broeders betuig "voor dit bewijs hunner liefde, die overeenstemt met al hunne daden en hunne handelwijze jegens hem en zijne gade gedurende de 44 jaar", wat hy in hulle midde werksaam was. Nadat al die werksaamhede van die vergadering afgehandel is, het hy die lede vir hulle geduld bedank en op versoek van die leraar het br. Van Zyl die vergadering met gebed afgesluit "waarin hij op zeer gevoelige wijze gewag maakt van de hartelike wijze waarop steeds in de vergadering alle werksaamheden, zelfs de moeijelikste worden volbracht en draagt vooral den Voors. met zijne gade op hun ouden dag en in het werk dat zij nog mogen doen aan de bewaring en zegen des Heeren op"."

Op 5 Julie 1907 het ds. Fraser sy eervolle ontslag gekry nadat die konsulent, ds. Jooste van Trompsburg, wat die voorsitterstoel ingeneem het, 'n paar woorde ter bemoediging aan die vertrekkende leraar gerig het. As 'n aandenking van die gemeente wat hul 44 jaar getrou gedien het, het hul 'n silwer teestel ontvang "waarop hunne namen geschreven zijn ter gedachtenis van de Gemeente van Philippolis". Die sesde en sewende Julie 1907 was droewige dae vir Philippolis, want toe het die herderspaar van hul gemeente afskeid geneem. Ds. Fraser het sy afskeidsboodskap na aanleiding van Handelinge 20 verse 7 en 32 gelewer. Hy het die gemeente daarop gewys dat die liefde tussen hulle gewoon het gedurende hulle verblyf in Philippolis en waar liefde woon "gebiedt de Heer Zijn zegen". Hy het hul bedank vir hierdie liefde en verder afskeid geneem van die Sondagskool, die pastorie en die kerkhof, waar twee kinders van die pastorie begrawe lê. Pas hierna het hy die begeerte uitgespreek "dat als het zal kunnen geschieden, dat ook ons stof, eenmaal in het midden van onze dierbare gemeente, tot den dag der heerlijke opstanding moge rusten". Hy en sy gade het aan almal 'n vaarwel toegeroep en bygevoeg dat indien "wij elkander niet weer hier ontmoeten dan tot wederziens als wij ons erfdeel, door Gods genade, eenmaal met de geheiligden zullen ontvangen.

Ná die dankgebed is adresse deur die kerkraad, die gemeente van Luckhoff en die stadsraad hulle aangebied. Met gevoelvolle woorde is die hegte bande na 44 jaar losgemaak: "Verliest de Gemeente in U den trouwen Leeraar en Herder, die inwoners van Philippolis verliezen in U den waardigen medeburger, den liefdevollen vaderlijken vriend." Nadat die gryse leraar al die skenkers van die adresse bedank het, "zong het koor op de wijzie van "Home sweet home" een lied, gedicht door den heer Marais, den orgelist te Philippolis. Daarop klonk uit aller mond: "Dat's Heeren zegen op u daal" en ds. Fraser sprak den Zegen uit. De diens duurde twee en een half uur."

Nadat ds. Fraser sy emeritaat aanvaar het, het hy en sy gade vanaf Philippolis verhuis en na die plaas Onze Rust in die distrik Bloemfontein vertrek, waar hulle 'n tyd lank by pres. en mev. Steyn gaan inwoon het. Daarna het hulle hul in Kaapstad gaan vestig waar hy op Maandag 27 Februarie 1911 oorlede is. Op 5 Maart 1911 is hy op Philippolis ter aarde bestel. 'n Baie groot skare en 'n aansienlike aantal predikante was teenwoordig, "mede-arbeiders op het veld dat zoo ijverig door den overledene was bearbeid". Die kansel en baie ander dele van die kerk was in 'n swart roukleed gehul. Ná die roudiens in die kerk en terwyl die kerkklok gelui het, het die stoet grafwaarts beweeg. "Bij den ingang van de begraafplaats stonden eenige honderden naturellen, die bij de aankomst van den stoet hun liederen aanhieven. Hier werden de laaste woorden gesproken, de laaste gezang aangeheven; en het overschot van een man die edelmoedig geleefd, en zijn Meester trouw gediend had, onder veel tranen ter aarde besteld." As 'n blyk van waardering vir sy dienste het die gemeente al die onkoste verbonde aan sy begrafnis betaal. In April 1917 is mevrou Fraser oorlede en langs haar geliefde eggenoot in Philippolis ter ruste gelê.

In Mei 1914 is 'n monument ter nagedagtenis aan hom reg voor die kerkgebou onthul. Enkele treffende woorde op die gedenkteken vorm 'n volmaakte opsomming van sy vrugbare lewe: "Gewijd aan de Zalige Nagedachtenis van wijlen Ds. Colin Mackensie Fraser Geb. 20 Jan. 1837. Ovl. 27 Febr. 1911. In leven predikant der Ned. Geref. Gem. Philippolis 1863–1907 Door een dankbare Gemeente."



</doc>
<doc id="63839" url="https://af.wikipedia.org/wiki?curid=63839" title="Kapitulasie">
Kapitulasie

Kapitulasie, of oorgawe, is internasionaal regtelik 'n verklaring dat 'n party tydens 'n oorlog die stryd staak. Die party wat oorgee kan wissel van enkele troepe tot die totale oorgawe van 'n land of groep lande. Die verklaring kan individueel gemaak word of deur verteenwoordigers wat dan hulle onderdane tot oorgawe beveel. Die party wat oorgee word dan as gevangenes geneem of sekere regte gegun soos ooreengekom.

'n Bekende manier van oorgawe gedurende 'n oorlog is om 'n wit vlag te hys.


</doc>
<doc id="63849" url="https://af.wikipedia.org/wiki?curid=63849" title="Osjakan">
Osjakan

Osjakan (Armeens: Օշական, internasionale transkripsie: Oshakan) is 'n nedersetting in die Armeense provinsie (marz) Aragatsotn, sowat 8 kiliometer suid-wes van Artasjak, met 'n oppervlakte van 16,96 km² en 'n bevolking van 5 179. Dit is een van die bekendste dorpe in Armenië asook 'n belangrike pelgrimsoord vir Armeens-Apostoliese Christene. Hier het die geleerde Mesrop Masjtots, die skepper van die Armeense alfabet, sy laaste rusplek gevind.

In die tyd van die Arsakide-dinastie, een van die invloedrykste families in die antieke Koninkryk Armenië, het Osjakan as die hoofstad van die provinsie Ayrarat en sy Aragatsotn-distrik gefungeer. 

Die dorp word egter veral met Sint Mesrop Masjtots verbind wat hier in 440 ter ruste gelê is. Osjakan was die woonplek van vors Vahan Amatoeni, Sint Mesrop se beste vriend, wat sy begrafnis gereël het. Aanvanklik is 'n klein kapel oor die graf opgerig wat in die 1875 deur Katholikos Joris IV deur 'n eenskepige kerkgebou vervang is. Die muurskilderye in die binneruimte met tonele van Sint Mesrop se lewe en tradisionele Armeense motiewe is in 1960 deur die kunstenaar H. Minasian geskep.

Rondom die grafkerk, wat steeds die sentrum van Osjakan vorm, het gaandeweg gebouekomplekse asook 'n klein universiteit ontstaan. Die Armeense argitek Torosian het in 1962 'n obelisk ter ere van Sint Mesrop Masjtots in die vorm van 'n oopgeslane boek by die dorpsingang geskep.

In Osjakan en sy omgewing is grafte en geboue ontdek wat nog ouer as die Armeense alfabet is. Een van die belangrikste argeologiese vindplekke in Armenië is op die Didikond-heuwel in die suide van dorpsgebied geleë. Hier is die bouvalle van 'n Urarteïese vesting uit die 7de en 6de eeu v.C. ontdek, asook begrafnisplekke waarvan die oudstes uit die vroeë Ystertydperk in die 11de eeu v.C. dateer.

Die argeologiese vondse uit Osjakan, waaronder bronsstandbeelde en kleurryke keramiek, word tans in musea in die hoofstad Jerewan vertoon.


</doc>
<doc id="63852" url="https://af.wikipedia.org/wiki?curid=63852" title="Megalopidae">
Megalopidae

Die Tarpons ("Megalopidae") is 'n vis-familie van die orde Elopiformes. Die familie bevat slegs een genus met slegs twee spesies. Een van die spesies word aan die Suid-Afrikaanse kus aangetref.

Die familie leef hoofsaaklik in seewater, maar gaan ook varswater binne. Die familie kom voor in tropiese en subtropiese areas en word tot 2.2 m lank en is silwer-kleurig. Die familie is 'n gewilde soort sportvis.

Die volgende genus en gepaardgaande spesie kom aan die Suid-Afrikaanse kus voor:


Die ander spesie van die genus, "Megalops atlanticus", kom glad nie aan die Suid-Afrikaanse kus voor nie.

Heemstra het glad nie die familie "Megalopidae" beskryf in sy boek "Coastal Fishes of Southern Africa. 2004. ISBN 1-920033-01-7" nie terwyl dit gemeld word in die drie publikasies: 




</doc>
<doc id="63853" url="https://af.wikipedia.org/wiki?curid=63853" title="Bennie Keet">
Bennie Keet

Prof. dr. Barend Bartholomeus (Bennie) Keet (Alice, 20 Junie 1885 – Stellenbosch, 21 Junie 1974, slegs 'n dag ná sy 89ste verjaardag) was predikant in die Nederduitse Gereformeerde Kerk, hoogleraar aan die Kweekskool op Stellenboschen een van die vyf vertalers van die 1933-vertaling van die Bybel in Afrikaans. Hy word veral onthou as een van die weinig min stemme uit die NG Kerk wat reeds in die 1950's beswaar gemaak het teen Apartheid as synde onbybels en onchristelik een van net enkele Afrikaanssprekende "intellektuele rebelle" en "een van die vroegste teenstanders van apartheid" in dié kerkverband.

Prof. Pieter Verhoef beskryf hom in die "Suid-Afrikaanse Biografiese Woordeboek" as 'n "briljante teoloog, 'n deskundige op sy vakgebied" wat "oor 'n voortreflike intellektuele beskik" het. "Hy was 'n sterk omstrede figuur, maar tegelyk 'n diep gerespekteerde kampvegter vir sy ideale. Tiperend van hom was sy humorsin."

Keet is in die Oos-Kaap gebore waar sy vader, ook B.B. Keet, leraar van die destydse NG gemeente Alice was. Hy behaal die B.A.-graad in 1904 en die M.A.-graad in 1906, albei aan die Kaapse Universiteit. Hy voltooi die gebruiklike vierjarige kursus in godgeleerdheid aan die Stellenbosse Kweekskool in 1910, waar hy hom saam met ds. Tobie Muller vir Afrikaans beywer het, en gaan studeer vanaf die volgende jaar verder aan Princeton in die V.S.A. en die Vrye Universiteit in Amsterdam, waar hy op 24 Oktober 1914 promoveer met 'n verhandeling oor "De Theologie van Ernst Troeltsch".

Ná sy terugkeer in Suid-Afrika word hy hulpprediker in Noorder-Paarl (van 1914 tot 1916) en in 1916 volg hy vir dr. D.F. Malan, wat die Kerk verlaat het om redakteur van "De Burger" en uiteindelik eerste minister van die Unie van Suid-Afrika te word, op as leraar van die geskiedkundig belangrike NG gemeente Graaff-Reinet, waar sy voorgangers almal 'n belangrike rol in die kerklike en volkslewe van Suid-Afrika gespeel het, mense soos dr. Abraham Faure (1818–1822), di. Andrew Murray sr. (1822–1866), sy seun Charles (1866–1904), A.F. Louw (1894–1903; 1906–1912), P.G.J. Meiring (1904–1907), P.K. Albertyn (1906–1921) en J.F. Naudé (1921–1948).

Dr. Keet bly net tot 1919 op Graaff-Reinet, want van Februarie 1920 word hy aangestel as professor in dogmatiek, etiek, kerkreg en "Encyclopaedie". Later het hy die dogmatologiese vakke gedoseer. Hy tree af in 1959, toe hy reeds oor die 70 jaar oud was, ná 'n byna 40 jaar lange dienstyd.

In 1923 word hy saam met dr. J.D. du Toit (Totius) as eindvertaler van die Bybel in Afrikaans aangestel, maar die Kuratorium van die Kweekskool kon hom nie vrystel nie en dr. J.D. Kestell word in sy plek benoem. Laasgenoemde was dan ook die hoofvertaler. Later, toe nog drie eindvertalers aangestel is, is hy as een benoem om uit die oorspronklike tale te vertaal. Keet het reeds in 1914 op Stellenbosch 'n voordrag gelewer oor die Bybel in Afrikaans. Met die verskyning van die Bybel in Afrikaans, wat op 27 Augustus 1933 in Bloemfontein in die ou Gedenksaal gesamentlik deur die drie Afrikaanse kerke in ontvangs geneem is, was dit die 182ste volledige Bybelvertaling ter wêreld.

Bloemfontein was, vanweë sy sentrale ligging in die Unie, ook in 1944 die aangewese sentrum vir die bekendstelling van die "Psalm- en Gesangeboek". Die 1933-vertaling was doelbewus 'n letterlike vertaling van die Bybel. Dit was dus nie 'n vrye vertaling nie, maar 'n letterlike oorsetting van die Heilige Skrif, soos die vertalers dit beskryf het. Buiten Kestell, Keet en Du Toit was dit ook proff. E.E. van Rooyen en H.C.M. Fourie. Die eerste besending van 10 000 eksemplare het egter reeds op 29 Mei 1933 uit Brittanje, waar dit gedruk is, in Kaapstad aangekom. Keet en sy vier mede-eindvertalers het ten nouste met die taaladviseurs saamgewerk, wat meegehelp het dat die Afrikaanse taal hom losgewikkel het uit die formele styl van die "Statebybel". Nadat die Afrikaanse Bybel in 1933 verskyn het, is Keet en Du Toit aangewys om revisie van die vertaling te doen. Hierdie hersiende uitgawe het in 1953 verskyn.

In 1925 publiseer dr. Keet in medewerking met Gordon Tomlinson "Tobie Muller: 'n inspirasie vir Jong Suid-Afrika" oor die belowende jong predikant van die NG gemeente Philippolis en taalstryder dr. Tobie Muller wat op 25 Oktober 1918 aan die griep beswyk het toe hy net 34 jaar oud was. In 1945 volg "Ons Redelike Godsdiens". Op die gebied van die Afrikaanse teologiese literatuur het hy baanbrekerswerk verrig. In 1945 publiseer hy byvoorbeeld die eerste teologiese etiek in Afrikaanse, naamlik "Sedelike vraagstukke".

Prof. L.O.K. Lategan skryf in die "Christelike Kernensiklopedie" oor prof. Keet se beskeie kritiek teen apartheid: "Keet (is) gedurende die apartheidsjare in Suid-Afrika saam met prof. Ben Marais as 'n afwykende stem in die NG Kerk beskou. In die stryd teen apartheid het Keet dit veral daarteen gehad dat apartheidsvoorstanders Bybeltekste nie binne konteks gebruik het nie. Hy argumenteer dat diegene wat voorstanders van hierdie politieke beleid was, nie die mense is wat daaronder gely het nie. Hy was wel van mening dat 'n verdeling van Suid-Afrika tussen die verskillende bevolkingsgroepe Christelik verantwoordbaar sou gewees het, maar dan moes dit betyds en billik gebeur het – en daarvoor was die apartheidsbeleid honderd jaar te laat … Keet was geen aktivis nie en het sy sienings op 'n beskeie manier hoorbaar gemaak." Dr. Frits Gaum beskryf Keet en ds. Willie Jonker as "voorste kerklike kritici van apartheid", en skryf albei het "toegegee die teorie van afsonderlike ontwikkeling was goed en wel, maar dat dit in die tweede helfte van die 20ste eeu al te laat was om die roereier van ons saambestaan te ontroer, en dat die praktyk van die beleid een van kolossale onreg geword het. Maar dit was nie in die sterre geskryf Suid-Afrika móés ’n eenheidstaat wees nie."

'n Enkele voorbeeld van die kritiek wat Keet hom met sy kritiek op apartheid op die hals gehaal het, is 'n hoofartikel in "Die Vaderland" van 4 Julie 1957 waarin die koerant wil weet: "Sien hy nie eers iets positiefs in apartheid nie? Bespeur hy nie in die strewe om die naturellegebiede vir die naturelle 'n behoorlike staat-binne-die-staat te maak 'n eerlike poging aan die kant van die blanke om sy trust gewetensgetrou na te kom nie?"

Keet het sy besware teen apartheid in veral twee publikasie verwoord. Sy "Suid-Afrika Waarheen? 'n Bydrae tot die bespreking van ons Rasseprobleem" is in 1955 deur die Universiteits-Uitgewers en-Boekhandelaars van Stellenbosch uitgegee. Die rede vir dié boeke verstrek hy in die voorwoord wanneer hy skryf: "Ons belewe sulke ernstige tye dat dit byna as 'n misdaad beskou kan word as elkeen wat meen dat hy 'n boodskap het, dit nie uitspreek nie, en ook gou uitspreek nie. Die vraag is of dit nie al té laat is om 'n ander rigting in te slaan nie. Nogtans gaan hierdie werkie in die geloof uit, in die oortuiging dat geen mens in staat is om te sê wanneer dit in die geskiedenis te laat is nie." Hy noem dit sy "beskeie poging om in ons rasseverhoudinge die christelike weg aan te wys" en sê: "Alleen langs hierdie weg sal die gesprek oor ons grootste probleem vrugbaar kan wees, en die oplossing waarna ons almal soek, nader gebring kan word."

In die daaropvolgende 96 bladsye maak Keet dit baie duidelik dat apartheid nie aan die hand van die Bybel geregverdig kan word nie: "Laat ons dit nou maar ruiterlik erken: Die Heilige Skrif, in Ou Testament en Nuwe Testament albei, trek geen skeidslyne of -mure tussen die volke van die wêreld." Dit is iets wat die oorgrote meerderheid NG Kerk-teoloë eers in die middel jare tagtig en daarna erken het en waarvoor Keet 20 jaar ná sy dood erkenning as 'n "profeet" gekry het toe die Algemene Sinode van 1994 hom verskoning gevra het omdat die Kerk nie 40 jaar vantevore reeds na hom en ander eensame "afvalliges" geluister het nie wat die apartheidstelsel verwerp het.

In "Waarheen Suid-Afrika?" (wat in Engels verskyn het as "Whither South Africa?") stel Keet dit prontuit: "God het wel onderskeie volke gewil, maar nie "aparte" volke soos ons daardie begrip, waar dit die nie-blanke raak, in ons land verstaan nie. Skeidslyne word stellig nie in die Skrif tussen volke getrek nie, behalwe tussen Israel en die heidene, en daardie skeidslyne het met die koms van Christus weggeval. Daarom is dit ons plig, as Christene, om die skeidslyne (nie onderskeidinge nie) uit te wis." Hy spreek hom selfs teen die stelsel van trekarbeid uit, wat hy 'n "euwel" noem, en die destydse verbod op gemengde huwelike: "Die hele menslike geslag is aanpasbaar omdat dit uit een bloed is. Origens hang die huwelik van baie ander en groter oorwegings af as ras en kleur." En sê voorstanders van die Bybelse regverdiging van apartheid moet hulle tot die Ou Testament wend, want "in die Nuwe Testament word daar voorwaar geen grond vir apartheid gevind nie".

Byna vier dekades voor die onderhandelinge wat uitgeloop het op Suid-Afrika se nuwe Grondwet en die koms van die demokrasie, skryf Keet die "hele aangeleentheid van rasseverhoudinge (moet) uit die partypolitiek gelig word – 'n saak van sulke ernstige nasionale belang kan nie in die hitte van die 'n politieke stryd met enige hoop op welslae aangepak word nie … Daarom moet daar 'n nuwe begin gemaak word (sonder enige gedagte aan partypolitieke voordeel en sonder voorbehoud) om 'n weg te vind wat vir die toekoms van Suid-Afrika hoop sal gee … alle partye moet in hierdie samesprekinge geken word, nie slegs die politieke partye onder die blankes nie, maar 'n so breed moontlike verteenwoordiging van nie-blankes. Om 'n plan te ontwerp wat die goedkeuring van die grootste deel van die bevolking wegdra, moet daar samewerking wees van die kant van hulle wat ongetwyfeld die grootste belang daarby het. Sonder hulle samewerking kan daar geen blywende rassevrede geskep word nie."

Skaars ses jaar later het die NG Kerk hom volledig agter die Nasionale Party se apartheidsbeleid geskaar ná die Cottesloe-kerkeberaad. En ondanks dié waarskuwing van Keet en ander teoloë het die Nasionale Party in 1983 voortgegaan met die Driekamerparlement, wat swart mense uitgesluit het, en tot ongekende geweld aanleiding gegee het.

In "Vertraagde aksie" enkele jare later spreek Keet en ander vooraanstaande NG Kerk-teoloë hulle eweneens uit teen apartheid. Hy vra die vraag: "Wat is die roeping van die Kerk ten opsigte van ons verklaarde apartheidsbeleid?" Hy gee later die antwoord: "Eerstens is dit my oortuiging dat die tyd aangebreek het dat ons Afrikaanse Kerke aan die staat kennis moet gee dat hulle nie langer kans sien om met die apartheidsbeleid saam te gaan nie, en daarop aandring dat 'n beter weg vir die oplossing van ons rassevraagstuk gesoek moet word. Tweedens moet hulle vriendelik maar met diepe erns vra dat daar van regeringsweë samesprekings tussen blank en nie-blank op die hoogste vlak gereël sal word, sodat deur gesamentlike oorleg die beste vir ons veelrassige land bereik kan word …

"Ten derde: as daar geen reaksie kom nie, moet die Kerk, in die buitengewoon ernstige omstandighede wat ons tans belewe, waarin die beste en waardevolste van ons erfenis dreig om uitgewis te word, self onderneem om te doen wat die staat nie wil doen nie, d.w.s. deur onderlinge samespreking en beplanning 'n beter weg soek as dié wat ons tot hiertoe bewandel het. Dan kan die Kerk weer na die staat gaan en sy bevindinge voorlê." Hy sluit sy bydrae tot "Vertraagde aksie", onder titel "Die Klok het al gelei" af deur te vertel van die vraag wat iemand aan een van die leiers van die A.N.C. in Langa gestel het oor hoekom die inwoners so skerp teenoor die NG Kerk optree. Die antwoord was: "Omdat julle kerk nog nooit geprotesteer het teen een van die wette wat ons so diep verneder nie."

Keet is in Desember 1916 met Johanna Maria van Aarde getroud. Hulle het een seun gehad wat vyf maande oud was toe sy moeder tydens die 1918-griep oorlede is. Op 6 Desember 1931 is hy met Frances Jessie Reitz getroud, maar geen kinders is uit sy tweede huwelik gebore nie. Keet se jongste broer was die Afrikaanse digter dr. A.D. Keet.




</doc>
<doc id="63859" url="https://af.wikipedia.org/wiki?curid=63859" title="Daniel Stephanus Botha">
Daniel Stephanus Botha

Ds. Daniel Stephanus Botha (Goudini, distrik Worcester, 26 Augustus 1852 - 8 November 1927) was predikant in die Nederduitse Gereformeerde Kerk, moderator van die Kaapse Kerk en 'n Afrikaanse taalstryder.

Hy ontvang sy eerste skoolonderwys in 'n privaat skool in sy ouerhuis en later aan 'n regeringskool op Worcester by die voortreflike onderwyser A.N. Rowan, wat 'n groot invloed ten goede op sy leerlinge uitgeoefen het en later aangestel is as skoolinspekteur. In 1871, toe Botha nouliks 19 jaar oud was, word hy aangestel as hoofonderwyser van 'n klein skooltjie op Villiersdorp, waar ds. J.P. Jordaan destyds predikant was. Hier was een van sy leerlinge die latere senator T.C. Stoffberg. Teen die einde van die volgende jaar lê hy die godsdiensonderwyser-eksamen af. Hy het hom toe reeds onderskei as leier tydens bidure en godsdiensoefeninge, veral toe die gemeente in 1875 vakant word deur die vertrek van die leraar na Philipstown. 

Ds. Frans Lion Cachet, die volgende leraar, het dadelik gesien dat die jong onderwyser 'n groot gawe besit het om te preek, en maak dikwels van sy dienste gebruik. Op 17 April 1879 lê hy die sendingeksamen suksesvol op Stellenbosch af. Hy voel toe dat dit tyd geword het om Villiersdorp, waar hy intussen met mej. H. Kriel getrou het, te verlaat. Hy gaan na die Paarl, waar hy deur die kerkraad van die moedergemeente gevra word om as hulpprediker van ds. Gilles van de Wall op te tree, veral met die oog op die bearbeiding van gekleurde lidmate in die Onder-Paarl. Hy was hier slegs enkele maande werksaam toe hy soveel toegeneentheid by die lidmate gewen het dat 'n aantal belangstellende vriende vir hom 'n ruim beurs aangebied het.

Op 1 Oktober 1879 word hy as sendeling georden. Hy arbei met kennelike seën, maar het nietemin lus om verder in die teologie te studeer en voel hom geroepe om 'n predikant te word. Van 1882 tot 1885 was hy 'n student aan die Stellenbosse Kweekskool. Met verlof van die professore neem hy die Sondagdienste op Philadelphia waar. Die gemeente beroep hom dan ook en hier arbei hy as leraar van 1886 tot 1894. Hoewel dit destyds een van die kleinste gemeentes in die Kerk was, bly ds. Botha al die jare daar met toegewydheid en opgewektheid arbei. Van 1894 tot 1898 staan hy in 'n groter gemeente, naamlik Dordrecht in die Noordoos-Kaap, waar hy vir ds. W.A. Alheit opvolg, en van 1898 tot 1904 arbei hy in die NG gemeente Swellendam. Op 9 Desember 1904 word hy op Stellenbosch bevestig, waar hy in 1927 aftree en dieselfde jaar sterf. Hy was hier die opvolger van ds. J.H. Neethling. Ds. Botha het dus sy loopbaan in 'n baie klein gemeente begin en afgetree in een van die destyds grootste en belangrikste gemeentes in die NG Kerk. Hy het egter al die gemeentes met ewe veel bekwaamheid gedien.

Tydens sy derde studiejaar aan die Kweekskool het eerw. Botha in noue aanraking met die gemeente van Philadelphia gekom. Toe ná die vertrek van ds. Strasheim nie minder as drie beroepe (Di. W. A. Joubert, D. Bosman en Groenewald) misluk, het die kerkraad, op aanbeveling van prof. Marais van die Kweekskool, in Junie 1884 met eerw. Botha ooreengekom om die vakante gemeente ses maande met naweke te kom bedien. Toe ná verloop van ses maande nog geen leraar beroep is nie, het die kerkraad hom andermaal dringend versoek "om alhier te blijven arbeiden, zolang de gemeente nog geen vaste leraar heeft". So het eerw. Botha anderhalf jaar die gemeente met naweke en vakansietye vanuit Stellenbosch kom bedien, terwyl sy gesin reeds in die plaaslike pastorie ingewoon het. Op 19 November 1885 het hy sy studie aan die Kweekskool voltooi en vier dae daarna het die kerkraad, op sterke aandrang van 'n gemeente-vergadering, hom hierheen beroep.

Tot groot vreugde van die gemeente het die so geliefde jonge dienskneg van die Heer die beroep aangeneem en op Donderdag 11 Februarie 1886 is hy alhier bevestig deur die konsulent, ds. A.D. Lückhoff van die Kaapstad. Een van ds. Botha se hoogleraars, prof. De Vos, het die bevestigingsrede uitgespreek na aanleiding van 1 Korintiërs 3:9. Hierna het die bevestigde sy intreepreek gelewer: "My voedsel is om die wil te doen van Hom wat my gestuur het" (Johannes 4: 34). "De dienst duurde bijna drie uren, maar de aandacht der toehoorders bleef onveranderd tot aan het einde. Een zangkoor luisterde op schoone wijze de verrichtingen op met twee zangstukken." Die namiddag het 'n geseënde konferensie met die gemeente gevolg. Tydens sy tienjarige dienstyd alhier het ds. Botha, volgens ds. A.P. Smit, deur die genade van die Heer besonder geseënde werk verrig in die gemeente, wat hom steeds die grootste agting en liefde toegedra het. Dit was byvoorbeeld op sy sterke aandrang dat die kerkraad in Januarie 1887 besluit het om vir die minderbevoorregte Duine-bewoners 'n gebou op te rig wat kon dien "als school lokaal en eene plaats waarin nu en dan godsdienstoefeningen gehouden kan worden". Die weduwee G. Priem van Brakfontein het vir di6 doel 'n stuk grond aan die kerk gegee en in September van die volgende jaar is hierdie buitekerkie ingewy deur ds. P.A. Strasheim. Hierdie kerkie het etlike jare as skool- en kerkgebou van die Duine-mense diens gedoen. Toe die bevolking in later jare daar verminder het, is die kerkraad egter genoodsaak om die maandelikse buitediens daar af te skaf en die kerkie te sluit. Aan die begin van 1938 het die kerkraad die kerkie verkoop. 

Dit was tydens die dienstyd van ds. Botha alhier dat die Jubelfees van H.M. koningin Victoria (Junie 1887) op luisterryke skaal ook in Suid-Afrika gevier is. Hoedanig ds. Botha hierdie fees in die gemeente laat vier het, blyk uit die volgende afkondiging van hom: 
"Op Dinsdag in deze week (21 Junie 1887) nemen ook wij deel aan het jubelfeest van H.M. onze Koningin, die dan het feest harer vijftigjarige regering viert. Wij komen om nege uur hier bijeen tot dank en bedestond; daarna planten jongelieden een laan rondom ons kerkgebouw en de kinderen eenige boomen in Dale Park bij het schoolgebouw. Daarna begeven wij ons naar Koksvlei in het veld (dit was tussen Tygerhoogte en Schoonderzicht) en brengen den dag aldaar feestelijk door. De kinderen zullen op het een en ander onthaald worden." 

Op 15 Desember van die volgende jaar (1888) was die gemeente 25 jaar oud. Ds. Botha was vasbeslote om sekere veranderings en verbeterings aan die kerkgebou te laat aanbring en die vernude kerkgebou dan by geleentheid van die kwarteeufees in te wy. In Augustus 1888 het hy die saak voor 'n gemeentevergadering gelê, wat dan ook besluit het "om het kerkgebouw van een ijzeren dak te laten voorzien (die dak sover was van strooi) en om ook eenige veranderingen aan den preekstoel en de banken aan weerzij den van den preekstoel te laten aanbrengen". Kollektelyste is vir die saak deur die gemeente geneem, waarop baie fluks ingeteken is. Ná heelwat oponthoud is die tender van twee Duitsers (Voss en Walter) aangeneem en is met die werk begin. Toe die kerkraad egter sien dat die kerk nie op 15 Desember (die verjaardag van die gemeente) gereed sal wees nie, is die kwarteeufees uitgestel tot 30 Januarie van die volgende jaar. Die volgende kerkraadsbesluit gee ons 'n idee hoe die fees gevier is: "De vergadering besluit om het feest van het vijf-en-twintigjarige bestaan der gemeente te vieren op Woensdag, 30 Januarie aanstaande; Ds. Neethling, van Stellenbosch, te verzoeken de feestrede uit te spreken; Ds. Luckhoff, den consulent der gemeente en de twee vorige leeraaren der gemeente, Di. Vlok en Strasheim, tot de feestviering uit te nodigen en ook per advertentie in de Kerkbode andere leeraaren te vragen om bij die gelegenheid over te komen.” 

Op daardie dag het die gemeente dan ook met diepe dankbaarheid teenoor die Heer sy kwarteeufees gevier. Ds. Neethling van Stellenbosch, die eerste konsulent, wat dieselfde kerkgebou 25 jaar gelede ingewy het, het die inwyding van die vernude kerkgebou waargeneem en die feesrede uitgespreek. Vir die agtermiddag het ds. Botha 'n konferensie met die gemeente gereël. Die veranderings aan die kerkgebou het £220 gekos. Ds. Botha kan ook met reg die vader van die ou kerksaal alhier genoem word. Hierdie saal het hy deur die jongmense van die C.J.-Vereniging, waarvan hy die voorsitter was, laat bou. In Julie 1889 vra en kry hy namens die C.J.V. van die kerkraad verlof "om op kerkelijk eigendom in dit dorp een gebouw op te trekken, waarin zij (die C.J.V.) hun Bijbellezingen, biduren, gezellige tezamenkomsten enz. houden kan". Die lede van die C.J.V. het dadelik begin met die insameling van geld (G.W. Spengler het aan hul £100 geleen). Die volgende boukommissie is saamgestel: Ds. D. S. Botha (voorsitter) en G.W. Spengler, J.N. Mostert, S. Loubser, E.L.P. Steyn en H.C. Dreyer. Die boumeester, wat jare gelede ook die pastorie gebou het, was 'n Kaapstadse Maleier, Hadjie Sah. Op 31 Augustus 1891 is die hoeksteen van die „C.J.V.-saal" in teenwoordigheid van 'n "aanzienlijke schaare" uit die gemeente plegtig gelê deur Ds. Botha en kort daarna is dit voltooi en ingewy.

Toe die Ring van Kaapstad in Oktober van daardie jaar hier byeenkom, was die saal reeds gereed en kon die vergadering sy sittings daarin hou. Toe die C.J.V. aan die begin van die vorige eeu ophou bestaan, het die kerkraad die C.J.V.-saal as kerksaal aangeneem (Februarie 1902). Ds. Botha het die geestelike lewe van die gemeente op sy hart gedra. In sy tyd hoor ons vir die eerste maal van weeklikse bidstonde. Dit was ook op sy uitnodiging dat dr. Andrew Murray van die NG gemeente Wellington in September 1888 hier "speciale diensten" kom hou het, wat vir baie tot groot seën was. In die verstandelike en geestelike opvoeding van die kind in dag- en Sondagskool het hy as oudonderwyser besonder belanggestel. Deur die Sondagskooi, kinderpreke en selfs kinderfeeste het hy die kind vir die Heer probeer wen; en deur gereelde "Bijbel-lezingen" en bidure vir die lede van die C.J.-Vereniging, het hy veel gedoen aan die geestelike bearbeiding van die jongmense. 

'n Beroep na die NG gemeente Willowmore in Julie 1888 het hy op sterke aandrang van kerkraad en gemeente bedank; maar toe hy in Julie 1894 'n beroep na die Dordrecht ontvang, het hy besluit om dit aan te neem en op Sondag 16 September het hy sy afskeidsboodskap (Hand. 14:26) gegee. Die afskeid was baie swaar vir leraar en gemeente. 'n Groot stoet van karre het hom en sy gesin uitgeleide gedoen van die plaas Dasvlei na Klipheuwel-stasie, waar oudl. H.C. Dreyer namens die gemeente van hom afskeid geneem het. Iemand uit die gemeente het kort daarna as volg in "De Kerkbode" geskryf: "Wij zullen, wij kunnen hem nooit vergeten, want wij hadden in hem niet alleen een getrouwen leeraar, maar ook een liefhebbenden vriend."

Ds. Botha is op 12 Februarie 1898 in die NG gemeente Swellendam bevestig. Behalwe die konsulent, het ook aan die verrigtinge deelgeneem di J.C. Truter van Montagu, A.B. Cilliers van Napier en G.P. van der Merwe van Barrydale. Net twee dae, op 14 Februarie 1898, is op 'n buitengewone vergadering van die kerkraad die volgende besluit eenparig aangeneem: die heer Felix Lutz, van Kimberley, is dadelik per telegram gevra vir sy plan en spesifikasies van 'n nuwe orrel wat, klaar afgelewer in die kerk voor 1 November, nie meer as £500 sal kos nie (of as hy die ou orrel in ruil neem, dan £400). Gelyktydig kry die broeder P. Steyn, wat na Kaapstad gaan, die opdrag om die firma Forster en Andrews oor 'n orrel te nader. Op 'n buitengewone vergadering op 5 Maart rapporteer die voorsitter dat hy nog geen antwoord van Lutz op sy telegram en brief ontvang het nie. En broeder Steyn deel mee dat hy verneem het dat die firma Forster en Andrews 'n orrel binne ses maande kan lewer. Ná deeglike bespreking aanvaar die vergadering die voorstel van die broeders F. Badenhorst en S. van Zyl: die voorsitter met broeders P. Steyn en J. Murray moet uitvind waarvoor 'n orrelbouer die orrel wat Forster en Andrews in Engeland aan boord skip vir £500 kan lewer, hier kan opsit. Indien dit kan geskied vir nie meer as £600 nie (alle koste ingereken), dan bestel genoemde kommissie die orrel sonder versuim. Aan die vergadering van 13 Mei rapporteer die kommissie dat die koste op £640 te staan sou kom en hy gevolglik nie die bestelling geplaas het nie, maar intussen van ds. Van Wyk, van Smithfield (vorige leraar), en ds. Du Toit, van Dewetsdorp, verneem het van 'n baie doeltreffende orrel wat van die heer Ladegast, in Duitsland, verkry kan word vir waarskynlik nie meer as £400 nie, en reeds met hom in verbinding getree het. Die kommissie ontvang goedkeuring vir sy handelwyse en volmag om verder in die saak op te tree.

Op 4 Julie kon die kommissie meedeel dat 'n orrel van 972 pype bestel is vir £300 en dat na aflewering in die kerk die koste waarskynlik nie £450 sal oortref nie. Met die oog op die vasstelling van die beste plek vir die orrel in die kerk en die nodige veranderinge aan die galerye, word by die orrelkommissie ook die broeders H. Linde, F. Badenhorst en F. van Eeden gevoeg. Die veranderinge het daarin bestaan dat die orrelgalery na die voorste vleuel verplaas word, terwyl dan in die twee syvleuels galerye aangebring word met genoeg sitplekke vir twee rye. Die koms van die orrel het egter baie langer geduur as wat die verwagting was. Eers in April 1900 het die orrel in Kaapstad aangekom, waar dit ook nog 'n paar weke vertraag is weens gebrek aan treinvervoer. Die Anglo-Boereoorlog was aan die gang en die vervoer van oorlogsmateriaal het voorkeur geniet. Toe die orrel eindelik op Swellendam aankom, het die heer Felix Lutz die opbou daarvan onderneem. Die hele koste van die orrel het te staan gekom op £428. Toe in Januarie 1899 reeds £378 ingekom het, was die plan om die tekort deur 'n basaar te vind. Die plan het geslaag en die orrel kon sonder skuld ingewy word.

As gevolg van die onvermydelike vertraging van die orrel het die eeufeesviering eers twee jaar ná die oorspronklik beraamde tyd plaasgevind. Op 9 en 10 Junie 1900 kon 'n dankbare gemeente feesvier by die mylpaal van 'n afgelegde honderd (toe eintlik reeds 102) jaar. Die opkomste het die kerk tot oorlopens vol gemaak. Ook uit ander gemeentes het belangstellendes saamgekom. Die mooi weer tydens die feesdae in die hartjie van die winter is met dankbaarheid ontvang as die antwoord op gebed. Die verrigtinge het reeds Vrydagaand die 8e begin met 'n biduur. Saterdagnamiddag het die wyding van die orrel plaasgevind. Ds. George Murray het die wydingsgebed gedoen en ds. G.F. Marais (Riversdal) het die wydingsboodskap gebring oor Ps. 100:1: "Juig voor die Here, o ganse aarde." Prof. Rocco C. de Villiers het spesiaal oorgekom om die orrel te bespeel en terdeë getoon "welk een heerlijk en deegelijk instrument het nieuwe orgel is". Ná die diens was almal saam op 'n groot gesellige byeenkoms in die ope lug.

Dié aand is konferensie gehou, toe di. J.G.J. Krige (Caledon), Van der Merwe (Barrydale) en G. Murray (Oudtshoorn) die onderwerp "ie Boet- en Bid-Psalms" behandel het. Sondagoggend 10 Junie het ds. G. Murray die diens gelei met die hoofgedagte "Herinneiinge aan die verlede". Tot teks het hy geneem Ps. 126:3: "Die Here het groot dinge aan ons gedoen: ons was bly!" Sondagnamiddag was ds. Andrew McGregor (Robertson) die prediker oor: "Die Toekoms van die Gemeente", met Eseg. 48:35 as uitgangspunt: "En die naam van die stad sal van vandag af wees: Die Here is daar!" (Vir die waarneming van hierdie diens is ds. J.H. van Wyk uitgenooi, maar hy kon blykbaar nie teenwoordig wees nie.) Die feesverrigtinge is ten einde gebring weer met 'n konferensie die Sondagaand oor "Die Leer- en Messiaanse Psalms", behandel deur di. A.J. van Wyk (Heidelberg), McGregor en Marais. Die voorreg het ds. Botha te beurt geval om die gemeente die eerste honderd jaar van sy bestaan uit te lei en die tweede honderd jaar in te lei. Volgens ds. W.A. Alheit was "die gemeente weer was bevoorreg met 'n versiende en besielende leidsman, 'n leraar van buitengewone gawes".

Gedurende Augustus en September 1900 het ds. Botha met verlof van die kerkraad Boerekrygsgevangenes in Groenpunt, Kaapstad, bearbei. Die volgende jaar was dit sy pynlike ondervinding om uit die gemeente verban te word. Van 16 Oktober 1901 tot 20 Februarie 1902 moes hy op sy eie koste op Britstown in die Bo-Karoo vertoef. Hierdie straf van verwydering van dierbares en gemeente is hom opgelê omdat hy nie kans gesien het om aan die versoek van die plaaslike kommandant te voldoen nie. Die kommandant het naamlik versoek dat ds. Botha van die kansel 'n boodskap moet lees waarin die Boere aangeraai word om die stryd te staak en dat hy ook sy invloed in die rigting moet gebruik. Van sy ballingskap getuig ds. Botha self: "Toen ik te Britstown kwam, was er £20 in mijn beurs, en toen ik vertrok en al mijn kosten aldaar betaald had, was er £27 in mijn beurs. Zoo goed had de Heere voor mij gezorgd." Die drie maande van gedwonge afsondering het 'n verdiepende invloed op sy geloofslewe uitgeoefen. Getuienisse soos die volgende kom gedurig voor in die aantekeninge wat hy destyds gemaak het: "Las in het boek van Moule ... Vooral trof mij het stuk 'In Christus gevonden te worden'. Ik bad daarna dat de Heere mijne beproeving aan mij heiligen moge, zoodat ik uit de beproeving als een gelouterd moge komen. Ik bad ook voor mijn gezin, de gemeente en mijn volk." 

Voor die kerkraadsvergadering van Januarie 1902 was 'n voorstel wat ds. Botha per brief gestuur het, naamlik dat prop. A. Janse van Rensburg as sy tydelike plaasvervanger aangestel word, met vry losies in die pastorie en £5 per maand uit die salaris van ds. Botha. Die kerkraad het hom vir 'n maand aangestel. Ook het die kerkraad besluit om die plaaslike administrateur van die krygswet, kol. Burke, beleefdelik te vra of ds. Botha nie na die gemeente kan terugkeer nie. Op die eerste vergadering waarop ds. Botha terug was, op 31 Maart 1902, het die kerkraad dit aan hom opgedra om die dank van die kerkraad oor te dra aan kol. Burke en die heer A. Robertson, plaaslike siviele kommissaris, vir vriendelikheid bewys teenoor lede van die gemeente en veral vir die verlof dat die basaars, dienste en Nagmaalsvieringe in die oorlogsjare kon voortgaan.

Op 23 Januarie 1903 het aandoenlike tonele hulle afgespeel. Daardie dag het 31 oorlogswesies uit Heilbron in die Vrystaat op die Swellendamse stasie aangekom, waar hulle deur 'n groot skare ontmoet is. Ná 'n onthaal aan hulle almal saam in die saal, is hulle afsonderlik saam met die families wat voortaan ook "hulle familie" sou wees.

Blykbaar was dit in Maart 1902 dat die distrik getref is met groot oorstromings; die aangerigte skade is geskat op £40 ,000. Ds. Botha skryfaan ds. Murray of hy nie op Oudtshoorn sal kollekteer nie, aangesien £1 000 nodig sal wees vir die behoeftiges deur die vloed geteister. In 'n berig in "De Kerkbode" van 14 Augustus 1902 word dank betuig vir £30 lOs. wat van Kaapstad gestuur is vir noodlydendes.

Op 2 Julie 1900 besluit die kerkraad op voorstel van broeders P. Steyn en H. Linde dat by elke kerkdeur 'n bussie opgehang word met die opskrif "Voor de Armen", en dat van tyd tot tyd vanaf die kansel aan 'n bydrae daarin herinner sal word. Die inhoud daarvan sou uitsluitlik vir behoeftiges aangewend word. 

Vanaf Oktober 1900 voer die kerkraad die seker baie gewenste verandering in dat by die doen van die geloofsbelydenis die gemeente nie meer bly sit nie, maar sal opstaan. 

Die vervanging van die pastorie se strooidak met sink wat in 1896 nie uitgevoer kon word nie, het in die maande Januarie tot Maart 1903 geskied. Gelyktydig is by die pastorie nog 'n kamer aangebou teen 'n gesamentlike koste van £330. 

Die bewoners langs die Buffeljagsrivier het die behoefte aan 'n kerkgebou wat ook as skoollokaal kon dien, ál meer gevoel. Nadat hulle self vergaderinge gehou en die moontlikhede bespreek het, het die kerkraad in Augustus 1902 aan 'n kommissie opdrag gegee om die saak aan te voor. Blykbaar kon hierdie kommissie, bestaande uit ds. Botha, en die broeders B. Lourens, P. Uys en H. Linde, nie veel uitvoer nie. Belangstellendes langs die Buffeljagsrivier het egter self 'n kommissie in die lewe geroep, wat daarin geslaag het om so 'n gebou op te trek. In Maart 1904 versoek hierdie kommissie die kerkraad om die gebou op sy naam te laat transporteer. Die gebou en grond het £600 gekos en daar was nog 'n skuld van £400 op. Ds. Botha het die aanvaarding van hierdie versoek baie sterk by die kerkraad bepleit, veral ter wille van die baie behoeftige lidmate daar woonagtig, wat nie die kerk op die dorp kon besoek nie. Die voorstel tot oorname van die gebou is egter met vyf teen drie stemme deur die kerkraad verwerp. Dit het toe die eiendom geword van die onderwysdepartement, en het dekades lank nog as skoolgebou op Buffeljags gedien. 

In Julie 1903 spreek ds. Botha dit as sy oortuiging uit dat die tyd aangebreek het vir die gemeente om 'n hulpprediker te hê. Hoewel hy aangetoon het hoedat die inkomste van die gemeente sy salaris sal kan vind, het die meerderheid van die kerkraad nie hierdie oor-tuiging gedeel nie. In November 1903 stel een van die broeders self voor dat 'n hulpprediker vir die gemeente verkry word, maar die meerderheid was nog van gevoele dat met die saak gewag moet word, tenminste totdat die verpligtinge teenoor die plaaslike sending nagekom is. 

Op Sondag 27 November 1904 het 'n groot skare van 1 500 geluister na ds. Botha se afskeidspreek oor Kol. 2:5-7. Veral het hy hierdie drie gedagtes beklemtoon: wat hom in die gemeente verbly het; wat hy vir die gemeente begeer het; en hoe die begeerte vervul kan word. Met die verlening van sy demissie die Maandag het die konsulent, ds. J.C. Truter, hom namens die Ring bedank vir sy bekwame en getroue dienste as scriba, terwyl woorde van dank namens kerkraad en gemeente gespreek is deur die broeders G. Joubert, F. Badenhorst, Jac. Joubert, P. Uys en Jan Swart. Ds. Botha het dit as sy verlange uitgespreek dat die woorde van Ester 10:3: "zoekende het beste voor zijn volk" waar sal wees van elke lid van die kerkraad in die toekoms. Vir die volgende 23 jaar was die NG gemeente Stellenbosch "bevoorreg met die dienste van hierdie ryklik bedeelde en toegewyde lewe", soos ds. Alheit dit stel.

Die Sinode van 1906 en ook van 1915 het hom gekies as assessor en in 1919 word hy tot die hoogste amp in die Kaapse Kerk gekies, naamlik dié van moderator. Eerw. Andries Dreyer skryf dit was 'n amp wat hy "ryklik verdien het, ten volle werd was en met veel waardigheid beklee het". Hy was van tyd tot tyd lid gewees van die vernaamste kerklike kommissies, soos byvoorbeeld die kommissies vir sending, die arbeidskolonie, proponentseksamen, die Kweekskool en die kerkkantoor. Van die Raad van Kerke (voorloper van die Algemene Sinode) was hy 'n lange lid en twee maal, in 1913 en 1919, voorsitter. Hy was kerklik wetgeleerd by uitnemendheid en 'n vertroude gesag met betrekking tot die kennis, uitleg en toepassing van die kerkwette, aan die hersiening waarvan hy in 1906 'n belangrike aandeel gehad het.

Dreyer, wat oor ds. Botha geskryf het toe hy nog gelewe het, beskryf hom as 'n man (uit die Hollands vertaal) "wat van God groot gawes ontvang het om die evangelie met helderheid te verkondig en om ander te lei. Hy is in alle opsigte 'n man van die daad. Veral is hy baie gelukkig op 'n vergadering. Daar lei hy aanstons, slaan die spyker op die kop en weet steeds raad. Hy dink snel, helder en logies. Hy het 'n staal geheue, is baie bedrywig van aard en uiters nougeset in die vervulling van pligte wat op hom rus. Onder sy medepredikante word hy vertrou, geëer en is gelief om sy hoë gawes, sy beskeidenheid en nederigheid. Sy lewensloop moet elke jongeling, wat onder ongunstige omstandighede die lewe begin en met moeilike stry, bemoedig".

Dr. G.B.A. Gerdener het van ds. Botha geskryf: "Deur sy innige godsvrug, sy waardige wandel, sy liefderyke omgang, verbasende werkkrag en nougesette pligsbetragting het hy die hoogagting van die gemeente (Stellenbosch) en die vertroue van sy Kerk in die wydste kringe gewin ... Daar is min mense wat met soveel volharding en deursettingsvermoë deur al die prosesse van 'n ware outodidak (selfgeleerde) opgeklim het tot die hoogste posisies ban vertroue en invloed, en wat dit gedoen het omdat hy 'n ware teodidak (van God geleerde) was. Van boereseun tot predikant het baie opgeklim. Ook van boereseun tot Moderator. Maar nie baie het dit gedoen langs die ompad van onderwyser, godsdiensonderwyser, sendeling en predikant nie. Dit is waar dat elkeen nie 75 jaar uit die hand van die Voorsienigheid ontvang vir sy lewenstaak nie. En dit was dan ook ten slotte veral die genade van God wat hom bekwaam en gebruik het."




</doc>
<doc id="63860" url="https://af.wikipedia.org/wiki?curid=63860" title="Noordpool">
Noordpool

Die Noordpool is die geografies noordelikste punt op Aarde en die middelpunt van die Noordelike Halfrond. Die Noordpoolstreek staan bekend as Arktika en bedek die Arktiese Oseaan, ook bekend as die Noordelike Yssee.

Anders as die Suidpool, wat ’n aardmassa is, bestaan die Noordpool uit ’n see wat met voortdurend verskuiwende ys bedek is. Dit is dus onprakties om ’n permanente stasie daar te bou soos op die Suidpool. Tog het die Sowjetunie, en later Rusland, sedert 1937 ’n paar drywende bemande stasies op min of meer ’n jaarlikse basis gebou, waarvan sommige oor die pool of baie naby daaraan beweeg het. Sedert 2002 het Rusland ’n basis, Barneo, naby die pool wat vroeg elke lente ’n paar weke lank werksaam is. Studies in die 2000's het voorspel die Noordpool kan seisoenaal ysvry raak omdat die Arktiese ys aan die krimp is, met tydskale wat gewissel het van 2016 tot die laat 21ste eeu of later.

Rusland het die seediepte by die Noordpool in 2017 op 4 261 m gemeet en die Verenigde State in 1958 op 4 087 m. Die naaste land word gewoonlik beskou as Kaffeklubbeneiland aan die noordkus van Groenland, sowat 700 km van die pool af, hoewel daar ’n paar moontlik semipermanente gruisbanke effens nader lê. Die naaste permanent bewoonde plek is Alert in Kanada, wat 817 km van die pool af is.

Die Son is by die Noordpool in die somer deurentyd bo die horison en in die winter onder die horison. Sonsopkoms is net voor die Maart-nagewening (omstreeks 20 Maart); dit neem die Son daarna drie maande om sy hoogste punt met die somersonstilstand (omstreeks 21 Junie) te bereik. Daarna begin dit sak en bereik sonsondergang net voor die September-nagewening (omstreeks 23 September). Wanneer die Son by die pool sigbaar is, lyk dit of dit in ’n horisontale sirkel bo die horison beweeg.

Hierdie verskynsels word veroorsaak deur die Aarde se ashelling en sy wenteling om die Son. Die rigting van die ashelling, sowel as die Aarde se hoek relatief tot die vlak van sy wentelbaan om die Son, bly oor ’n tydperk van ’n jaar baie naby aan konstant (albei verander baie stadig oor lang tydperke). In die middel van die noordelike somer wys die Noordpool so ver as moontlik in die rigting van die Son. Namate die jaar verbygaan en die aarde om die Son beweeg, draai die Noordpool geleidelik weg van die Son totdat dit in die middel van die winter so ver as moontlik van die Son af wys. Dieselfde gebeur by die Suidpool, maar met ’n tydsverskil van ses maande.

Die Noordpool is aansienlik warmer as die Suidpool omdat dit by seevlak in die middel van ’n oseaan lê (wat as ’n reservoir van hitte dien), eerder as op ’n hoogte op ’n kontinentale landmassa. Ondanks die yskap het dit van dieselfde eienskappe as ’n toendraklimaat ("ETf") vanweë die temperature in Julie en Augustus wat soms net bo die vriespunt is.

Wintertemperature by die noordelikste weerstasie in Groenland kan wissel van sowat -50 tot -13 °C met ’n gemiddeld van sowat -31 °C; die Noordpool is effens kouer. Somertemperature (Junie, Julie en Augustus) wissel om vriespunt. Die hoogste temperatuur wat nog aangeteken is, is 13 °C, – baie hoër as die Suidpool se hoogste aangetekende temperatuur van net -12,3 °C.

Die seeys by die Noordpool is gewoonlik sowat 2 tot 3 m dik, hoewel dit baie kan wissel na gelang van die weer en klimaat. Studies het bevind die dikte het die afgelope jare afgeneem. Globale verwarming kon daartoe bygedra het, maar dit is nie moontlik om die onlangse skielike afname in die dikte geheel en al aan die waargenome warmer weer in die Arktiese gebied te wyt nie. Verslae het ook voorspel dat die Arktiese Oseaan binne ’n paar dekades in die somer heeltemal sonder ys sal wees.

Die krimping van die Arktiese ys sal globale verwarming vererger, want minder ys sal minder sonlig weerkaats en kan ernstige implikasies inhou deur by te dra tot die vorming van Arktiese siklone.

Naas die eintlike Noordelike Yssee bestaan die watergebied van die Noordpoolgebied ook uit 'n aantal randseë, baaie en seestrate. Kenmerkend vir die seegebied is die groot vastelandsplat (tot 200 m diep) onder sowat 'n derde van die wateroppervlakte.

Met uitsondering van Spitsbergen en Franz Josef-land lê al die eilande van die Noordpoolgebied op hierdie vastelandsplat. Noord van Siberië is die plat op sy wydste (600-1800 km). In die jare veertig het Russiese wetenskaplikes bewys dat die Noordelike Yssee nie uit 'n enkele bekken bestaan nie, maar dat dit op ’n gemiddelde diepte van 1 000 m deur 'n rif in twee gedeel word. Hierdie sogenaamde Lomonosofrif strek van die Ellesmere-eiland byna oor die Pool tot by die Nieu-Siberiese Eilande en verdeel die see in die Eurasiese en die Amerasiese Bekken, wat onderskeidelik lê aan die kant van die kontinente wat in die name genoem word. Latere navorsing het getoon dat hierdie skeiding nog uitgebreider is. Wat die seestrominge betref, is die skeiding van die Lomonosofrif die belangrikste.

Aan die Europese kant van die rif oorheers antikloksgewyse oppervlakstrominge. Aan die ander kant is daar 'n feitlik heeltemal geslote, kloksgewyse watersirkulasie wat sowat een keer elke tien jaar 'n volledige omwenteling maak. Die beweging van die water kan bestudeer word aan die hand van die dryfys. Die ys dryf gemiddeld 4 km per dag, maar dit gebeur ook dat dit soms tot 35 km per dag dryf. Die yseilande is besonder geskik vir die vestiging van permanente navorsingstasies.

Dit is arktiese tafelysberge wat hier, in teenstelling met die Suidpoolgebied, seldsaam is en slegs rondom die Ellesmere-eiland en Franz Josef-land gevorm word. Die eerste yseiland is in 1946 noord van Point Barrow in Alaska ontdek en T (Target X) gedoop. Na die ontdekking van ander eilande is die naam na T verander. Die yseilande verskil van die res van die see-ys deurdat hulle 'n reëlmatige, effens golwende oppervlak het, besonder hard en permanent is. Die eerste permanente waarnemingstasie is in 1952 (tot 1954) deur die Verenigde State gevestig op Fletchers-yseiland (T), wat twee jaar tevore ontdek is. Origens kom in die winter sowel as in die somer oop watervlakke voor en is gemiddeld sowat 80% van die seegebied met ys bedek. Hierdie ys, wat 2 tot 4 m dik is, beweeg voortdurend, nie net as gevolg van die stroming nie, maar ook as gevolg van die wind. Dit veroorsaak dat die gebied se oppervlak voortdurend verander en moeilik begaanbaar is.

Die ys word onderbreek deur skeure, oop vlakke water en ysbultjies wat ontstaan deurdat die gebreekte ys opgewaai word. Hierdie bultjies is soms meer as 100 m dik. Sowat 3000 km³ see-ys word jaarliks deur die stroming langs die ooskus van Groenland suidwaarts afgevoer. Dit smelt gewoonlik voor dit breedtegrade laer as 60˚ bereik,

Naas die werking van die ys het ook vulkaniese uitbarstings en twee periodes van bergvorming tot die tipiese landskap van die Noordpoolgebied bygedra. Aktiewe vulkane kom nog in Alaska, in Kamtsjatka, op Jan Mayen en op die Aleoetiese Eilande voer. In Groenland word warmwaterbronne aangetref. Daar word aangeneem dat die eilande Franz Josef-land en Spitsbergen, wat nie op die vastelandsplat lê nie, deur vulkaniese uitbarstings gevorm is.

Jong berge met hoë pieke word langs die kus van Groenland, langs die oostelike rand van die Kanadese Arktiese Argipel, in Noordoos-Siberië en in Alaska aangetref. Die eiland Nowaja Zemlja, die Siberiese skiereiland Taimir en die Kanadese eilande noord van die McClure-seestraat lê op 'n ouer plato met 'n heuwelagtige terrein. Die grootste deel van die landgedeelte van die Noordpoolgebied is egter 'n laagliggende vlakte met toendraplantegroei in die somer.

Die grond is tot 'n groot diepte permanent geys en in die somer ontdooi slegs die boonste lae. Die grondys voorkom dan dat die water afvloei, waardeur in die warmer seisoen mere en moerasse ontstaan. Teen die hellings kom aardverskuiwings dikwels voor, wat gladde profiele tot gevolg het. Landskapstreke kenmerkend vir gebiede met afwisselende periodes van bevriesing en ontdooiing kom ook voor, byvoorbeeld in die vorm van klipperige streke wat ontstaan deurdat rotse aan wisselende temperature blootgestel word.

Slegs sowat 40% van die landgedeelte rondom die Noordpool is permanent met ys bedek. Feitlik nêrens in die Noordpoolgebied kom gebiede wat permanent met sneeu bedek is, laer as seevlak voor nie. Permanente yskappe wat wel laer as seespieël voorkom, is die gevolg van gesmelte sneeu wat onmiddellik weer verys vanweë die inwendige temperatuur van die yskap bo seespieël. Die ysbedekking het tydens die Pleistoseen (sowat 2,4 miljoen jaar gelede) baie groter afmetings aangeneem.

Die landgedeelte was in die tydperk laer geleë en nadat die ys teruggetrek het, is die land met seesedimente oorstroom. Sulke sedimente word nag op groot hoogtes aangetref as gevolg van die opheffing van die land, wat steeds voortgaan. In Kanada styg die land sowat 1 m per eeu. Daar is aanduidings dat die ysbedekking teenswoordig opnuut afneem en daar is bewys dat sommige gletsers nog (relatief) onlangs tot by die see gestrek het.





</doc>
<doc id="63862" url="https://af.wikipedia.org/wiki?curid=63862" title="Ambrose Lomax">
Ambrose Lomax

Ambrose Lomax (Lichfield, Engeland, 15 Augustus 1867 - Adelaide, 20 Januarie 1943) was 'n Suid-Afrikaanse fotograaf en apteker van Britse herkoms.

Hy was die seun van Arthur Lomax, die landelike deken van Cradock en Anglikaanse predikant van Steynsburg. Hy het saam met sy ouers na Suid-Afrika gekom toe hy nog 'n klein seuntjie was. Hy gaan in Kaapland skool, bes moontlik die St. Andrew's-kollege in Grahamstad, en begin daarna sy vakleerlingskap by die aptekersfirma Mager en March op Queenstown. Hy kwalifiseer op 21-jarige leeftyd en doen eers 'n bietjie afloswerk op Aliwal-Noord en vestig hom daarna op Molteno, waar hy sy eie sakeonderneming en fotografiese ateljee begin. Sy fotografiese afdeling het bekendgestaan as The Rembrandt Studio. Die geboutjie wat hy opgerig het, staan nog en was later jare weer 'n apteek, wat intussen ook gesluit het. Lomax het van 1894 tot 1909 op Molteno gewoon.

Lomax stel belang in boererate en gebruik dié resepte vir medisyne. Met die oprigting van Molteno se kloktoring in 1903 laat hy dit as sy handelsmerk registreer. Sy Kloktoringsalf en Zinkpyn Specific word landswyd bekend. Die toekoms van Molteno begin egter so onseker lyk toe die laegraadse steenkool wat in die Stormberge ontdek is, nie meer winsgewend ontgin kon word nie en beter steenkool uit Transvaal na Kaapland gebring word, dat Lomax in 1909 na Adelaide verhuis, waar hy 'n nuwe sakeonderneming begin. Daar het veral fotografiese werk hom weer welvarend gemaak. Hy het aanvanklik die apteek op Molteno as 'n tak aangehou totdat dit mettertyd deur ene Cardno oorgeneem en uiteindelik deur Glyn Evans oorgeneem is, wat die interieur gemoderniseer en uitgebrei het. The Rembrandt Studio was agter dié gebou en is in 1972 gesloop. Ná sy dood word die firma op Adelaide deur sy oudste seun oorgeneem en met die hulp van een van sy susters uitgebou sodat A. Lomax (Edms.) Bpk. later jare 'n groot en bekende firma word wat slegs boererate by die vervaardiging van medisyne gebruik. Geeneen van sy kinders het egter Lomax se liefde vir fotografie geërf nie.

Lomax was ook bekend vir die hoë gehalte van sy foto's en het 'n waardevolle fotografiese beeld van Molteno en sy mense geskep. Hy was wetenskaplik maar ook kunssinnig; slegs die beste lense is gebruik en hy het 'n fyn aanvoeling gehad vir komposisie, tekstuur en lig-effekte. Johannes Meintjes skryf van hom: "As fotograaf het Lomax uitstekende gebruik gemaak van eenvoudige agtergronde, 'akamediese' agterdoeke, plant, bank, stoel en staander, en beligting wat soms magies is. Sy ateljee het 'n glasmuur en glasdak gehad met eenvormige lig dwarsdeur die dag." In sy tyd is al gesê: "Mr. Lomax's pictures are examples of photographic excellence which would be difficult to surpass."

Tydens die Anglo-Boereoorlog, die sentrale punt van sy produksie, neem hy honderde foto's van Britse soldate en militêre onderwerpe. Soldate het by die Rembrandt Studio tougestaan om foto's te kry wat hulle huis toe kon stuur. Hulle het hulle te perd laat afneem, in groepe, op Stormberg-stasie, op begrafnisse en voor geboue. Sy versameling negatiewe is in 1960 op Molteno ontdek deur 'n vriend van die kunstenaar Johannes Meintjes, wat die ou apteekgebou gekoop en toe weer verkoop het en Lomax se ou fotografiese ateljee deur 'n nuwe aptekersfirma oorgeneem is. Sowat 1 400 studies is ontdek, waarvan baie reeds in skerwe of beskadig was. Elkeen was in 'n geelbruin koevert, in drie groottes, met die naam van die besteller op die flap. Dit bied 'n aangrypende beeld van Suid-Afrikaners aan die einde van die 19de eeu en die begin van die 20ste eeu. 

Hy was 'n aantreklike man met wakker, blink oë in sy rooierige gesig en 'n groot snor, gewoonlik geklee in 'n tweedpak met 'n paisleydas. Kenmerkend van hom was sy swygsaamheid, want tensy dit nodig was, het hy nooit gepraat nie. Sy enigste tydverdryf was gholf.

Hy trou op 5 Mei 1904 met Ellen Augusta Dodd, dogter van eerw. Douglas Dodd van Molteno. Van hul agt kinders het drie seuns hul as geneesheer en 'n vierde hom as apteker gekwalifiseer. Lomax se broer was John Lomax, 'n prokureur, kranige sportman en dramaturg.

"Die Burger" berig op 21 Julie 2001 as volg oor twee van Molteno se bekende uitvoerprodukte: "Twee handelsname wat Molteno op die internasionale landkaart geplaas het, is die Kloktoring Medisyne-reeks en die bekende Ouma Beskuit waarvan daar na raming 1 000 miljoen per jaar geëet word. Die eerste baksel Ouma Beskuit is in die winter van 1939 op die plaas Friedenheim net buite die dorp gebak. Daar word vertel dat die destydse AGS-pastoor op 'n dag - op die hoogtepunt van die depressie - na die Bybelstorie oor 'talente' verwys het en toe aan elk van sy vrouelidmate 'n halfkroon (25c) gegee het om mee te gaan woeker. Mev. Nannie (Ouma) Greyvensteyn het toe bestanddele vir beskuit gekoop en die eerste baksel uit die oond van die houtstoof op Friedenheim was die voorloper van 'n produk wat vandag na verskeie lande toe uitgevoer word. Met 140 werknemers is die beskuitfabriek net buite Molteno die grootste werkverskaffer in die omgewing. 

"Die eerste medisyne in die bekende Kloktoringreeks was 'n hoesmiddel, Borstol, wat die plaaslike apteker, mnr. Ambrose Lomax, in die winter van 1894 vir die mense van Molteno gemaak het. Gedurende die Groot Griep (1918) het Borstol 'n huismiddel geword. Salf en 'n senupynmiddel is later by die reeks gevoeg. Lomax het die kloktoring op Molteno gekies as kenteken vir sy medisyne. Dié toring - vandag 'n nasionale gedenkwaardigheid - is in 1903 ter ere van koningin Victoria opgerig. Besoekers aan Molteno besoek ook graag die Johannes Meintjes-kunsgallery by die plaaslike hoërskool terwyl damfeeste by die dorpsdam ook baie gewild is. Winterbesoekers moet onthou, die Buffelsfontein-weerstasie, waar die koudste temperature in die land elke winter aangeteken word, is in dié omgewing geleë!"



</doc>
<doc id="63869" url="https://af.wikipedia.org/wiki?curid=63869" title="Azawad">
Azawad

Azawad (Arabies: أزواد / "Azawād", Tifinagh: ⴰⵣⴰⵓⴷ), amptelik die Onafhanklike Staat Azawad (Arabies: دولة أزواد المستقلة‎ / "Dawlat Azawād al-Mustaqillah", Frans: "État indépendant de l’Azawad"), was 'n selfregerende gebied in die noordweste van Mali, wat op 6 April 2012 onafhanklikheid verklaar het nadat die regering van Mali onder Amadou Toumani Touré na 'n opstand van die Toearegs in 'n militêre staatsgreep afgeset is. Op 11 Januarie 2013 het Frankryk soldate ná Azawad gestuur om Mali se soldate in die konflik te ondersteun en tot einde Januarie is die groot stede in die gebied herower. Op 14 Februarie 2013 het die MNLA hul eis ná onafhanklikheid van Mali opgegee en die regering vir onderhandelinge oor die toekoms van die gebied gevra.

Gao is die hoofstad en grootste stad van die streek. Azawad het 'n oppervlakte van 822 000 km² en 'n bevolking van 1 295 000 in 2009 gehad.



</doc>
<doc id="63871" url="https://af.wikipedia.org/wiki?curid=63871" title="Gao">
Gao

Gao (Arabies: غاو) is die grootste stad in Noord-Mali en is aan die Nigerrivier geleë. Die stad het 'n bevolking van 86 633 in 2009 gehad. Vanaf 6 April 2012 tot 14 Februarie 2013 het dit as hoofstad van die voormalige omstrede gebied Azawad gedien.


</doc>
<doc id="63896" url="https://af.wikipedia.org/wiki?curid=63896" title="Vesuvius">
Vesuvius

Vesuvius (Italiaans: "Monte Vesuvio", Latyn: "Mons Vesuvius") is 'n vulkaan aan die weskus van Italië, suidoos van Napels. Die naam "Vesuvius" is afkomstig van Oskies "fesf", wat rook beteken. Die vulkaan lê in die vlakte van Kampanië en het 'n deursnede van 8 kilometer en is 1281 meter hoog.

Vesuvius die enigste aktiewe vulkaan in die hoofland van Europa. Die twee ander groot vulkane in Italië, Etna en Stromboli, is respektiewelik op die eilande van Sisilië en Stromboli geleë.

Die vulkaan het die antieke Romeinse stede Pompeji en Herculaneum in die jaar 79 n.C. verwoes. Die stede is nooit weer heropgebou nie. Hulle is totaal begrawe en die mense wat daar bly het selfs daarvan vergeet tot dit in die 18de eeu per ongeluk ontdek is.

Die vulkaan se laaste uitbarsting was in 1944.


</doc>
<doc id="63910" url="https://af.wikipedia.org/wiki?curid=63910" title="KwaZulu">
KwaZulu

KwaZulu was 'n vorige Bantoestan ("tuisland") in die ooste van Suid-Afrika. Dit het 'n oppervlak van sowat 5 748 950 vierkante kilometer beslaan en uit sewe ingeslote grondgebiede bestaan versprei deur die vorige Suid-Afrikaanse provinsie van Natal. Die hoofstad in 1981 was Ulundi. Die tuisland was geskep om Zoeloesprekende mense te huisves en in 1994 het dit meer as 36 074 inwoners gehad.
Ná die eerste demokratiese Suid-Afrikaanse algemene verkiesing van 1994 is die tuisland heringelyf by die Republiek van Suid-Afrika en wel as deel van KwaZulu-Natal.

Knelpunte kenmerkend vir 'n ontwikkelende staat was algemeen in KwaZulu: Daar was 'n gebrek aan onderwysers en onderwysgeriewe, die mediese dienste was ontoereikend, die tekort aan behuising was ernstig en die infrastruktuur was swak. Die belangrikste sektor van die ekonomie was landbou.

KwaZulu het oor uiters vrugbare landbougrond beskik en was ook bale waterryk. Suikerriet en katoen was die belangrikste kontantgewasse. Die staat se nywerheidsgroeipunt was Isithebe wat oor een van die grootste nywerheidsgebiede in Suid-Afrika beskik het.

Die dorp het baie vinnig ontwikkel en het talle moderne fabrieke gehuisves. Gedurende die eerste helfte van 1982 het die Suid-Afrikaanse regering aangekondig dat die Ingwavuma-distrik in die noorde van KwaZulu, aan die grens van Mosambiek, by Swaziland ingelyf sou word. KwaZulu was daarteen gekant en opeenvolgende hofbevele het die deurvoering daarvan vertraag. In Augustus 1982 is daar onderneem om nuwe samesprekinge oor die aangeleentheid te voer.

KwaZulu was die grootste van die selfregerende swart nasionale state van Suid-Afrika.

Die gebied waarin KwaZulu geleë was, grens in die noorde aan Mosambiek, in die suide aan Transkei, in die ooste aan die Indiese Oseaan en in die weste aan die Drakensberge, Qwaqwa en Lesotho. Wat landskap, plantegroei en klimaat betref, kon KwaZulu in 4 streke ingedeel word, naamlik die kusstreek, die suidoostelike doringveldstreek, die streek oos van die Drakensberge en die laagliggende bosveldstreek.

Die kusstreek het 'n hoe reënval wat tussen 1 000 en 1 100 mm per jaar wissel. Die maksimum temperatuur in die somer is gemiddeld 28°C en die minimum temperatuur in die winter gemiddeld 9°C. Die plante-groei bestaan hoofsaaklik uit doringveld en natuurlike woude. Talle riviermondings kom in hierdie streek voor, waarvan die Tugela-mond die grootste is.

Die suidoostelike doringveldstreek strek vanaf die Tugelarivier in die noorde tot by die Umzimkulurivier in die suide. Die gemiddelde reënval wissel tussen 635 en 1000 mm per jaar en die klimaat stem met die van die kusstreek ooreen. 'n Aantal kleiner riviere vloei deur die streek, waar hoofsaaklik suurveld en plantegroei wat kenmerkend vir die Natalse misgordel is, voorkom. Die landskap van die streek oos van die Drakensberg wissel van hoë berge en rante tot laer liggende valleie en rivierlope.

Mis en motreën kom algemeen teen die berghange voor en die meeste sneeu in Suid-Afrika val hier. Die jaarlikse reënval wissel tussen 860 en 1 900 mm, terwyl die gemiddelde dagtemperature tussen 27 °C in die somer en 3 °C in die winter wissel. Suurveld en soet tot gemengde grasveld is algemeen. Die laagliggende bosveldstreek lê in die noordoostelike deel van Natal.

Die belangrikste riviere is die Swart en die Wit-Umfolozi en, die Hluhluwe. Die reënval wissel tussen 760 en 1 000 mm per jaar, terwyl die gemiddelde dagtemperatuur met die van die kusstreek ooreenstem. Doringveld en tropiese plantegroei word in hierdie streek aangetref.

Die Zoeloes van Natal is vir die eerste keer in reservate geplaas ingevolge 'n beleid van sir Theophilus Shepstone. Die reservate was tussen Blankes se plase geleë en die doel daarvan was om swart arbeiders in Natal eweredig te versprei.

Na die oorlog van 1879/80 tussen die Zoeloes en die Engelse het die Britse owerheid die onafhanklikheid van die Zoeloes beëindig. In 1887 het sir Garnet Wolseley die Zoeloe-koninkryk versplinter deur dit in 13 distrikte onder gelykwaardige kapteins te verdeel en dit onder Britse beskerming geplaas.

Een van die belangrikste stappe op die pad na selfregering was die instelling van ’n ongeaktiveerde gebiedsowerheid vir KwaZulu in 1970. Hierdie gebiedsowerheid, wat hoofsaaklik raadgewende bevoegdhede gehad het, is uit lede van die 25 streekowerhede verkies. KwaZulu het nie deur 'n fase van geaktiveerde gebiedsowerheid gegaan nie en die status van sy ongeaktiveerde gebiedsowerheid is in 1972 tot die van wetgewende vergadering verhoog. Dit het uit 126 lede bestaan, waaruit 'n uitvoerende raad saamgestel is.

Kaptein M.G. (Gatsha) Buthelezi is tot hoof- uitvoerende raadslid verkies. Op 1 Februarie 1977 het KwaZulu 'n selfregerende staat met 'n hoofminister en 'n kabinet geword. Die eerste algemene verkiesing is in die daaropvolgende jaar gehou en kaptein Buthelezi is tot hoofminister verkies. In die vroeë tagtigerjare het KwaZulu onafhanklikwording verwerp.

Mangosuthu Buthelezi, destydse hoofminster van KwaZulu, is een van die mees dinamiese en bekendste swart leiers van Suider-Afrika. Hy is op 27 Augustus 1928 naby Mahlabatini in Zoeloeland gebore en het aan die Adams-kollege naby Amanzimtoti gematrikuleer. Daarna het hy in die geskiedenis en Bantoe-administrasie aan Fort Hare gestudeer en 'n BA-graad behaal.

Hy is van koninklike afkoms en is die erfopvolger van die Buthelezistam, waarvan hy in 1953 kaptein geword het. Buthelezi het nie net as staatshoof bekendheid verwerf nie, maar ook as politieke denker. Hy is die stigter van die Inkatha-Vryheidsparty, 'n "kulturele bevrydingsbeweging" wat sowat 300 000 aanhangers het veral onder die Zoeloes. Hy het reeds talle reise deur Afrika, Europa en die Verenigde State onderneem en soms omstrede uitsprake daar gemaak.

Tydens 'n vergadering van Afrikaleiers in Addis Abeba in 1973 het hy byvoorbeeld opspraak verwek deur te sê dat die blankes van Suid-Afrika inheems in Suid-Afrika is. In Oktober 1980 het Buthelezi die eerste swart leier van Suid-Afrika geword wat sosialistiese lede van die Europese Parlement in Straatsburg toegespreek het. Tydens sy toespraak het hy onder meer die aanspraak van die verbode politieke organisasie, die African National Congress (ANC), verwerp dat die organisasie die enigste verteenwoordiger van swart aspirasies in Suid-Afrika sou wees.

Buthelezi se volgehoue verwerping van onafhanklikheid vir KwaZulu in die vroeë tagtigerjare word weerspieël in onder meer Inkatha se motto: "Suid-Afrika – een land, een volk".

Sowat 60% van die Zoeloebevolking van Suid-Afrika het in KwaZulu gewoon. Hoewel Zoeloes die oorgrote meerderheid van die sowat 3,5 miljoen inwoners van KwaZulu uitgemaak het, was daar ook Suid-Sotho's, Swazi's en Xhosas wat in die gebied gewoon het. Sowat 80 % van die inwoners was Christene, en die separatistiese kerke het die meeste aanhangers gehad. Van die ander kerkgenootskappe wat ondersteun is, was die Rooms-Katolieke Kerk, die Metodistekerk en die Lutherse Kerk die belangrikste. Net 'n geringe aantal Zoeloes was lidmate van die Afrikaanse kerke.

Baie aandag is daaraan bestee om die geletterdheidspeil in KwaZulu te verhoog. Reeds meer as 80 % van alle skoolryp kinders het skool gegaan, hoewel die persentasie wat die skole na enkele jare weer verlaat, hoog was. Daar was 'n aantal onderwyserskolleges en hoewel die tekort aan behoorlik opgeleide onderwysers ’n knelpunt was, was dit nie so ernstig as in sommige van die ander nasionale state nie.

Die Universiteit van Zoeloeland net suid van Empangeni is in 1959 as 'n universiteitskollege vir Zoeloes en Swazi's gestig en het in 1970 'n volwaardige universiteit geword. Dit bied kursusse in die lettere, wetenskap, opvoedkunde, regte, teologie en handel aan. Ander naskoolse opleiding is deur ’n tegniese en 'n landboukollege aangebied, terwyl die KwaZulu Ontwikkelingskorporasie ’n opleidingsprogram vir sakemanne en ondernemers aangebied het.

KwaZulu het meer hospitale as elke ander nasionale staat gehad, maar omdat die land ook verreweg die meeste inwoners gehad het, was die verhouding van hospitaalbeddens per 1 000 inwoners nie hoër as die gemiddelde van die nasionale state nie. Hierdie situasie is verder versleg deur die groot tekort aan klinieke, dokters, tandartse en ander gesondheidspersoneel.

Daar was 'n verskeidenheid van welsynsinrigtings soos kinderhuise, tehuise vir bejaardes en sentrums vir liggaamlik gestremdes, maar die meeste is deur private organisasies bedryf. KwaZulu se knellendste sosiale probleem was behuising vir die stedelike bevolking. In die Vroeë tagtigerjare is die tekort aan stedelike wonings op sowat 80 000 geraam.

Die wooneenhede wat die algemeenste gebou is, was standaard-viervertrekhuise.

Ondanks sporadiese droogtes soos die van 1979/80, toe die oesopbrengs in sekere dele van KwaZulu met sowat 80 % verminder het, was die gebied die waterrykste in Suid-Afrika en beskik oor uiters vrugbarelandbougrond. Landbou was dan ook die vernaamste ekonomiese bedrywigheid van die inwoners.

Suiker en katoen was die belangrikste kontantgewasse, terwyl groot dele ook besonder geskik is vir veeteelt. Feitlik die hele voormalige KwaZulu is geskik vir die verbouing van suikerriet. In die rypvrye kusstrook word subtropiese vrugte soos piesangs en pynappels aangeplant, terwyl papajas en avokado's in die suidoostelike deel van die voormalige KwaZulu goed aard. Katoen en sisal word in die laer deel van die Umfolozidistrik verbou. Laasgenoemde twee streke is ook plek-plek geskik vir mieliesverbouing.

Die belangrikste vertakking van die veeteelt in die voormalige KwaZulu is beesboerdery, wat veral in die binnelandse gebiede bedryf word. Skape en bokke word ook algemeen op die platteland aangehou.

KwaZulu se nywerheidsgroeipunt was Isithebe. Die dorp, wat sowat 100 km noord van Durban geleë is, beskik oor een van die grootste nywerheidsgebiede in Suid-Afrika en is per spoor met Durban en Richardsbaai verbind. Dit het onder meer die grootste enkele onderneming in enige ontwikkelende swart staat in Suider-Afrika gehuisves, naamlik 'n gietery vir mangaan-staatallooi.

Die mikpunt van die gietery was 'n jaarlikse produksie van 11 000 ton. In die ander fabrieke in ISithebe is 'n groot verskeidenheid artikels vervaardig, byvoorbeeld vragmotorbakke, motorsleepwaens, veselglas- en laaghoutartikels, erdeware, reinigingsmiddels, klere, betonpype en chemikalieë.

Elders in KwaZulu is daar 2 skoenfabrieke en saagmeulens. Die belangrikste nywerheidsentra buite die voormalige KwaZulu wat werk aan pendelaars verskaf het, is Pietermaritzburg, Richardsbaai, Durban, Ladysmith, Newcastle en Hammarsdale.

Hoewel daar 31 ekonomies ontginbare minerale in die voormalige KwaZulu voorkom, staan die mynbou nog in sy kinderskoene. Die bestaande myne is hoofsaaklik in die Tugela-vallei, waar goeie afsettings van onder meer kaolien en kookssteenkool voorkom. Veral die groot steenkoolafsettings was belangrik vir die ekonomie. Bekende afsettings in die Nongoma-distrik beloop etlike miljoene ton.

Die voormalige KwaZulu het die laaste stuk ongerepte kuslyn van Suid-Afrika besit, naamlik die van Maputaland. Dit het 'n subtropiese klimaat en 'n besonder ryk fauna en flora. Sommige kenners meen die koraalseeskap daar is een van die skouspelagtigstes ter wêreld. Hier en elders in die voormalige KwaZulu is natuurbewaring deur die staat geïnisieer en gesteun. Naas wildparke is ook onder meer die oorspronklike jagvelde van Shaka tot natuurreservaat verklaar. Die ontwikkeling van 'n toeristebedryf is egter as ’n langtermynprojek beskou.

In die vroeë 1980's bestaan die bedryf hoofsaaklik uit enkele vakansie-oorde vir swartes verder suid aan die kus, waarvan Umgababa die gewildste was. Dit het sowat 500 vakansiehutte, swembaddens en ander ontspanningsgeriewe gehad. Sowat 45 000 ha van die voormalige KwaZulu is geskik vir bosbou, maar dit is nie behoorlik benut nie. Die grootste deel van die bosbouproduksie het uit nie-kommersiële hout en brandhout bestaan.

Die stedelike sowel as die plattelandse infrastruktuur in KwaZulu was baie gebrekkig. Sowat 20% van die land se paaie was in ’n uiters swak toestand en net die hoofroetes wat deur die staat gelei het, was geteer.



</doc>
<doc id="63912" url="https://af.wikipedia.org/wiki?curid=63912" title="Cypriniformes">
Cypriniformes

Cypriniformes is vis-orde wat hoort tot die klas "Actinopterygii". Die orde bevat slegs families wat voorkom in brak en varswater.

Die Karperagtiges (orde "Cypriniformes") is die algemeenste varswatervisse ter wêreld. Wat liggaamsvorm en lewenswyse betref, het hulle hulle by 'n wyd uiteenlopende aantal omstandighede aangepas, en kom hulle wydverspreid oor die hele wêreld voor. Een gemeenskaplike kenmerk van byna alle karperagtiges is hul besondere skerp gehoorvermoë. Die Karperagtiges (orde "Cypriniformes") vorm saam met die meervalle (orde "Siluriformes") die superorde "Ostrariophysi".
Visse van hierdie superorde word van alle ander visgroepe onderskei op grond van die sogenaamde beentjies van Weber wat hulle het. Dit bestaan uit vier beenstukkies wat die vis se inwendige oor met sy swemblaas verbind. Geluidstrillinge in die water word deur die wand van die swemblaas opgevang, deur die beentjies versterk en na die oor oorgedra. As gehoorgevolg van hierdie beentjies van Weber kan alle karperagtiges en meervalle besonder goed hoor.

In modderige, troebel water gebruik die visse hierdie beentjies nie soseer wanneer hulle 'n prooi probeer vang nie, maar eerder vir kommunikasie binne die skool en vir die opspoor van 'n maat. Baie karperagtiges en meervalle beskik boonop oor baarddrade en ander tas- en smaaksintuie waarmee hulle die verskil tussen nou verwante visspesies kan onderskei. Dit is waarskynlik een van die redes waarom karperagtiges een van die talrykste varswatervisse geword en so wyd oor die hele wêreld versprei het.

Ander kenmerke van karperagtiges is die enkele betreklik lang rugvin, die buikvinne wat taamlik ver na agter geplaas is, en stertvinne wat dikwels gevurk is. In die bek self is daar gewoonlik geen tande nie, maar in die keelholte kom daar dikwels een tot drie rye tande voor. Afgeronde skubbe bedek die senuweeliggaam geheel en al of net gedeeltelik. In Suider-Afrika kom veral vyf families van die karperagtiges voor, byvoorbeeld die "Characidae", wat ook karasinne genoem word.

Die tiervis ("Hydrocynus vittatus"), die imberi ("Afestes imberi",) die streeprower ("Alestes lateralis") en die Okavango-rower ("Rhabdaletes maunnensis") word onder meer by die familie ingesluit. Die "Hepsetidae" of Afrikaanse greepvisse word deur net een spesie verteenwoordig, die "Hepsetus" ordoe, terwyl die Distichodontidae familie deur twee spesies, die bekende nkupe ("Distichodus mossambicus") en die chessa ("Distichodus schenga") verteenwoordig word.

Die familie "Citharinidae" is nou verwant aan die vorige familie, en die dwergsitarien ("Hemigrammocharax machadoi") en die breëbalk-sitarien ("Nannocharax macropterus") word hierby ingesluit. Die grootste familie onder die karperagtiges, plaaslik asook wêreldwyd, is die "Cyprinidae", waaronder talle geelvisse, ghieliemientjies en rooivlerkies tel. In Suider-Afrika word hierdie familie sterk verteenwoordig deur die genera "Barbus" en "Labeo". Die gewone goudvis ("Carassius auratus") en die karper ("Cyprinus carpio") is lede van hierdie groot familie.

Die karper ("Cyprinus carpio"), wat in Afrikaans kortweg soms ook karp genoem word, is vraatsugtige allesvreters, maar hulle verkies plante. Karpers is reeds in 1897 na Suid-Afrika ingevoer en het sedertdien soms selfs 'n plaag geword. Die karper is 'n goeie voorbeeld van die karperagtiges se buitengewone aanpasssings- en oorlewingsvermoë, veral ten koste van ander inheemse vissoorte. Die karper kom oorspronklik uit Asië, en die Chinese het die vissoort voor die geboorte van Christus reeds as ’n alledaagse gereg geken.

Die Romeine het die vis na Italië ingevoer en dit in spesiale teeldamme vir eetdoeleindes geteel. Van daar het die karper gedurende die Middeleeue deur die toedoen van monnike oor die hele Europa versprei. Die karper, wat oorspronklik aan heelwat warmer water en ander eetgewoontes gewoond was, het heeltemal goed aangepas in die koue riviere en mere van Europa. In Suid-Afrika het die vis so goed geaard dat wetgewing wat die uitplasing van karpers in die destydse Unie se riviere en damme verbied het, later ingestel moes word.

Karpers is daartoe in staat om forelle binne 'n kort rukkie heeltemal uit te roei. As daar genoeg kos in die water is, kan 'n klein karper binne ’n jaar meer as 20 cm groei. Die volwasse karper kan tot meer as 1 m lank word en 'n massa van meer as 20 kg hê. Sy lyf is olyfgroen met ’n goudgeel glans langs die sye. Sy rug is donker en sy pens wit. Op sy kop is geen skubbe nie, en soos ander karperagtiges het hy geen tande in sy bek nie, maar wei in die keelholte. Daar is 'n korterige voeldraadjie aan weerskante van sy snuit. Solank die vis beheer word en nie toegelaat word om met ander inheemse of meer weerlose visse mee te ding nie, is die karper ’n goeie hengel- en eetvis.

Die volgende families is deel van die orde Cypriniformes:




</doc>
<doc id="63913" url="https://af.wikipedia.org/wiki?curid=63913" title="Mmabatho">
Mmabatho

Mmabatho (Setswana: "Moeder van die volk") is 'n dorp in Suid-Afrika en die voormalige hoofstad van die Noordwes. Dit was ook die hoofstad van die voormalige tuisland Bophuthatswana vanaf 1977 tot 1994.



</doc>
<doc id="63914" url="https://af.wikipedia.org/wiki?curid=63914" title="KwaMhlanga">
KwaMhlanga

KwaMhlanga is 'n dorp in Suid-Afrika se provinsie Mpumalanga. Dit was ook die hoofstad van die voormalige tuisland KwaNdebele vanaf 1981 tot 1994.



</doc>
<doc id="63916" url="https://af.wikipedia.org/wiki?curid=63916" title="Skryfstelsel">
Skryfstelsel

’n Skryfstelsel is ’n simboliese stelsel wat gebruik word om elemente weer te gee wat in ’n taal uitgedruk kan word.

Skryfstelsels word van ander simboliese kommunikasiestelsels onderskei deur die feit dat die leser gewoonlik die spesifieke gesproke taal in ’n mate moet ken om die teks te kan verstaan. In teenstelling daarmee word kennis van ’n gesproke taal nie vereis by byvoorbeeld inligtingstekens, skilderye, kaarte en wiskunde nie.

Taal is ’n inherente deel van enige menslike gemeenskap. Skryfstelsels, en die proses waardeur dit gesproke stelsels weergegee het, het egter sporadies, oneweredig en stadig ontwikkel. Gevestigde skryfstelsels het gewoonlik stadiger verander as die gesproke taal en daarom bevat hulle dikwels elemente en eienskappe wat nie meer in die gesproke taal voorkom nie. Die groot voordeel van skryfstelsels is dat hulle die mens in staat stel om ’n volgehoue rekord van inligting in ’n taal te verskaf en dat dié inligting later deur ander gelees kan word.

Alle skryfstelsels vereis:

Die bestudering van individuele skrifte het afsonderlik ontwikkel en daarom verskil die terminologie ietwat van veld tot veld. Die generiese term "teks" verwys na ’n geskrewe produk. Die samestelling van ’n teks word "skryf" genoem en die interpretasie daarvan staan bekend as "lees". "Ortografie" verwys na die metode en reëls wat gebruik word om te skryf en sluit die konsep "spelling" in.

’n "Grafeem" is die tegniese term wat dui op die atomiese eenhede van ’n skryfstelsel. Grafeme is die "boublokke" waarmee ’n teks van ’n spesifieke skryfstelsel saamgestel kan word. Dit is dieselfde konsep as die foneem wat in die bestudering van gesproke tale gebruik word. In die skryfstelsel wat vir Afrikaans gebruik word, sluit grafeme byvoorbeeld die hoof- en kleinletters van die 26 letters van die Latynse alfabet in, asook leestekens en syfers.

’n Individuele grafeem kan op verskeie maniere weergegee word. Dié variasies kan van mekaar onderskei word, maar word tog as dieselfde grafeem geïnterpreteer. Hierdie verskillende variasies word "allograwe" van die grafeem genoem (wat ooreenstem met die term allofoon in die studie van gesproke tale). So kan die letter "a" byvoorbeeld op verskeie maniere geskryf word: as ’n kursiewe, hoof- of sierletter. Die keuse van die allograaf wat gebruik word, sal afhang van die medium, die skryfinstrument, die styl en die onbewuste kenmerke van ’n individuele handskrif.

Die terme "glief", "teken" en "karakter" word soms gebruik om na ’n grafeem te verwys, hoewel die gebruik daarvan tussen verskillende stelsels wissel. Die gliewe van die meeste skryfstelsels bestaan uit lyne en daarom word hulle lynvormig genoem, hoewel daar ook ander vorme is soos braille.

Die eerste skryfstelsels is min of meer aan die begin van die Bronstydperk ontwikkel, in die 4de millennium v.C. Die Mesopotamiese wigskrif en die Egiptiese hiërogliewe word algemeen beskou as die eerste skryfstelsels. Albei het ontwikkel uit simboolstelsel uit 3400–3200 v.C., met die vroegste samehangende tekste uit 2600 v.C. Daar word algemeen aanvaar dat die Mesopotamiese skrif apart ontstaan het, maar daar is meningsverskille. Dieselfde geld vir die Sjinese skrif, wat omstreeks 1200 v.C. ontstaan het. Die pre-Columbiaanse Meso-amerikaanse skryfstelsels (soos die Maja-skrif) het heel waarskynlik apart ontstaan.

Daar word geglo dat die eerste konsonantale alfabet sy verskyning voor 2000 v.C. gemaak het, vir ’n taal wat in die Sinai-skiereiland deur Semitiese stamme ontwikkel is. Die meeste ander alfabette in die wêreld vandag het óf hieruit ontwikkel, baie via die Fenisiese alfabet, óf dit is deur die ontwerp daarvan geïnspireer.

Die eerste ware alfabet is die Griekse skrif wat sedert 800 v.C. ook klinkers bevat. Die Latynse alfabet, wat direk hieruit ontstaan het, is verreweg die mees algemene skryfstelsel in die wêreld.

’n Logogram is ’n enkele geskrewe karakter wat ’n volledige woord verteenwoordig. Die meeste Sjinese karakters is logogramme.

Aangesien elke karakter ’n enkele woord verteenwoordig (of eintlik ’n morfeem), is talle logogramme nodig om al die woorde van ’n taal te skryf. Die groot getal logogramme en die memorisering van hul betekenis is die grootste nadeel van dié stelsels. Omdat die betekenis onafskeidbaar verbonde aan die simbool is, kan dieselfde logografiese stelsel vir verskillende tale gebruik word. In die praktyk is dit egter net van toepassing op naby verwante tale, soos die Sjinese tale, aangesien sintaktiese beperkings die universele gebruik van so ’n stelsel verhinder. Japannees gebruik baie Sjinese logogramme, met dieselfde of feitlik dieselfde betekenis. Die semantiek, en veral die grammatika, verskil egter in so ’n mate dat ’n Japannees nie ’n lang Sjinese stuk teks maklik sal verstaan sonder dat hy ’n basiese kennis van Sjinese grammatika het nie; kort frases soos op tekens en koerantopskrifte is makliker om te verstaan.

Hoewel die meeste tale nie net ’n logografiese skryfstelsel gebruik nie, gebruik baie tale logogramme in ’n sekere mate. ’n Goeie voorbeeld van moderne Westerse logogramme is Arabiese syfers – almal weet wat "I" beteken, ongeag of hy dit "een", "one", "eins", "uno", "ji", "ehad" of "jedan" noem. Ander Westerse logogramme sluit in die ampersand (&), wat vir "en" gebruik word, die teken vir teen of by (@), die persentasieteken (%) en baie tekens vir geldeenhede: dollar ($), euro (€), jen (¥), ens.

Die belangrikste (en eintlik die enigste steeds bestaande) moderne logografiese skryfstelsel is die Sjinese een, waarvan die karakters, met ’n wisselende mate van aanpassing, gebruik is of gebruik word in Sjinees, Japannees, Koreaans, Viëtnamees en ander Oos-Asiatiese tale. Die antieke Egiptiese hiërogliewe en die Maja-skryfstelsel het ook sekere logografiese eienskappe, maar hulle het definitiewe fonetiese kenmerke en word nie meer gebruik nie.

Waar ’n logografiese skryfstelsel ’n enkele karakter vir ’n hele woord gebruik, is ’n lettergreepskrif ’n stel geskrewe simbole wat lettergrepe verteenwoordig, en dié lettergrepe vorm woorde. ’n Simbool in so ’n stelsel verteenwoordig gewoonlik ’n konsonantale klank gevolg deur ’n vokale klank, of slegs ’n vokaal (klinker).

Die meeste sillabiese skryfstelsels (lettergreepskrifte) is ontwikkel vanuit logografiese skryfstelsels, en word gebruik in kombinasie met logografiese tekens (soos die wigskrifte, Hetitiese en Kretensiese skrifte as ook die moderne Japannese skrif). Slegs onlangs uitgevind syllabiese skrifte (Cherokee in Noord-Amerika, Vai en Bamum in Afrika, ens.) is "ware" sillabiese skrifte.

In ’n "ware lettergreepskrif" is daar geen sistematiese grafiese ooreenkoms tussen foneties verwante karakters nie (hoewel sommige klinkers grafiese ooreenkomste het). Daar is dus geen ooreenkoms tussen die karakters vir /ke/, /ka/ en /ko/ wat aandui dat hulle ’n "k"-klank deel nie.

’n Ander soort stelsel met sistematiese lettergreep-simbole, die abugidas, word later in die artikel beskryf.

Lettergreepskrifte is die beste geskik vir tale met ’n relatief eenvoudige lettergreepstruktuur, soos Japannees. Engels, aan die ander kant, bevat ingewikkelde lettergreepstrukture, met ’n relatief lang lys klinkers en ingewikkelde konsonantgroepe, en ’n lettergreepskrif is nie daarvoor geskik nie. In Japannees is daar nie meer as 60 moontlike lettergrepe nie, terwyl daar in Engels baie duisende is, en vir elk van hierdie lettergrepe sou dus ’n simbool nodig wees.

’n Alfabet is ’n klein stel letters — basiese skryfsimbole — wat elk min of meer ’n foneem verteenwoordig. Die woord "alfabet" is afgelei van alfa en beta, die eerste twee simbole van die Griekse alfabet.

Die eerste soort alfabet wat ontwikkel is, is die abjad. ’n Abjad is ’n alfabetiese skryfstelsel waar alle simbole konsonante voorstel. Daar is dus nie simbole vir klinkers nie. Alle abjads (buiten miskien Tifinagh) behoort tot die Semitiese skriffamilie en is van die oorspronklike Noordelike Lynvormige Abjad van die middel-Bronstydperk afgelei.

Sommige abjads (soos Arabies en Hebreeus) het tekens vir klinkers, maar gebruik hulle net in ’n sekere verband, soos vir onderrig. Baie skrifte wat van abjads afgelei is, is met klinkers uitgebrei tot volledige alfabette – die bekendste is seker die Griekse alfabet wat van die Fenisiese abjad afgelei is. Dit het veral gebeur wanneer ’n abjad aanvaar is vir ’n nie-Semitiese taal.

Die term "abjad" is afgelei van die ou volgorde van die Arabiese konsonante 'alif, bā', jīm, dāl. Dit is steeds die woord vir alfabet in Arabies, Maleis en Indonesies.

’n Abugida is ’n alfabetiese skryfstelsel waarvan die basiese tekens konsonante met ’n spesifieke ingeboude klinker verteenwoordig. Aanpassings aan die basiese teken dui ander klinkers as die basiese een aan. So kan daar in ’n abugida ’n teken wees vir "k" sonder ’n klinker, of vir "ka" (as "a" die ingeboude klinker is), en "ke" word dan geskryf deur die teken vir "k" of "ka" aan te pas. In baie abugidas word die aanpassing gedoen deur die byvoeging van ’n klinkerteken, maar ander manier word ook gebruik soos die rotasie van die basiese teken, die byvoeging van leestekens, ens.

Die verskil tussen abugidas en "ware lettergreepskrifte" is dat laasgenoemde ’n teken vir elke lettergreep het en daar geen sistematiese grafiese ooreenkoms tussen hulle is nie. Die grafiese ooreenkoms van die meeste abugidas is vanweë die feit dat hulle afgelei is van abjads en dat die konsonante ingeboude klinkers bevat; ander klinkers word dan aangedui deur die basismodel te verander.

In die Ge'ez-skrif, waarna die term "abugida" genoem is, lyk die klinker-aanpassings nie altyd sistematies nie, hoewel hulle aanvanklik meer sistematies was. Die grootste enkele groep abugidas is die Brahmi-skriffamilie wat feitlik al die skrifte insluit wat in Indië en Suidoos-Asië gebruik word.

Die woord "abugida" is afgelei van die eerste vier karakters van ’n volgorde van die Ge'ez-skrif wat in sekere kontekste gebruik word.

’n Kenmerkskryfstelsel verteenwoordig fyner besonderhede as ’n alfabet. Die simbole verteenwoordig nie hele foneme nie, maar eerder elemente (kenmerke) waaruit ’n foneem bestaan, soos uitspraak. Teoreties kan elke kenmerk met ’n aparte letter geskryf word. Abjads en abugidas, en selfs lettergreepskrifte, kan kenmerk-elemente bevat, maar die enigste groot kenmerkstelsel is die Koreaanse hangoel. In hangoel word die kenmerkende simbole gekombineer in alfabetiese letters, en hierdie letters word op hul beurt gekombineer in lettergreepblokke. Daar is dus drie vlakke van fonologiese verteenwoordiging.

Die meeste skryfstelsels bestaan nie net uit een soort nie. Soos hier bo genoem, gebruik Afrikaans syfers en ander logogramme soos #, $ en &. Alle logografiese stelsels het ook fonetiese komponente, soos dié van ’n lettergreepskrif soos in Sjinees ("logo-lettergrepig") of van ’n abjad soos in Egipties ("logo-konsonantaal").

Sommige skrifte is egter waarlik gemeng, soos die semi-lettergreepskrif van antieke Spanje waar plofklanke soos "p", "t" en "k" lettergreepskrif was, maar ander konsonante alfabeties. In sommige weergawes is klinkers ná lettergreepletters geskryf, wat ooreenstem met alfabetiese ortografie. Die Ou Persiese wigskrif was dieselfde. Van die 23 konsonante (insluitende nul) was sewe ten volle lettergrepig, dertien was suiwer alfabeties en vir die ander drie was daar een letter vir /C"u"/ en nog een vir beide /C"a"/ en /C"i"/.

Die primêre grafiese onderskeid wat in klassifikasie gemaak word, is waarskynlik dié van lynvormigheid. In lynvormige stelsels bestaan die karakters uit lyne, soos in die Latynse alfabet en Sjinese karakters. Sjinese karakters word as lynvormig beskou ongeag of hulle met ’n balpuntpen of met ’n kalligrafiekwas geskryf is of in brons gegiet is. Net so is Egiptiese hiërogliewe en die Maja-gliewe dikwels in lynvorms geskilder, maar in formele situasies is hulle uitgekerf. Die vroegste voorbeelde van skrifte is lynvormig: die Soemeriese wigskrif van omstreeks 3300 v.C. was lynvormig, hoewel die wigvorms wat daarvan afgelei is, nie was nie. Dié is gewoonlik gevorm deur rietstiwwe in klam klei te druk en nie deur lyne in die klei te trek soos voorheen gedoen is nie. Die gevolg was dat die voorkoms van die skrif baie verander het.

Nie-lynvormige stelsels soos braille bestaan nie uit lyne nie, maak nie saak watter instrument gebruik word nie. Braille is ’n nie-lynvormige aanpassing van die Latynse alfabet wat heeltemal afgewyk het van die Latynse vorms. Die letters bestaan uit opgehewe knoppies op die skryfmateriaal: leer, stywe papier, plastiek of metaal.

Daar is ook ander aanpassing soos Morsekode, die alfabette van verskeie vingertale en tekens met vlae. As "skryf" egter beskou word as ’n potensieel permanente manier om inligting oor te dra, kan hierdie steslels nie as skryfstelsels geklassifiseer word nie omdat die tekens verdwyn sodra hulle gegee is.

Skrifte word ook grafies gekarakteriseer deur die rigting waarin geskryf word. Egiptiese hiërogliewe is in albei horisontale rigtings geskryf, met die dier- en mens-gliewe so geskryf dat hulle na die begin van die lyn wys. Die vroeë alfabet kon in verskeie rigtings geskryf word, óf horisontaal (na links of regs) óf vertikaal (na bo of onder). Dit is gewoonlik in twee teenoorgestelde rigtings geskryf: byvoorbeeld eers na regs en in die volgende lyn na links.

Die Griekse alfabet en dié wat daaruit afgelei is, word van links na regs geskryf, van die bokant na die onderkant van die bladsy. Ander skrifte soos die Arabiese en Hebreeuse alfabet, word van regs na links geskryf. Skrifte wat Sjinese karakters gebruik, is tradisioneel vertikaal (van bo na onder) geskryf, van die regterkant na die linkerkant van die bladsy, maar word deesdae dikwels van links na regs geskryf, van bo na onder, vanweë die Westerse invloed, ’n toenemende behoefte om terme in die Latynse skrif weer te gee en die beperkings van moderne elektroniese dokumentformate.

In rekenaar- en telekommunikasiestelsels word grafeme en ander grafeem-tipe eenhede wat vir teksprosessering gebruik word, verteenwoordig deur "karakters" in geënkodeerde vorm. Daar is verskeie karakter-enkoderingvorms soos ISO/IEC 8859-1 (wat veral op die Latynse skrif gebaseer is), CJK-karakters (Sjinees, Japannees, Koreaans) en tweerigtingteks. Deesdae word baie van die vorms herskep in ’n gemeenskaplike standaard, die ISO/IEC 10646 "Universal Character Set", en ’n parallelle, verwante vorm, "The Unicode Standard". Die term Unicode word gewoonlik vir albei gebruik. In Unicode kry elke karakter, in elke taal se skryfstelsel, ’n unieke identifikasienommer bekend as sy "kodepunt". Rekenaars se bedryfstelsel gebruik kodepunte om karakters in die lettertipe-lêer te soek en op die skerm te vertoon.

’n Sleutelbord is die instrument wat gewoonlik gebruik word om met ’n rekenaar te skryf. Elke sleutel word verbind met ’n standaardkode wat na die rekenaar gestuur word wanneer dit gedruk word. Deur die gebruik van ’n kombinasie van alfabetsleutels en modifikasiesleutels soos Ctrl, Alt en Shift kan ook baie ander karakters vertoon word.





</doc>
<doc id="63920" url="https://af.wikipedia.org/wiki?curid=63920" title="Nouadhibou">
Nouadhibou

Nouadhibou (Arabies: نواذيبو) is die tweede grootste stad ná die hoofstad Nouakchott‎ in die noordweste van Mauritanië. Die stad is geleë langs die Atlantiese Oseaan en vissery speel 'n belangrike rol in die ekonomie van die stad terwyl die uitvoer van ystererts die grootste industriële aktiwiteit is. Die stad het sowat 100 000 inwoners in 2005 gehad. Dit is die land se ekonomiese hoofstad. Die stad het ook 'n lughawe en 'n ​​stasie vir die vervoer van passasiers en ystererts. In die koloniale tye was die stad se naam "Port-Etienne".


</doc>
<doc id="63922" url="https://af.wikipedia.org/wiki?curid=63922" title="Lepidosireniformes">
Lepidosireniformes

Lepidosireniformes (Suid-Amerikaanse en Afrika-longvisse) is 'n vis-orde wat hoort tot die klas "Sarcopterygii". Spesies van hierdie orde kom net in varswater voor.

Die volgende families is deel van die orde Lepidosireniformes:




</doc>
<doc id="63924" url="https://af.wikipedia.org/wiki?curid=63924" title="Israel-museum">
Israel-museum

Die Israel-museum (Hebreeus: מוזיאון ישראל‎, "Muze'on Yisrael") in Jerusalem is in 1965 as Israel se nasionale museum gestig. Dit is op 'n heuwel in die weste van Jerusalem, naby die parlementsgebou (Knesset) en die Nasionale Kampus vir die Argeologie van Israel, geleë.

Die museum het 'n oppervlakte van sowat 50 000 m², insluitende 'n tuin van 24 000 m², en word jaarliks deur byna een miljoen belangstellendes besoek.

Die museum behels vier afdelings:



</doc>
<doc id="63925" url="https://af.wikipedia.org/wiki?curid=63925" title="Kuvempu-universiteit">
Kuvempu-universiteit

Kuvempu Universiteit is 'n instelling van hoër onderwys in die weste van die Suid-Indiese deelstaat Karnataka. Die universiteit, wat in 1987 gestig is, is vernoem na die Kannada-taal-skrywer K.V. Puttappa, algemeen bekend as Kuvempu.

Die hoofkampus is in 'n ​​landelike omgewing sowat 17 myl (28 km) suid van Shimoga (Shivamogga) geleë. Daar is 'n nagraadse sentrum in die stad Kadur suidoos van die hoofkampus, twee samestellende kolleges in Shimoga, en 'n paar dosyn kolleges en navorsingsinstellings in die hele streek wat met die universiteit geaffilieer is. Akademiese skole sluit in dié vir biologiese wetenskappe; chemiese wetenskappe; onderwys; die aardwetenskappe; ekonomie en besigheidstudie; tale, letterkunde, skone kunste, regsgeleerdheid, fisiese wetenskappe, en sosiale wetenskappe.



</doc>
<doc id="63929" url="https://af.wikipedia.org/wiki?curid=63929" title="Daniël Jozua Pienaar">
Daniël Jozua Pienaar

Ds. Daniël Jozua Pienaar (Niekerksfontein, distrik Richmond, Kaap, 19 Desember 1853 – Uitenhage, 8 Maart 1926) was predikant en leier in die Nederduitse Gereformeerde Kerk, onder meer moderator van die Kaapse Kerk in 1915, en 'n onderwysman na wie die Hoër Tegniese Skool Daniël Pienaar op Uitenhage genoem is.

Pienaar was die seun van 'n welgestelde skaapboer in die Karoo, Andries Jacobus Pienaar, en sy vrou, Johanna Catharina Rossouw. Sy grootvader, die ouderling Barend Jacobus Pienaar, was 'n lid van die Kaapse Sinodale afvaardiging van die NG Kerk wat aan die einde van 1847 die Voortrekkers besoek het. Sowel Pienaar as sy jonger broer, Hendrik Jacobus Pienaar, het hulle geroepe gevoel om predikant in die NG Kerk te word. Hy gaan skool op Richmond en Stellenbosch en ontvang sy hoër onderwys aan die Suid-Afrikaanse Kollege (voorloper van die Universiteit van Kaapstad) in die Moederstad. In 1876 behaal hy die B.A. aan die Universiteit van die Kaap die Goeie Hoop, wat later opgegaan het in die Universiteit van Suid-Afrika. Sy teologiese opleiding ontvang hy hoofsaaklik aan die Kweekskool op Stellenbosch terwyl hy ook lesings bywoon aan die universiteite van Edinburg, Utrecht en Bonn.

Op 2 Desember 1880 word hy tot die bediening toegelaat en is enkele maande lank hulpprediker op Ladismith in die Klein-Karoo. Hy trou op 20 April 1881 met Hester Anna Louw (1860–1919) van die plaas Tweekuil, distrik Malmesbury, en neem 'n beroep aan na die NG gemeente Aliwal-Noord, waar hy op 11 Junie 1881 bevestig word. Hy arbei hier tot einde November 1887. Reeds op Aliwal-Noord het ds. Pienaar hom laat geld as 'n sterk maar taktvolle leier. Dié gemeente is teen 1873 in twee geskeur oor die liberale opvattings van sy leraar, ds. David Naudé, maar Pienaar doen 'n groot werk tot die herstel van die eenheid.

Hy was dus 'n gelukkige keuse as nuwe leraar vir die NG gemeente Uitenhage omdat dié gemeente ook 'n moeilike tyd beleef. Hier word hy bevestig op 10 Desember 1887, 'n week of wat voor sy 34ste verjaardag. Amper 40 jaar staan hy aan die hoof van dié belangrike en uitgestrekte gemeente wat ten tyde van sy aftrede sowat 2 700 lidmate gehad het en 23 jaar later die eerste en enigste gemeente van die NG Kerk geword het wat meteens in vier verdeel is toe drie dogtergemeentes tegelykertyd afgestig het (1950). In daardie stadium het die vier gemeentes saam meer as 4 500 belydende lidmate getel. Pienaar het 'n verreikende invloed in die gemeente Uitenhage gehad. Hy was medeverantwoordelik vir die stigting in 1907 van die eerste NG gemeente in die hawestad Port Elizabeth, wat voorheen deel was van die ou moedergemeente, die 10de oudste in Suid-Afrika. Toe 'n groot aantal gesinne van Oudtshoorn hulle weens die ineenstorting van die volstruisbedryf in die Sondagsrivierwyk van sy gemeente vestig, doen ds. Pienaar alles in sy vermoë om ook daar 'n gemeente af te stig en dit lei tot die stigting van die NG gemeente Sondagsrivier (Kirkwood) in Junie 1918.

In die eerste helfte van die 1890's het NG Kerkleiers soos prof. Adriaan Moorrees en dr. Andrew Murray hulle begin uitspreek ten gunste van die noodsaaklikheid van nywerheids- of vakonderwys (vandag se tegniese onderwys) vir minderbevoorregte seuns van die platteland. Dr. Murray doen in Junie 1893 'n beroep in "De Kerkbode" op een of meer leraars om hiermee te begin en kort daarna bied ds. Pienaar 'n stuk grond van die Uitenhage-gemeente aan vir die oprigting van 'n "industrieskool". In Oktober van dieselfde jaar bied die Ring van Graaff-Reinet sy steun aan vir die oprigting van 'n ambagskool. Ds. Pienaar spring aan die werk en besoek gemeentes en kollekteer geld, rig vertoë vir steun aan die regering, laat geboue oprig en werf personeel. Op 2 April 1895 open die ambagskool op Uitenhage met 30 seuns. Die eerste skoolhoof, mnr. F. Doëge, moes self die meeste klasse waarneem, aangesien daar nie genoeg onderwysers was nie. Instrukteurs in skoenmakery, wamakery, smedery en kleremakery, word aangestel. Daar was vir ds. Pienaar aanvanklike teleurstellings en terugslae, maar hy volhard en deur sy volgehoue pogings steun die regering die skool later geldelik. Wanneer geskikte personeel nie plaaslike beskikbaar was nie, het ds. Pienaar hulle in die buiteland gewerf. In 1898 verkry hy byvoorbeeld die diens van die Skot William McJanett, wat die skool 30 jaar as hoof sou lei. Danksy sy opleidingsmetopdes was hy die baanbreker van tegniese onderwys in Suid-Afrika. Onder sy en ds. Pienaar se leiding word die skool 'n model vir soortgelyke skole elders in die Unie. Die onderrigmedium van die skool was aanvanklik Engels, al is dit deur die NG Kerk tot stand gebring. In 1904 is onderrig tot st. 6 uitgebrei. In 1915 volg nuwe aanbouings, wat die administrateur van Kaapland, sir Frederick de Waal, inwy. Eers in 1917 begin 'n beleid van tweetaligheid en in 1922 verwerf die skool hoërskoolstatus.

Ds. Pienaar se bydrae tot vakonderwys word deur die regering raakgesien en hy dien van 1912 af jare lank in die Raad voor Techniese en Industrieel Onderwys. Hy was ook een van die vyf lede van die Fremantle-kommissie wat van 1910 tot 1912 'n deurtastende ondersoek ingestel het na die onderwysstelsel en wie se aanbevelings die grondslag gelê het vir die taalordonnansie van die Kaapprovinsie. Ds. Pienaar het 'n belangrike aandeel gehad aan die kommissie se voorstelle en besluite.

Op Uitenhage dien hy as voorsitter van die skoolraad van die Riebeek-kollege en as lid van nog vier skoolkommissies.

Ds. Pienaar was dikwels voorsitter van die Ring van Graaff-Reinet, dien meestal in die Ringskommissie en ook in vele Sinodale kommissies. Hy het 'n helder verstand en 'n gesonde oordeel gehad en dien hare lank as 'n vooraanstaande lid van die regs- en eksamenkommissie van die Kaapse Kerk en van die kuratorium van die Stellenbosse Kweekskool. Hy was lid van die Kommissie vir Kerkwethersiening. Hy dien in die moderatuur van die Kaapse Sinode, as assessor in 1909 en 1919, en as moderator in 1915. Hy was twee maal voorsitter van die Federale Raad van die NG Kerk. Hy het uitgemunt as voorsitter van groot vergaderings danksy sy sterk en besliste optrede, sy kennis van prosedure en sy helder insig. Toe die Kaapse Sinode in 1915 in verband met die 1914-Rebellie moes standpunt inneem, het ds. Pienaar op 'n uiters netelige tydstip die leiding geneem. Hy het selfs op politieke gebied invloed uitgeoefen en tree op as ondervoorsitter van die groot volkskongres in 1920 wat hereniging tussen die Suid-Afrikaanse Party en die Nasionale Party teweeg moes bring. Met sy dood het "Die Kerkbode" verklaar dat geen ander predikant soveel invloed buite die kerklike gemeenskap uitgeoefen het nie. Sy welsprekendheid en indrukwekkende voorkoms het volgens ds. A.P. Smit se biografiese skets in die "Suid-Afrikaanse Biografiese Woordeboek" altyd respek afgedwing.

Van sy kinders het drie seuns en drie dogters volwassenheid bereik. Die oudste seun was Andries Johannes Pienaar (1884–1953), 'n advokaat in Kaapstad, danksy sy dienste aan rugby en krieket bekend as Sport Pienaar. Sy dogter Catharina is op 29 Julie 1908 getroud met ds. John Hofmeyr van die NG gemeente Somerset-Oos.

Ds. Pienaar sterf in die ouderdom van 72 in 1926. In 1956 kry die skool op Uitenhage sy nuwe naam, die HTS Daniël Pienaar.



</doc>
<doc id="63930" url="https://af.wikipedia.org/wiki?curid=63930" title="Sophokles">
Sophokles

Sophokles ook Sofokles (Grieks: Σοφοκλῆς, "Sophoklēs", ; 497/6 – winter 406/5 v.C.) is een van drie klassieke Griekse tragici wie se toneelstukke behoue gebly het. Sy eerste toneelstukke is geskryf ná die van Aischulos en vroeër of in dieselfde tydperk as Euripides se toneelstukke. Volgens die "Suda ", ’n tiende-eeuse ensiklopedie, het Sophokles 123 toneelstukke in sy leeftyd neergepen. Net sewe van die toneelstukke het egter in hul geheel behoue gebly: "Ajaks", "Antigone", "Die vroue van Trachis", "Koning Oidipus", "Elektra", "Philoktetes" en "Oidipus by Kolonos". Vir nagenoeg 50 jaar was Sophokles die mees gevierde dramaturg by toneelkompetisies tydens die Atheense stadstaat se godsdiensfeeste – die Lenaia en Dionysia. Hy neem deel aan ongeveer 30 kompetisies, wen 24 daarvan, en word nooit laer beoordeel as tweede plek nie. Aeschylus wen 14 kompetisies en is in ’n paar gevalle deur Sophokles getroef, terwyl Euripides slegs 4 kompetisies kon wen. Sophokles se bekendste tragedies sluit in Oidipus en Antigone: hulle staan algemeen bekend as die Thebaanse toneelstukke, hoewel elkeen onderskeidelik deel vorm van ’n tetralogie waarvan die ander dramas verlore is. Hy het ’n groot invloed gehad op die ontwikkeling van drama, vernaam deur die insluiting van ’n derde akteur. Hierdeur word die koor se rol in die voorstelling van die plot verklein. Hy ontwikkel ook sy karakters tot ’n groter mate as vorige dramaturge soos Aischulos.

Sophokles, die seun van Sophilos, was ’n welgestelde lid van die landelike "dêmos" van Kolonos in Attika. Dit sou ook ’n toneelskikking vir een van sy dramas word en hy is heel moontlik daar gebore 'n paar jaar voor die Slag van Marathon (490 v.C.), meer waarskynlik 497/6 v.C. Die dramaturg is gebore in ’n welvarende gesin (sy vader was ’n wapensmid) en was hoogs geskoold. Sy eerste artistieke mylpaal word bereik in 468 v.C. met sy eerste prys vir drama in die Dionysia, waar hy afreken met die heersende Atheense dramameester, Aischulos. Volgens Plutarchus word dié oorwinning onder ongewone omstandighede behaal. In stede daarvan om volgens tradisie die beoordelaars deur middel van ’n loting te kies, vra die argont vir Kimon en die ander "strategoi" om die wenner aan te wys. Plutarchus beweer verder dat Aischulos kort na sy verlies na Sicilië verkas.

In 480 v.C. word Sophokles gekies om die paean (loflied aan ’n god) te lei ter viering van die Griekse sege oor die Perse by die Slag van Salamis. Dit is moontlik dat Kimon vroeër in Sophokles se loopbaan een van sy beskermhere was. Indien dit die geval was, was daar geen kwade gevoelens te bespeur vanaf Perikles, Kimon se teenstaander, na Kimon in 461 v.C. verstoot is nie. Sophokles dien in 443/2 v.C. as een van die "Hellenotamiai" (Atheense tesourier), waar hy help met die stad se finasiële bestuur tydens Perikles se politieke opgang. Volgens die "Vita Sophoclis" word hy in 441 v.C. verkies tot een van tien strategoi – top uitvoerende amptenare in beheer van die gewapende magte. As ’n junior kollega van Perikles maak hy die Atheense veldtog teen Samos mee. Daar word veronderstel dat hy tot die amp verkies is vanweë sy opvoering van "Antigone".

Met die toetrede van Asklepios as godheid tot die Atheense samelewing, verwelkom Sophokles hom in 420 v.C. en rig ’n altaar vir hom op in sy huis. Hiervoor ontvang hy vanaf die Atheners die postume epiteton of titel van "Dexion" (ontvanger). Hy word ook in 413 v.C. verkies tot een van die kommissarisse ("probouloi") wat tot stand gekom het uit reaksie op die katastrofiese verwoesting van die Atheense ekspedisieleër in Sisilië tydens die Peloponnesiese oorlog.

Sophokles sterf in die winter van 406/5 v.C. op die ouderdom van negentig of een-en-negentig. Hy beleef gedurende sy leeftyd beide die Griekse oorwinning in die Persiese oorloë en die bloedvergieting van die Peloponnesiese oorlog. Soos die geval met baie van die bekende mense uit die Oudheid het sy dood ’n aantal twyfelagtige verhale geïnspireer. Die bekendste hiervan is die voorstel dat hy dood is aan inspanning tydens ’n poging om ’n lang sin uit sy "Antigone" te resiteer sonder ’n asempouse. Nog ’n vertelling beweer dat hy verstik het aan druiwe tydens die Anthesteria-fees in Athene, terwyl ’n derde storie in omloop beweer dat hy van geluk gesterf het na sy finale oorwinning tydens die Stads-Dionysia. ’n Paar maande later skryf ’n komediedigter in ’n opvoering getiteld "Die Muses" die volgende lofrede: "Geseend is Sophokles, wat ’n lang lewe gelei het, ’n gelukkige en talentvolle man was en die skrywer was van verskeie goeie tragedies; wat sy lewe goed afgesluit het, sonder lyding en teëspoed." Sekere weergawes beweer egter dat sy seuns gepoog het om hom aan die einde van sy leeftyd onbevoeg te verklaar; daar word gesê dat hy hulle klag in die hof weerlê het deur uit sy toe nog onopgevoerde "Oidipus by Kolonos" te lees. Een van sy seuns, Iophon, asook ’n kleinseun, ook Sophokles, volg albei in sy voetspore as dramaturge.

Van Sophokles se vroegste nuwighede is die byvoeg van ’n derde akteur wat die rol van die koor verder verklein het en ’n groter geleentheid skep vir karakterontwikkeling en konflik. Aischulos, die dominerende Atheense dramaturg gedurende Sophokles se vroeë loopbaan, het sy voorbeeld gevolg en die derde karakter teen die einde van sy lewe in sy eie werke opgeneem. Aristoteles gee die krediet vir die bekendstelling van "skenographia" (toneeldekorasie of dekor) aan Sophokles. Dit is egter eers na die ou meester Aischulos se dood in 456 v.C. wat Sophokles die dramaturg by uitstek in Athene word.

Hierna tree Sophokles 18 keer tydens Dionysia- en 6 keer tydens Lenaia-feeste as oorwinnaar uit die stryd. Sy werke, addisioneel tot nuwighede in dramastruktuur, is verder bekend vir die dieper karakterontwikkeling, in teenstelling met die van vroeëre dramaturge. Sophokles se reputasie het so gegroei dat buitelandse heersers hom na hul howe genooi het. Hy het die uitnodigings egter van die hand gewys, nie soos Aeschylus wat in Sisilië oorlede is of Euripides wat tyd in Makedonië deurgebring het nie. Aristoteles gebruik Sophokles se " Koning Oidipus" in sy "Poëtika" (c. 355 v.C.) as voorbeeld van die grootste prestasie in tragedie. Dit dui op die hoë aansien wat sy werke geniet het onder latere Grieke. Net twee van die oorblywende sewe toneelstukke kan akkuraat teruggedateer word: "Philoktetes" (409 v.C.) en "Oidipus by Kolonos" (401 v.C., deur Sophokles se kleinseun opgevoer na sy dood). Van die ander stukke blyk "Elektra", volgens stilistiese ooreenkomste met dié twee toneelstukke, in die latere deel van sy lewe geskryf te wees. "Ajaks", "Antigone" en "Die Trachiniae" word algemeen beskou as deel van sy vroëere werke, weereens na aanleiding van stilistiese elemente. "Koning Oidipus" dateer uit sy middeljare. Meeste van Sophokles se toneelstukke openbaar onderstrominge van vroeë fatalisme en die begin van Sokratiese logika as ’n steunpilaar in die lang tradisie van Griekse tragedie.

Die Thebaanse toneelstukke bestaan uit drie dramas: "Koning Oidipus", "Oidipus by Kolonos" en "Antigone". Al drie die dramas het betrekking op die noodlot van Thebe tydens en na die heerskappy van Koning Oidipus.

Hulle is meermale al as ’n enkele uitgawe gepubliseer. Sophokles het die toneelstukke egter vir aparte feeskompetisies geskryf baie jare uitmekaar en hulle is nie ’n trilogie in die ware sin van die woord nie. Die stukke is ook verder nie ’n voorbedagte reeks nie en daar bestaan onderlinge teenstrydighede. Hy het ook ander toneelstukke rakende Thebe neergepen, soos "Epigoni," waarvan slegs fragmente behoue gebly het.

Elk van die toneelstukke het betrekking op die verhaal van die mitologiese Oidipus wat sy vader vermoor het en met sy ma in die huwelik getree het, onwetend dat hulle sy ouers was. Sy familie is hierdeur vir drie generasies gedoem.

In "Koning Oidipus" is Oidipus die protagonis. Sy ouers, Laius en Jokasta poog om hom as kind te laat vermoor om te verhoed dat hy ’n voorspelling laat bewaarheid; in werklikheid sorg die dienskneg aan wie die kindermoord toevertrou word dat Oidipus, via ’n reeks tussengangers, aangeneem word deur ’n kinderlose egpaar. Die paartjie neem hom aan sonder enige kennis van sy geskiedenis. Met die verloop van tyd leer Oidipus van die Orakel van Delphi se voorspelling oor hom, dat hy sy vader sou vermoor en met sy ma sou trou. Oidipus probeer van sy lot vlug sonder om sy ouers leed aan te doen. Op die stadium is hy nog onbewus van die feit dat hy aangeneem is. By ’n kruispad ontmoet hy ’n man vergesel van diensknegte, hulle baklei waarna die man in die worsteling omkom. Onbekend tot Oidipus was die man Laius, sy biologiese pa. Met verloop van tyd word hy die heerser oor Thebe na hy die raaisel van die sfinks oplos. In die proses tree hy in die huwelik met die weduweekoninging, sy biologiese ma Jokasta. Dit baan dan ook die weg vir tragedie. Die waarheid kom namate na vore, na nog ’n waar en verwarrende voorspelling deur die Delphiese orakel, en Jakosta pleeg selfmoord. Oidipus laat homself blind en verlaat Thebe en sy kinders word agtergelaat met die nagevolge. Die kinders se worsteling met die nalatenskap baan dan ook die weg vir die latere dramas in die siklus.

In "Oidipus by Kolonos" arriveer die verbanne Oidipus en sy dogter in Kolonos waar hulle paaie kruis met Theseus die Atheense koning. Oidipus sterf en daar ontstaan onenigheid tussen sy seuns Polyneikes en Eteokles.

"Antigone" handel oor Oidipus se gelyknamige dogter. Sy word voor die keuse gestel om toe te laat dat haar broer, Polyneikes, se lyk onbegrawe bly buite die stadsmure, waar dit blootgestel lê aan die weer en wilde diere, of om hom te begrawe en dan self die dood in die gesig te staar. Die koning van die land, Kreon, het verbied dat Polyneikes begrawe word aangesien hy gebrandmerk is as verraaier van die stad. Antigone besluit om voort te gaan met die begrafnis en Kreon veroordeel haar dan tot die dood. Kreon word later daarvan oortuig om Antigone te bevry, maar sy besluit kom helaas te laat aangesien sy intussen selfmoord pleeg. Antigone se selfmoord ontketen die verdere selfmoord van twee mense na aan die koning: sy seun Haimon, wat op trou gestaan het met Antigone, en sy vrou Euridike, na die verlies van haar enigste oorlewende seun.

Die toneelstukke is oor ’n tydperk van ses-en-dertig jaar van Sophokles se loopbaan neergepen. Dit is nie kronologies saamgestel nie en is soos volg geskryf: "Antigone", "Koning Oidipus" en "Oidipus by Kolonos". Dit is ook nie as ’n trilogie saamgestel nie en is eintlik die oorblywende gedeeltes van drie verskillende groepe dramas. Die gevolg is dat sekere teenstrydighede bestaan: vernaam die geval dat Kreon aan die einde van "Koning Oidipus" die onbetwiste koning is en, in oorleg met Apollo, eiehandig Oidipus uit Thebe verban. Kreon kry ook aan die einde van "Koning Oidipus" die opdrag om na Oidipus se dogters, Antigone en Ismene, om te sien. In teenstelling heers daar in die ander toneelstukke tweespalt tussen Oidipus se seuns, Eteokles en Polynikes, oor wie die troon moet opvolg. In "Oidipus by Kolonos" poog Sophokles om die teenstrydighede te ontrafel tot ’n samehangende geheel: Ismene verduidelik, in die lig van hulle bevlekte stamboom, dat haar broers aanvanklik gewillig was om die troon aan Kreon af te staan. Nietemin besluit hulle tog om beheer te neem van die monargie en betwis die twee broers mekaar se reg as troonopvolger. Bykomend tot die feit dat hulle in magtiger posisies is in "Oidipus by Kolonos", is Eteokles en Polynikes ook strafwaardig: hulle bewillig (l. 429, Theodoridis, tr.) hul vader se ballingskap, een van die skreiendste aanklagte teen hulle.

Daar bestaan nog vier verdere toneelstukke addisioneel tot die Thebaanse dramas: "Ajaks", "Die Trachiniae", "Elektra" en "Philoktetes," met laasgenoemde wat eerste prys gewen het in 409 v.C.

"Ajaks" fokus op die trotse held van die Trojaanse oorlog, Ajaks die Grote, wat tot verraad en gevolglik selfmoord gedryf word. Ajaks raak ernstig beswaard na Achilles se wapenrusting vir Odusseus in stede van hom aangebied word. Odusseus oortuig die konings Menelaus en Agamemnon om Ajaks ’n plegtige begrafnis te gee ten spyte van hul vyandigheid teenoor hom.

"Die Trachiniae",vernoem na die gelyknamige Trachiniaanse vrouekoor, dramatiseer Deianeira wat Herakles per toeval vermoor na die afhandeling van sy bekende twaalf take. Sy word mislei deur te glo dat sy ’n liefdesdoepa aan een van sy kledingstukke aanwend terwyl dit in werklikheid gif was. Die gif laat Herakles ’n folterende dood sterf. Na Deianeira die waarheid te hore kom pleeg sy selfmoord.

"Elektra" stem in breë trekke ooreen met die "Plengofferaars " van Aischulos. Dit vertel hoe Elektra en Oerestes wraak neem op Klutaimnestra en Aigisthos oor hul vader Agamemnon se moord.

"Philoktetes" is die oorvertelling van die storie van Philoktetes. Hy was ’n boogskutter wat deur die Griekse vloot op Lemnus agtergelaat is tydens hul vaart na Troje. Tydens die Trojaanse Oorlog besef hulle dat die inval nie gewen kan word sonder Philoktetes se boog nie. Odusseus en Neoptolemos word deur die Grieke afgevaardig om hom te gaan haal. Weens die verraad deur die Grieke weier hy egter om weer by hul gewapende magte aan te sluit. Die deus ex machina verskyning van Herakles oortuig Philoktetes op die ou einde om tog na Troje te vertrek.

Daar is tans oor die 120 toneelstukke, soos hier onder weergegee, aan ons bekend wat met Sophokles geassosieer word. Die presiese datering van meeste van hulle is egter nie bekend nie. Daar is bewyse dat "Philoktetes" in 409 v.C. geskryf is en "Oidipus by Kolonos" na Sophokles se dood opgevoer is in 401 v.C. met die inhuldiging van sy kleinseun, ook Sophokles. Dit was destyds konvensie met die skryf van toneelstukke, vir die Griekse feeste, om dit te lewer as ’n tetralogie van tragedies saam met ’n saterspel. Behalwe vir die presiese datering is dit ook nie bekend watter toneelstukke saam gegroepeer is tot spesifieke tetralogieë nie. Dit is wel bekend dat die Thebaanse toneelstukke nooit tydens Sophokles se lewe saam opgevoer is nie.

Fragmente van "Ichneutai" (Spoorsnyers) is in 1907 in Egipte gevind. Die gevonde gedeeltes beslaan ongeveer helfte van die toneelstuk en maak dit dus die bes bewaarde saterspel na Euripides se "Kuklops," wat in sy geheel behou gebly het. Fragmente van die "Epigoni" is in April 2005 ontdek deur klassici by die Universiteit van Oxford. Dit is gedoen met behulp van Infrarooitegnologie wat voorheen gebruik is met satellietbeeldvorming. Die tragedie beeld die verhaal uit van die tweede beleg van Thebe.

Heelwat ander werke van Sophokles het ook gedeeltelik bewaar gebly:
Daar bestaan ’n gedeelte in Plutarchus se verhandeling "De Profectibus in Virtute 7" waar Sophokles sy eie groei as skrywer beskryf. ’n Moontlike bron vir Plutarchus vir die inligting is die "Epidemiae" of Ion van Chios, ’n boek waarin heelwat van Sophokles se gesprekke opgeneem is. Die boek is ’n sterk kandidaat om Sophokles se diskoers rondom sy eie ontwikkeling te bevat vanweë die feit dat Ion en Sophokles vriende was en dit bekend is dat Plutarchus self die boek benut het. Hoewel sommige interpretasies van Plutarchus se woorde voorstel dat Sophokles kon gesê het dat hy Aischulos nageboots het, pas die vertaling nie grammatikaal nie en nog minder die interpretasie dat Sophokles genoem het dat hy spot met Aischulos se werk. Maurice Bowra pleit egter vir die volgende vertaling van die gedeelte: "After practising to the full the bigness of Aeschylus, then the painful ingenuity of my own invention, now in the third stage I am changing to the kind of diction which is most expressive of character and best."

Hier probeer Sophokles sê dat hy ’n fase van Aischulos se werk afgehandel het, dat hy deur ’n fase gegaan het waar hy Aischulos se styl nageboots het en dit nou op ’n einde geloop het. Hy het gemengde opinies gehad oor Aischulos. Sophokles het aan die begin van sy loopbaan genoeg respek vir Aischulos se werk gehad om dit na te boots, maar het sy bedenkinge oor sy styl gehad en het dus nie met die nabootsing volgehou nie. Sophokles se eerste fase, wat met die nabootsing van Aischulos gepaard gaan, word gekenmerk deur die Aischyleense praalvertoon in die taalgebruik. Die tweede fase behoort in geheel aan Sophokles. Hy stel nuwe metodes bekend om gevoel by die gehoor op te wek, soos in die geval van "Ajaks", waar Ajaks deur Athene geterg word en die verhoog daarna leeggemaak word sodat hy in afsondering selfmoord pleeg. Sophokles maak melding van ’n derde fase in sy vertelling oor sy ontwikkeling. Die derde fase fokus meer op diksie. Sy karakters se dialoog raak meer natuurlik tot hul unieke aard en meer beeldend van hulle individuele gevoelens.





</doc>
<doc id="63931" url="https://af.wikipedia.org/wiki?curid=63931" title="Abjad">
Abjad

’n Abjad, ook ’n konsonantale alfabet genoem, is ’n soort skryfstelsel waar elke simbool gewoonlik ’n konsonant voorstel. Dit word aan die leser oorgelaat om die regte klinker in te sit. In algemene bevat abjads gewoonlik die woord "alfabet" in hul naam, soos die "Arabiese alfabet" en "Fenisiese alfabet", hoewel hulle nie ware alfabette is nie omdat alfabette ook klinkers bevat. Die term "abjad" is afgelei van die ou volgorde van die Arabiese konsonante 'alif, bā', jīm, dāl. Dit is steeds die woord vir alfabet in Arabies, Maleis en Indonesies.

Alle bekende abjads behoort tot die Semitiese skriffamilie. Daar word geglo dat die eerste konsonantale alfabet sy verskyning voor 2000 v.C. in die Bronstydperk gemaak het, vir ’n taal wat in die Sinai-skiereiland deur Semitiese stamme ontwikkel is.

Die eerste abjad wat in ’n groot deel van die wêreld gebruik is, was die Fenisiese abjad. Dit het uit net sowat twee dosyn simbole bestaan. Die skrif was dus maklik om te leer en Fenisiese seevaarders het die skrif bekend gestel oral waar hulle gekom het. Die meeste ander moderne alfabette in die wêreld het hieruit ontwikkel, soos die Griekse en Aramese alfabet, en hieruit het onder meer die Latynse en Cyrilliese alfabet weer ontstaan.

Aramees het oor Asië versprei, tot in Indië, waar dit die Brahmi-skrif geword het. Hieruit het die meeste moderne Indiese en Suidoos-Asiatiese skrifte ontwikkel. In die Midde-Ooste het Aramees aanleiding gegee tot die Hebreeuse en die Nabatese abjad, wat baie van die Aramese lettervorms behou het. Die Siriese skrif was ’n kursiewe variasie van Aramees. Dit is onduidelik of die Arabiese abjad uit die Nabatese of Siriese abjad ontwikkel het.

"Onsuiwer" abjads het simbole vir sekere klinkers, opsionele klinkertekens of albei. Die term "suiwer" abjads verwys na skrifte wat geen aanduiding van klinkers het nie. Die meeste moderne abjads is egter onsuiwer. ’n Voorbeeld van ’n suiwer abjad is die Fenisiese alfabet.

In die 9de eeu v.C. het die Grieke die Fenisiese skrif vir Grieks aangeneem. Die fonetiese struktuur van Grieks het egter meegebring dat daar te veel dubbelsinnighede was sonder die gebruik van klinkers, en die skrif is aangepas deur sekere ongebruikte simbole vir klinkers aan te wend. Die Griekse alfabet is dus die wêreld se eerste volwaardige alfabet.

Die abjad-vorm is baie geskik vir die morfologiese struktuur van die Semitiese tale waarvoor dit ontwikkel is. Dis is omdat Semitiese tale gevorm word van stamme wat uit drie konsonante bestaan; klinkers word dan gebruik om afleidings en verbuigings te vorm. ’n Voorbeeld hiervan is die Arabiese wortel ' (om te offer). Daarvan kan afgelei word ' (hy offer), ' (jy, manlik, offer), ' (hy het geslag), ' (hy slag) en ' (slagplaas).



</doc>
<doc id="63938" url="https://af.wikipedia.org/wiki?curid=63938" title="San Andreas-breuk">
San Andreas-breuk

Die San-Andreas-breuk is 'n breuklyn waarlangs twee tektoniese plate, die Stille Oseaan- en die Noord-Amerikaanse Plaat, by mekaar verbyskuif. Dit loop oor 'n lengte van sowat 1 100 kilometer parallel met die kuslyn vanaf Meksiko in die suide tot by San Francisco in die noorde en verdeel die Amerikaanse deelstaat Kalifornië in twee helftes, waarby San Francisco op die Noord-Amerikaanse Plaat en Los Angeles op die Stille Oseaan-plaat geleë is. Dit is een van min tektoniese plaatgrense wat op die land en nie soos die meeste breuklyne op die seebodem van die oseane geleë is nie.
Die breuklyn, wat diep in die grond strek, is na die San Andreas-meer vernoem, 'n deel van die breuk wat suid van San Francisco geleë is en met water volgeloop het. Groot dele van die breuklyn is nie sigbaar nie en is met pale gemarkeer. Sterk aardbewings soos dié van 18 April 1906, die sogenaamde San Francisco-aardbewing, laat egter dikwels nuwe breuklyne ontstaan wat duidelik in die landskap waarneembaar is.

Die San Andreas-breuk word as 'n sogenaamde transform-verskuiwingsgrens geklassifiseer. Dit beteken dat die twee tektoniese plate hier by mekaar verbyskuif sonder dat hulle enige litosfeer vernietig of vorm. Kenmerkend vir dié soort breuklyne is plaaslike skuifskeursones en vlak aardskokke. Die Pasifiese Plaat met die Stille Oseaan en dele van Kalifornië wes van die San Andreas-breuk beweeg jaarliks sowat 2,5 sentimeter in noordwestelike rigting, terwyl die Noord-Amerikaanse Plaat met die res van die vasteland oos van die breuklyn teen 'n heelwat stadiger tempo in suid-oostelike rigting skuif. Die stres, wat opgebou word sodra die plate in verskillende rigtings aan mekaar vashaak, kan rampspoedige gevolge inhou.

Die wrywing van die twee plate laat gereeld aardbewings en drukgolwe diep in die aardkors ontstaan. Hierdie drukgolwe beweeg heen en weer in nabygeleë gesteentelae. Die oppervlak van hierdie lae begin as gevolg van sekondêre golwe inmekaarsak sodat breuke en klowe naby die breuklyn ontstaan. In 1906 was die energie, wat deur hierdie tektoniese prosesse vrygestel word, groot genoeg om 'n sterk aardbewing in San Francisco te veroorsaak wat 7,8 op die Richterskaal gemeet het.


</doc>
<doc id="63944" url="https://af.wikipedia.org/wiki?curid=63944" title="Saltonmeer">
Saltonmeer

Die Saltonmeer (Engels: "Salton Sea") is 'n vlak soutmeer in die Inland Empire in die suidooste van die Amerikaanse deelstaat Kalifornië, geleë in die Coloradowoestyn wes van die Chocolate Mountains regstreeks op die San Andreas-breuk en sowat 50 kilometer suid van Palm Springs. Die grens tussen Imperial en Riverside County loop dwarsdeur die meer.

Dit is die grootste meer in die deelstaat met 'n gemiddelde oppervlak van meer as 1 300 km² wat deur die New-, Whitewater-, Alamo- en 'n aantal kleiner riviere asook water uit nabygeleë agrariese besproeiingsgebiede gevoed word, terwyl geen water uit die meer afvloei nie. Die grootte van die wateroppervlak varieer as gevolg van wisselvallige neerslae.

Die meer het eers in 1905 ontstaan nadat vloedwater van die Coloradorivier in die nabygeleë Yuma in Arizona die walle van sleg geboude besproeiingskanale oorstroom en gebreek het en daarna sowat twee jaar lank na die Salton-depressie gestroom het. Die Saltonmeer is dus net soos Death Valley benede seevlak geleë. Tans is sy oppervlak 69 meter laer as seespieël, met 'n maksimale waterdiepte van 16 meter. Sy soutgehalte is met 44 gram per liter hoër as dié van die Stille Oseaan (35 g/l), maar laer as dié van die Groot Soutmeer (met tussen 50 en 270 g/l).

Aangesien die water vinnig verdamp uit die Coloradorivier in die warm woestynklimaat, bou steeds hoër soutkonsentrasies op. Die soutgehalte styg tans jaarliks met sowat een persent.

Navorsers neem aan dat die Coloradorivierdelta in die suidelike deel van die Imperial Valley oor 'n tydperk van sowat drie miljoen jaar gevorm is of dat hierdie proses tenminste oor die hele Pleistoseen-gletsertydperk voortgeduur het. Die rivierdelta het uiteindelik die weskus van die Golf van Kalifornië (wat ook as See van Cortez bekend gestaan het) bereik en hier 'n massiewe natuurlike dam geskep wat die Saltonmeer van die Golf se noordelike waters afgesny het. Sonder hierdie dam sou die Golf so ver noord as die stad Indio strek en die hele Salton-depressie saam met die Imperial Valley en groot dele van die Anza-Borrego-staatspark lankal oorstroom wees.

As gevolg van hierdie geologiese proses was die Saltonbekken sedertdien, afhangende van die wisselende watertoevoer uit riviere en die wisselende balans tussen watertoevoer en verdamping, 'n varswatermeer of droë woestynvlakte. Net wanneer daar voldoende reën en watertoevoer uit die riviere was, het 'n meer begin vorm in 'n natuurlike siklus wat oor 'n tydperk van honderdduisende jaar steeds weer herhaal is - totdat die meer in 1905 deur vloedwater herskep is.

Daar is geologiese bewyse dat die bekken periodies deur 'n groter aantal mere beslaan is. Die water van golwe het diep in omliggende heuwelhellings gesny wat teen verskillende hoogtes oos en wes van die huidige meeroewer geleë is en dui sodoende die historiese oewerkante aan. Wisselende watervlakke het in die bekken nog so onlangs soos enkele honderd jaar gelede voorgekom. Die laaste van die Pleistoseen-mere in die bekken was die Cahuillameer (wat op ouer kaarte ook as LeConte- of Blakemeer aangedui word) wat na die Amerikaanse professor en geoloog William Phipps Blake vernoem is.

Die Saltonbekken, wat oorspronklik deel van 'n uitgestrekte binnelandse see was wat groot dele van Suid-Kalifornië bedek het, was vroeër 'n belangrike mynboustreek waar sout grootskaals ontgin is. Gedurende die Spaanse heerskappy in Kalifornië is na die gebied as "Coloradowoestyn" verwys, 'n naam wat van die "Rio Colorado" (Coloradorivier) afgelei is. Toe in 1853 en 1855 opmetings vir die bou van 'n spoorweglyn gedoen is, is die bekken "Die Vallei van die Ou Meer" ("The Valley of the Ancient Lake") genoem. Op 'n aantal ou kaarte van die Amerikaanse Kongresbiblioteek word die streek as "Cahuilla Valley" - 'n verwysing na die plaaslike Indiaanse stam - en as "Cabazon Valley" aangedui - 'n verwysing na Chief Cabazon, 'n plaaslike Indiaanse hoof. Die naam "Salt Creek" is vir die eerste keer op 'n kaart uit die jaar 1867 gebruik, terwyl "Salton Station" op 'n spoorwegkaart van 1900 verskyn, alhoewel hierdie spoorweghalte reeds sedert die laat 1870's bestaan het.


</doc>
<doc id="63945" url="https://af.wikipedia.org/wiki?curid=63945" title="Lettergreepskrif">
Lettergreepskrif

’n Lettergreepskrif of sillabiese skrif is ’n skryfstelsel waar ’n stel simbole die verskillende lettergrepe van ’n taal voorstel. ’n Simbool in so ’n stelsel verteenwoordig gewoonlik ’n konsonantale klank gevolg deur ’n vokale klank, of slegs ’n vokaal (klinker). In ’n lettergreepskrif is daar geen sistematiese grafiese ooreenkoms tussen foneties verwante simbole nie; Die simbool vir "ka" lyk dus glad nie soos dié vir "ki" of "a" nie.

’n Skryfstelsel wat ’n lettergreepskrif gebruik, is volledig wanneer dit alle lettergrepe dek in die gesproke taal sonder dat ingewikkelde ortografiese of grafemiese reëls nodig is.

Tale wat ’n lettergreepskrif gebruik, sluit in Miceense Grieks, die Noord-Amerikaanse tale Cherokees en Cree, die Afrika-taal Vai, die Engels-gebaseerde kreools Ndyuka wat met die Afaka-skrif geskryf word, en die taal van die Yao-volk in China (Yi-skrif). Daar word ook geglo die ongedekodeerde taal Kreties is ’n lettergeepskrif, maar dit is nog nie bewys nie.

Die Sjinese wigskrif en die Maja-skrif is in ’n groot mate lettergeepskrifte, maar is gebaseer op logogramme. Daar word dikwels na hulle verwys as logo-lettergreepskrifte. Hedendaagse Japannees gebruik twee lettergeepskrifte wat katakana en hiragana genoem word. Hulle word hoofsaaklik gebruik om sommige plaaslike woorde en grammatikale elemente te skryf, sowel as leenwoorde – hotel word byvoorbeeld met drie simbole geskryf: ホテル ("ho-te-roe"). Omdat Japannees baie lettergrepe met ’n konsonant en klinker gebruik, is ’n lettergreepskrif baie geskik vir die taal.



</doc>
<doc id="63951" url="https://af.wikipedia.org/wiki?curid=63951" title="Abugida">
Abugida

’n Abugida (van Ge'ez: አቡጊዳ "’äbugida") of alfasillabiese skrif is ’n skryfstelsel waarin opeenvolgende konsonante en klinkers as ’n eenheid geskryf word: elke eenheid is gebaseer op ’n konsonant, en die aanduiding van die klinker is verpligtend, maar sekondêr. Dit verskil van ’n alfabet, waarin klinkers dieselfde status as konsonante het, en van ’n abjad, waarin klinkers afwesig of opsioneel is. (In informele situasies word al drie skryfstelsels alfabette genoem.) Abugidas sluit die uitgebreide Brahmi-skriffamilie van Suid- en Suidoos-Asië in.

Die term "abugida" is in 1990 deur die taalkundige Peter T. Daniels voorgestel vir dié skryfstelsel. Dit is ’n Ethiopiese naam van die Ge'ez-skrif, "’ä bu gi da" – die eerste letters van die skrif. Soos wat Daniels die woord gebruik, verskil ’n abugida van ’n lettergreepskrif deurdat daar in laasgenoemde geen sistematiese grafiese ooreenkoms tussen foneties verwante simbole is nie. Die term "alfasillabiese skrif" is in 1997 deur die taalkundige William Bright voorgestel om die idee oor te dra dat dié soort skrif eienskappe van beide ’n alfabet en sillabiese skrif (lettergreepskrif) het.

In die algemeen stel ’n letter in ’n abugida ’n konsonant voor. Letters word in ’n lyn geskryf, gewoonlik van links na regs. Klinkers word aangedui deur die konsonant te verander, óf deur ’n leesteken óf deur ’n verandering aan die konsonant self.

Daar is drie hoofsoorte abugidas, wat ingedeel word volgens die manier waarop die klinker aangedui word: deur leestekens, distorsie of oriëntasie.



</doc>
<doc id="63952" url="https://af.wikipedia.org/wiki?curid=63952" title="Kenmerk-alfabet">
Kenmerk-alfabet

’n Kenmerk-alfabet is ’n skryfstelsel waarin simbole nie foneme voorstel nie, maar spraakklanke of onderskeidende kenmerke van foneme. So is ’n bry-/r/ en gewone /r/ variante/kenmerke van dieselfde foneem en in ’n kenmerk-alfabet sal daar aparte letters vir hulle wees omdat hulle verskillend uitgespreek word. Die term "kenmerk-alfabet" is deur die taalkundige Geoffrey Sampson voorgestel om die Hangoel-stelsel (vir Koreaans) en Pitman-snelskrif te beskryf.

Ander alfabette kan ook beperkte kenmerk-elemente hê. Baie tale wat die Latynse alfabet gebruik, maak gebruik van bykomende letters met leestekens wat soms as aparte letters beskou word. Die Poolse alfabet dui byvoorbeeld ’n palatale uitspraak van sekere konsonante met ’n akuut aan. Die Turkse alfabet gebruik ’n kol of twee bo ’n klinker om aan te dui dit is ’n voorklinker. Die Internasionale Fonetiese Alfabet (IFA) het ook kenmerk-elemente, byvoorbeeld die hakies en stertjies wat kenmerkend is van implosiewe, , en retroflekse konsonante, .



</doc>
<doc id="63953" url="https://af.wikipedia.org/wiki?curid=63953" title="Logogram">
Logogram

’n Logogram is ’n grafeem (skryfteken) wat ’n woord of morfeem (die kleinste betekenisvolle eenheid van taal) voorstel. Aangesien logogramme visuele simbole is wat woorde eerder as die klanke van ’n woord voorstel, is dit makliker om te onthou of die betekenis te raai as by alfabeties geskrewe woorde. Nog ’n voordeel is dat ’n enkele logogram in verskeie tale gebruik kan word vir woorde met ’n soortgelyke betekenis.

Logografiese stelsels sluit die vroegste ware skryfstelsels in; die eerste historiese beskawings van die Nabye-Ooste, Afrika, China en Sentraal-Amerika het ’n vorm van logografiese skrifte gebruik.

’n Suiwer logografiese skrif sal onprakties wees omdat daar vir elke woord ’n simbool sal moet wees. Alle logografiese stelsels brei ’n relatief beperkte aantal logogramme uit met karakters van fonetiese waarde, óf konsonantaal óf sillabies, of met bepalers.

Logogramme word ook in ander skryfstelsels gebruik, soos moderne snelskrif. Syfers en wiskundige simbole in alfabetiese stelsels is ook logogramme: 1 "een", 2 "twee", + "plus", = "is gelyk aan", ens. Ook die ampersand & word gebruik vir "en", % vir "persent", $ vir "dollar", # vir "nommer", ens.




</doc>
<doc id="63954" url="https://af.wikipedia.org/wiki?curid=63954" title="Akademie van die Hebreeuse taal">
Akademie van die Hebreeuse taal

Die Akademie van die Hebreeuse taal (Hebreeus: "הָאָקָדֶמְיָה לַלָּשׁוֹן הָעִבְרִית", "HaAkademya laLashon haIvrit") is gestig deur die Israeliese regering in 1953 as die hoogste instelling vir geleerdheid in die Hebreeuse taal by die Hebreeuse Universiteit van Jerusalem se Givat Ram-kampus.



</doc>
<doc id="63955" url="https://af.wikipedia.org/wiki?curid=63955" title="Nasionale Biblioteek van Israel">
Nasionale Biblioteek van Israel

Die Nasionale Biblioteek van Israel (Hebreeus: "הספרייה הלאומית"; voorheen: Joodse Nasionale en Universiteitsbiblioteek - JNUL, Hebreeus: "בית הספרים הלאומי והאוניברסיטאי"), is die Nasionale Biblioteek van Israel. Die biblioteek beskik oor meer as 5 miljoen boeke, en is geleë op die Givat Ram-kampus van die Hebreeuse Universiteit van Jerusalem.



</doc>
<doc id="63964" url="https://af.wikipedia.org/wiki?curid=63964" title="Mercè Rodoreda">
Mercè Rodoreda

Mercè Rodoreda i Gurguí (Barcelona, ​​10 Oktober 1908 - Girona, 13 April 1983) was 'n Katalaanse skrywer.

Sy word as die belangrikste naoorlogse Katalaanse skrywers beskou. Haar roman "La plaça del diamant" is die beroemdste Katalaanse roman ooit en is sedert die eerste uitgawe in 20 tale vertaal. Dit word ook as die beste roman oor die Spaanse Burgeroorlog beskou.



</doc>
<doc id="63965" url="https://af.wikipedia.org/wiki?curid=63965" title="Atlas Shrugged">
Atlas Shrugged

Atlas Shrugged is 'n boek geskryf deur Ayn Rand en is vir die eerste keer in 1957 in die V.S.A gepubliseer. Die boek was haar laaste en ook langste novelle en word allerweë as haar magnum opus beskou. "Atlas Shrugged" sluit elemente van misterie en wetenskapsfiksie in en dit bevat die mees omvangryke beskrywing van haar filosofie van Objektivisme.

Die boek handel oor 'n fiktiewe distopiese Verenigde State waar 'n groep van die samelewing se mees produktiewe burgers wat uit protes teen uitbuiting en toenemende belastings uit die samelewing verdwyn. Hulle word gelei deur John Galt. Galt beskryf die doelwit van die staking as om die "motor van die wêreld" tot stilstand te bring deur die breinkrag te onttrek wat die samelewing se groei en produktiwiteit aandryf. Hierdie mense, "van verstand" hoop om die wêreld te wys dat 'n beskawing waar die indiwidu nie vry is om te skep nie gedoem is en dat 'n samelewing waar elke mens 'n slaaf van die regering en die samelewing is, nie kan bestaan nie en dat die vernietiging van die winsmotief die ineenstorting van 'n beskawing tot gevolg het.

In die verhaal sien die hoofkarakter, Dagny Taggart, hoe die samelewing rondom haar ineenstort soos die regering meer en meer beheer oor besighede en nywerhede uitoefen.

Die boek se titel is 'n verwysing na Atlas, 'n Titaan uit Griekse mitologie, wat in die verhaal beskryf word as 'n "reus wat die wêreld op sy skouers dra". Die betekenis van die verwysing word duidelik in 'n gesprek tussen twee karakters in die boek, naamlik Francisco d'Anconia en Hank Rearden, waarin d'Anconia Rearden vra watter advies hy Atlas sou gee as hy sou waarneem dat hoe harder hy probeer om die wêreld op te hou, hoe swaarder die las word. Rearden kon nie 'n antwoord verskaf nie en d'Anconia gee hom sy eie antwoord: dit is dat hy moet afskud (oftewel shrug in Engels).

Die tema van "Atlas Shrugged", soos Rand dit beskryf, is "die rol van die mens se verstand in sy bestaan". Die boek ondersoek 'n aantal filosofiese temas wat Rand uiteindelik verder ontwikkel het tot die filisofie van Objektivisme. Die boek maak voorspraak vir die kernbeginsels van Rand se filosofie van Objektivisme en beskryf haar begrip van menslike prestasie. Die boek raak aan vele fasette van Rand se filosifie soos die steun vir rede, indiwidualisme, kapitalisme en die mislukking van regeringsdwang.

"Atlas Shrugged" het baie negatiewe reaksie ontlok na die publikasie daarvan in 1957, maar het sedertdien baie gewildheid geniet met goeie verkope in die dekades daarna.

Rand het na "Atlas Shrugged" verwys as 'n roman, "nie oor die moord van 'n mens se liggaam nie, maar oor die moord – en hergeboorte – van 'n mens se siel". Haar gestelde doelwit vir die skryf van die boek was om "te wys hoe desperaat die wêreld voortrekkers benodig en hoe wreed die wêreld hulle behandel en ook om te beskryf hoe die wêreld sonder sulke mense sou lyk.


</doc>
<doc id="63966" url="https://af.wikipedia.org/wiki?curid=63966" title="Skermutselinge van die Tweede Vryheidsoorlog">
Skermutselinge van die Tweede Vryheidsoorlog

Die eerste fase van die Tweede Vryheidsoorlog het uit tradisionele front aanvalle en loopgraaf oorlog bestaan. Die laaste frontale aanslag was die Slag van Bergendal 21-27 Augustus 1900. Maar reeds voor dit het die Boeremagte oorgegaan tot guerilla-oorlogvoering. Hier is 'n lys skermutselinge wat plaasgevind het.





The Hall Handbook of the Anglo Boer War. Darren Hall. 1999. ISBN 0-86980-949-0


</doc>
<doc id="63976" url="https://af.wikipedia.org/wiki?curid=63976" title="Thomas Reid">
Thomas Reid

Ds. Thomas Reid (Hentley, Skotland, Mei 1800 - Colesberg, Suid-Afrika, 27 Februarie 1863) was een van die Skotse predikante wat in die loop van die 19de eeu na Suid-Afrika gekom het om die tekort aan predikante in die Nederduitse Gereformeerde Kerk aan te vul, goewerneur lord Charles Somerset se verengelsingbeleid uit te voer en later ook die liberale neigings in die Nederlandse teologiese seminariums teen te werk. Hy was die laaste van die groep van sewe wat stuksgewys tussen 1828 en 1836 na die Kaap gekom het en predikante soos di. James Edgar, John Pears, Alexander Welsh en Robert Shand ingesluit het.

Sy bediening in die NG gemeente Colesberg strek van Julie 1836 tot 13 Februarie 1854. Van tyd tot tyd kom verskeie Voortrekkers en trekboere noord van die Oranjerivier na Colesberg om hul kinders deur Reid te laat doop. Gevolglik voel hy bekommerd oor hul geestelike welsyn en vra verlof van die Ring van Graaff-Reinet (destyds die sogenaamde Derde Ring) om aan die uitgewekenes langs die Riet-, Sand- en Kafferrivier die evangelie te gaan bedien. Hoewel die Ring toestemming verleen, word hy deur die destydse landswette verhoed om te gaan.

Sy bediening in die gemeente Colesberg is egter oorskadu deur 'n bittere twis oor die invoering van die evangeliese gesange. Jare lank het die Kaapse kerke slegs die berymde psalms gesing. Van 1814 is die gesange ook in die een na die ander gemeente ingevoer. Mettertyd verset sekere lidmate met meer behoudende opvattings, veral in die noordelike en noordoostelike distrikte van die Kaapkolonie, hulle teen die sing van die gesange omdat dit nie soos psalms regstreeks uit die Bybel berym is nie en boonop na hulle mening strydig was met die Skrif.

Ná Reid se aankoms op Colesberg het die geskil daaroor nog hewiger geword. In November 1841 rig die Ring van Graaff-Reinet 'n herderlike skrywe aan die gemeente waarin hulle die besware van die anti-gesangmense wil weerlê, sonder om enigsins tegemoetkomend te wees. Hulle verklaar ook dat as lidmate uit vooroordeel of styfhoofdigheid weier om gesange te sing, hulle die liggaam van Christus "deurboor", selfs verskeur. Dié krasse taal gee diep aanstoot en veroorsaak 'n geweldige beroering onder die ontevredenes van die gemeente Colesberg. Die saak word vererger toe Reid, gewapen met hierdie sterk Ringsbesluit, die gesange wil afdwing deur in sommige gevalle selfs sekere kerklike voorregte te weier tensy die betrokkenes hul verbind tot die sing daarvan. 

In dié aangeleentheid tree hy meermale uiters taktloos en selfs beledigend op. Namate die ontevredenes geen bevrediging van die Ring of die Sinode verkry nie, word hulle aanvalle al hoe meer op ds. Reid self gerig. Hulle beskuldig hom daarvan dat hy sy amptelike plig versuim en dring aan dat hy verplaas word. Eers nadat geweldige druk uitgeoefen is, ook van die Ring en die Sinode, bedank hy in 1854 as predikant van Colesberg. Teen dié tyd is die breuk in die gemeente reeds te groot en toe die Gereformeerde Kerk op 11 Februarie 1859 op Rustenburg tot stand kom, was die saad vir die Gereformeerde afskeiding reeds op Colesberg gesaai. Op 8 Desember 1860 sluit 'n deel van die gemeente hulle dan ook by die nuwe Kerk aan en so ontstaan die Gereformeerde kerk Colesberg.

Reid was getroud met (voornaam onseker) Louisa Lucy McFarlane wat op 13 Februarie 1885 in haar 84ste lewensjaar oorlede is. Hulle het vier kinders gehad. Hul enigste seun, Duncan (1838-'82), was later distriksgeneesheer vir Colesberg. Ds. Reid bly ná sy aftrede op Colesberg woon waar hy oorlede is ná 'n beroerteaanval.



</doc>
<doc id="63977" url="https://af.wikipedia.org/wiki?curid=63977" title="Christoph Wilhelm Alheit">
Christoph Wilhelm Alheit

Eerw. Christoph Wilhelm Alheit (Mühlhausen, Thüringen, Duitsland, 13 November 1817 - Tulbagh, Suid-Afrika, 21 Februarie 1882) was 'n Rynse sendeling in Suid-Afrika en die stamvader van die Alheits in Suid-Afrika.

Alheit was die seun van Wilhelm Alheit en Anna Rebecca Pappe. Ná sy opleiding as sendeling in Barmen kom hy in 1842 na Suid-Afrika. Sy proeftydperk maak hy deur onder eerw. G.A. Zahn op Tulbagh. Op Kersfees 1847 neem hy sy eerste sendingstasie, Schietfontein, oor. Hier het die Kaapse koloniale regering in die 1840's 'n rondtrekkende swart stam gevestig. Sy gemeente vir swart lidmate was die eerste en enigste van dié aard van die Rynse Sendinggenootskap en later kom vestig Kleurlinge en Basters hulle ook daar. Deur sy bemoeiinge word 'n groot plaas deur die regering aangekoop en vir die gekleurde inwoners gereserveer, en aan die Genootskap word 'n groot stuk grond as eiendom gegee. Hierdie grond, waaruit die dorp Carnarvon sou ontstaan, laat Alheit in erwe uitmeet en verkoop.

Deur die verkoop van die erwe word die gemeente selfstandig en met die opbrengs kon Alheit die nodige kerk- en skoolgebou oprig. Hy slaag daarin om die vertroue van die omliggende boere te wen en met die hulp van eerw. J.M. Dönges word 'n skool vir blanke kinders opgerig.

Vanweë Alheit se belangstelling in die onderwys word hy in 1864 na Stellenbosch verplaas om 'n skool vir die kinders van Rynse sendelinge te stig. Hy bly egter aan as onderwyser en die seuns van die sendelinge ontvang gratis opleiding aan sy skool. Hy het ook 'n groot aandeel gehad aan die stigting van die Rynse Meisieskool in die Eikestad. Gedurende 1873 volg hy eerw. J.F. Budler op Saron op waar hy met vrug werk tot hy aan beserings sterf wat hy in 'n perdekarongeluk opdoen.

Uit sy huwelik op 14 September 1847 op Tulbagh met Magchel Johanna Sanetta Vos (7 Oktober 1817 - 13 Junie 1906), 'n dogter van Tulbagh se bekende ds. M.C. Vos, is 'n seun, die latere ds. Wilhelm Adolph Alheit, en twee dogters gebore. Een van die dogters, Maria Petronella Wilhelmina, is later getroud met eerw. Johann Gerdener (1841-1891). Hulle was die ouers van o.a. prof. dr. G.B.A. Gerdener en Elisabeth Anna Luise, wat getrou het met Pierre Daniel Rousseau, seun van ds P.D. Rossouw, die leraar van onder meer die NG gemeente Fraserburg.



</doc>
<doc id="63978" url="https://af.wikipedia.org/wiki?curid=63978" title="Mandese alfabet">
Mandese alfabet

Die Mandese alfabet is gebaseer op die Aramese alfabet en word gebruik om die taal Mandees te skryf. Die Mandese naam vir die skrif is "Abagada" of "Abaga", na aanleiding van die eerste letters daarvan. Anders as die antieke Semitiese name van die letters ("alaph", "beth", "gimal"), is die letters bekend as "â", "bâ", "gâ", ens.

Die alfabet bestaan uit 24 letters: die 22 letters van die Aramese alfabet plus twee bykomende letters. Omdat dit die aantal ure is van sonsondergang tot sonsondergang, is 24 ’n gelukkige getal vir die Mandese en die bykomende letters is ietwat kunsmatig. Die 23ste letter is die betreklike partikel "adu" en die laaste letter is ’n herhaling van die eerste letter, "a".

Die eerste en laaste letter, "a", word gebruik vir ’n reeks oop klinkers. Die sesde letter, "wa", word gebruik vir die agterklinkers "u" en "o" en die tiende letter, "ya", vir die voorklinkers "i" en "e". Laasgenoemde twee kan ook as die konsonante "w"/"v" en "y" dien. Die agtste letter, "eh", word uitgespreek as ’n lang "i"-klank, maar word selde gebruik omdat die Mandese glo dit is ’n heilige voorstelling van die oog van God. Die sestiende letter, "e", verteenwoordig gewoonlik "e" aan die begin van ’n woord, of wanneer dit deur "wa" of "ya" gevolg word, vir ’n begin-"u" of -"i" onderskeidelik. Die Mandese glo dat al die letters in hul alfabet magiese eienskappe het, soos gesien kan word in die laaste kolom van die voorbeeld regs.

Moderne Mandees gebruik baie Persiese woorde. Vier bykomende letters word gebruik om nie-klassieke woorde te skryf. Hulle is egter aanpassings van ander letters en word nie as deel van die alfabet beskou nie. Die letters "gha", "dha", "fa" en "ja" is geskep deur twee punte onder onderskeidelik "ga", "da", "pa" en "sha" te sit.

Die Mandese alfabet is by die Unicode-standaard gevoeg in Oktober 2010, met die uitreiking van weergawe 6.0. Die Unicode-blok vir Mandees is U+0840–U+085F

Geskiedenis van die alfabet




</doc>
<doc id="63979" url="https://af.wikipedia.org/wiki?curid=63979" title="Aramese alfabet">
Aramese alfabet

Die Aramese alfabet is ’n aanpassing van die Fenisiese alfabet en het teen die 8ste eeu v.C. as ’n aparte alfabet ontwikkel. Die letters stel almal konsonante voor en dit is dus nie ’n volwaardige alfabet nie, maar ’n abjad.

Die Aramese alfabet is histories belangrik omdat feitlik alle moderne Midde-Oosterse skryfstelsels asook baie stelsels van Sentraal- en Oos-Asië terugherlei kan word daarheen. Dit is hoofsaaklik omdat die taal Aramees wydverspreid voorgekom het en ook die amptelike taal was van die Nieu-Assiriese Ryk en sy voorloper, die Achaemenidiese Ryk. Tussen die skrifte wat vandag gebruik word, is die Hebreeuse alfabet die naaste aan die Keiserlike Aramese skryfstelsel van die 5de eeu v.C.

Vir die vroegste inskripsies in Aramees is die Fenisiese alfabet gebruik. Mettertyd het die alfabet verander in die vorm wat hier onder gewys word. Aramees het geleidelik die gebruikerstaal regdeur die Midde-Ooste geword – die skrif het aanvanklik die Assiriese wigskrif aangevul en later vervang as die belangrikste skryfstelsel.

Omstreeks 500 v.C., ná die verowering van die Achaemenides onder Darius I van Persië is Oud-Aramees deur die veroweraars aanvaar as die vorm van geskrewe kommunikasie tussen die verskillende streke van die uitgebreide ryk met sy talle volke en tale. Die gebruik van ’n enkele amptelike taal, wat moderne geleerdes Keiserlike Aramees noem, het waarskynlik grootliks bygedra tot die verstommende sukses van die Achaemenides om hul groot ryk vir so lank te laat voortduur.

Eeue ná die val van die Achaemenidiese Ryk in 331 v.C. het die taal nog ’n groot invloed op verskeie Iranse tale gehad. Die skrif het nog voortgeduur as die basiese eienskappe van die Pahlewi-skrif.

Later is die alfabet gebruik om die Hebreeuse alfabet te skep. Voor dié tyd is Hebreeus geskryf in ’n skrif wat nader aan die Fenisiese alfabet was. Ook die alfabette van die Levant, Persië, Sentraal-Asië en Indië word beskou as uitlopers van die Aramese alfabet.

Aramees is ook die taal waarin groot dele van die Bybelse boeke Daniël en Esra geskryf is, en die hooftaal van die Joodse Talmoed. Dit was daarnaas die moedertaal van Jesus.

Oorgeteken uit "A Grammar of Biblical Aramaic", Franz Rosenthal; vorms is soos dié in die 5de eeu v.C. in Egipte.

Die Aramese alfabet is by die Unicode-standaard gevoeg in Oktober 2009, met die uitreiking van weergawe 5.2. Die Unicode-blok vir Keiserlike Aramees is U+10840–U+1085F.






</doc>
<doc id="63980" url="https://af.wikipedia.org/wiki?curid=63980" title="Michiel Christiaan Vos">
Michiel Christiaan Vos

Ds. Michiel Christiaan Vos (Kaapstad, 31 Desember 1759 - Tulbagh, 26 Februarie 1825) was slegs die vierde Suid-Afrikaanse predikant in die Nederduitse Gereformeerde Kerk. Hy was 'n omstrede figuur wat enersyds geëer is en andersyds verguis is.

Vos was die jongste van die vyf kinders uit die huwelik van Jan Hendrik Vos, gebore in Batavia, en Johanna Bok, gebore in Kaapstad. Hy het van sy geboorte af gely aan 'n "allerlastigste ligchaamskwaal", 'n pynlike huidsiekte wat hom sy lewe lank gekwel het en wat hom liggaamlik verswak het. Dit het hom ook terneergedruk, sentimenteel en dweperig gemaak. Sy hele lewe was hy lydende en in sy kinderjare het hy meermale verlang om liewer dood te wees. In 1768 is hy aangetas deur die destydse heersende kindersiekte, waarskynlik pokke, wat amper sy lewe geëis het. Toe hy nog pas vyf jaar oud was, is sy vader oorlede terwyl sy moeder later weer getrou het. In 1773 is hy as leerling by sy oudste broer geplaas om die ambag van silwersmid te leer. Die volgende jaar het hy die boekie van C. van Niel "De Donderslag der Goddeloozen" in die hande gekry waarin die lyding in die hel op die mees lewensgetroue manier beskryf word sodat die lesers deur vrees na die Here gedryf kon word. Hy het ook kennis gemaak met piëtistiese geskrifte soos "De Uitmuntende Kracht van Christus' Liefde" deur Hermanus Hermsen waarin die bevindinge en bekeringsgeskiedenis van verskillende mense beskryf word. Hy het geselskappe of konventikels wat destyds reeds in Kaapstad gevestig was en wat 'n eeu later die sektewese in die hand sou werk, dikwels besoek. In hierdie vergaderings het die mense graag hulle geestelike bevindings gedeel. Hier het hy 'n hewige sielestryd ontwikkel en toe hy eindelik vrede vind, het die begeerte by hom ontstaan om predikant te word en dan ook onder slawe te arbei.

Die groot moeilikheid was egter om dit te verwesenlik, want met die oog op sy swak gesondheid was niemand bereid om hom te help nie en omdat hy nog nie mondig was nie, wou die weeskamer nie sy vader se erfporsie aan hom beskikbaar stel nie. Sy geneesheer het hom sterk afgeraai en gereken hy sou nooit die reis na Europa oorleef nie. Hy het toe 'n ander plan beraam en op 14 November 1779 in die huwelik getree met mej. Elisabeth Johanna Jacobs wat omtrent twee jaar ouer as hy was. Sy was 'n dogter van die vroeë Kaapse sieketrooster Jan van der Trans en hy het haar in die geselskappe en konventikels ontmoet. Deur sy huwelik was hy mondig en kon hy dus oor sy geld in die weeskamer beskik. Nou het goewerneur Joachim van Plettenberg egter toestemming geweier om hom na Holland te laat vertrek. Hierdie weiering is heeltemal begryplik. Hy was slegs 20 jaar oud, sy vrou net twee jaar ouer, en nou wou hy pas ná sy huwelik na Europa vertrek en haar alleen agterlaat vir 'n skeiding van ongeveer ses jaar. Boonop was hy liggaamlik swak. Tog het hy deurgedruk en op 11 Maart 1780 na Holland vertrek met die agterlating van sy vrou, met wie hy nog skaars vier maande getroud was.

By sy aankoms in Holland is hy na Hummelo om deur sy vrou se oom ds. J. van der Trans, wat daar predikant was, vir die studie aan die universiteit voorberei te word. Hy voel hom egter ontuis hier omdat die gees nie piëtisties genoeg na sy sin was nie en daarom verhuis hy na Doesburg waar 'n konventikel-kring was en waar hy met Hermanus Hermsen in aanraking kom. Sy godsdienstige beskouings is ongetwyfeld versterk in die jaar wat hy in Doesburg deurgebring het. Gedurende sy studiejare in Utrecht, wat in Augustus 1781 begin het, het hy meermale op verskillende plekke in die land die samekomste van konvenitel-kringe bygewoon en hom verder in dié rigting ontwikkel.

Op 7 Junie 1784 is hy voor die Klassis van Amsterdam praeparatoir geëksamineer in die volste verwagting dat hy vir die bestaande vakature in die NG gemeente Kaapstad benoem sou word. Die gedeputeerde van die Klassis wat die aanbeveling by die bewindhebbers moes maak, was deur sy dweepsieke aard egter bang om hom na die Kaapse Kerk te laat gaan, waarop ds. Meent Borcherds benoem is. Dit was vir Vos 'n groot teleurstelling, want hy graag toe na sy vaderland en sy vrou terugkeer.

Vanaf Julie 1784 het hy gedurende verskillende maande in Amsterdam vir die 79-jarige ds. J. Tyken die preekbeurte waargeneem. Sy prediking was 'n gevoelsprediking, opwindend van aard. Op 'n keer het dit selfs gebeur dat 'n ongetroude vrou onder preek "met eene wringing van hare handen" hardop geskree het: "O God, ik ga eeuwig verloren, eeuwig verloren". Sy het onder sy preek so 'n skrik en vrees gekry dat dit "uit hare gelaatstrekken en ligchaamsgebaren duidelik te lezen" was.

In 1785 neem hy 'n beroep aan na die gemeente Woudenberg waar hy op 3 Julie deur sy voorganger daar, sy studievriend en die latere Amsterdamse predikant ds. S. van Beuningen bevestig is en dieselfde middag sy intreepreek hou na aanleiding van Saggaria 6:15 ("Statebybel"): "En die verre zijn, zullen komen, en zullen bouwen in den tempel des HEEREN, en gijlieden zult weten, dat de HEERE der heirscharen mij tot u gezonden heeft. Dit zal geschieden, indien gij vlijtiglijk zult horen naar de stem des HEEREN, uws Gods."

Hy was nog net 'n paar maande in Woudenberg toe hy so siek word dat hy vyf Sondae lank nie kon preek nie en vir sy lewe gevrees het. Hy word egter gesond, maar sy liggaamsingesteldheid was daarna nog broser as voorheen. Solank as wat hy in Europa was, was hy elke winter siek. Sy vrou het intussen uit die Kaap na Nederland vertrek en op 3 Augustus 1786 het hy haar by haar aankoms in Enkhuizen ontmoet, nadat hulle mekaar amper ses jaar en vyf maande lank nie gesien het nie. Die weersiens was nie sonder teleurstelling nie, want sy vrou was ook van die gevoelsvromes en was daarvan oortuig dat die Here aan haar belowe het dat haar man 'n predikant aan die Kaap sou word waar die Here "groote en heerlijke dingen, tot heil van Zijn Sion" deur hom sou verrig en nou is hy predikant in Holland, pleks van aan die Kaap. Al haar geestelike bevindings waarop sy gebou het, was vir haar hersenskimme. Dit het gelei tot 'n meer as vier jaar lange staat van wanhoop wat vir ds. Vos des te moeiliker was omdat hy sy bes moes doen om dit vir ander mense te probeer wegsteek.

As rasegte piëtis wou hy mense tot bekering bring. Maar so ver as wat hy kon oordeel, het hy in die eerste twee jaar van sy bediening niemand tot bekering laat kom nie. Al wat hy bespeur het, was dat die vroeëre bekeerdes in kennis, in geloofsoefening en in die praktyk van die godsaligheid aanmerklik toegeneem het. In 1788 het hy met sy gevoelsprediking 'n opwekking verkry van dieselfde soort as die Nykerkse beweging van 1749.

In 1789 neem hy 'n beroep aan na Pynacker en nadat hy op 27 September van Woudenburg afskeid geneem het, is hy op 11 Oktober in sy nuwe gemeente bevestig. Ook hier was hy 'n gevoelsprediker. Sy verhale van kragtige bekering het daartoe gelei dat ds. Vos se teenstanders hom van dweepsug beskuldig het. Sy verblyf in Pynacker was baie kort, want ná 'n jaar, op 27 Oktober 1790, het hy van die gemeente afskeid geneem om na Woerden te gaan, waar hy op 21 November bevestig is.

Sy begeerte om na Suid-Afrika terug te keer het nie verminder nie, maar hy is tog herhaaldelik daarin teleurgesteld. Eers is ds. Meent Borcherds aangestel en daarna di. Petrus van der Spuy, Helperus Ritzema van Lier en Johan Heinrich von Manger. Nietemin is hy uiteindelik benoem en kon op 13 Oktober sy afskeid in Woerden preek en op 8 November na Suid-Afrika vertrek waar hy op 8 Maart 1794 aangekom het. Hy is op Roodezand (Tulbagh) geplaas waar hy op 4 Mei sy intreepreek gehou het. Hy het hom dadelik met al sy krag op sendingwerk onder die slawe toegespits. Sy gevoelsprediking het ook hier meermale met opwinding gepaard gegaan.

In 1799 het vier sendelinge van die Londense Sendinggenootskap in die Kaap aangekom, dr. J.T. van der Kemp, J.J. Kicherer, John Edmonds en William Edwards. Ds. Vos het hulle hartlik verwelkom. Die laaste twee, wat Engelse was, was nie georden nie, hulle kwalifikasies word nie genoem nie en hulle was waarskynlik ambagslui. Ds. Vos en dr. Van der Kemp het hulle dan ook oorhaastig op 26 Mei op Tulbagh me die handoplegging georden.

Ds. Vos se gesondheid was in Suid-Afrika baie beter as in Holland en hy kon lang reise na die binneland onderneem om die mense daar te besoek en te bearbei. So het hy gedurende die laaste kwartaal van 1797 na Graaff-Reinet gegaan, ook om die gemoedere te kalmeer, want hy was 'n ondersteuner van die Britse bewind en het op sy beurt die steun van die Britse bewindhebbers aan die Kaap agter hom gehad. In sy afwesigheid het ds. H.W. Ballot die werk in sy gemeente waargeneem. In dié tyd het daar allerlei bose gerugte oor ds. Vos ontstaan waardeur hy gemeen het dat hy spoedig in Suid-Afrika "volstrekt nutteloos" sou wees en die gedagte ál meer by hom ontstaan het om na Europa terug te keer. 'n Ander rede vir sy verlange om Europa toe te gaan, noem hy die "zwak zenuwgestel" van sy vrou wat nie met die bediendes oor die weg gekom het nie en deurentyd hom probeer oorhaal het om na Europa terug te keer. 'n Derde rede was, volgens hom, die sendelingsberigte uit Engeland wat by hom 'n verlange gewek het om oog- en oorgetuie te wees van die "groote werk de Heeren aldaar".

Sy vertrek uit Suid-Afrika was onder 'n wolk, want na die sluiting van die Vrede van Amiens in 1802, waarby bepaal is dat die Kaap weer aan Nederland teruggegee moes word, het hy onverwags na Engeland vertrek, hoewel hy hom by sy benoeming as predikant vir die Kaap tot 15 jaar verbind het, waarvan nog slegs agt verstryk het. Ook het hy die Kaapse gemeente, wat by gebrek aan 'n kerkorganisasie enigsins leiding kon gee, nie van sy vertrek in kennis gestel of daaroor geraadpleeg nie. So maak sy vertrek uit Suid-Afrika en sy reis na Europa 'n onaangename indruk. Dit was ook 'n moeitevolle reis wat hom baie geld gekos het. Sy vrou se verlange na Holland te spyt, is hy na Engeland, waar hy tot Februarie 1804 gebly het en toe na Ceylon vertrek het as sendelingpredikant, eers op Punt de Galle en toe in Colombo. Oor sy verblyf daar het hy niks goeds te sê gehad nie. Sy vrou is daar op 12 Januarie 1805 oorlede. 'n Tydjie later is hy met Johanna Petronella van Geyzel, weduwee van 'n Engelse offisier, getroud. Van Ceylon is hy na Negapatnam waar hy 18 maande gewerk het. Maar ook hier kon hy dit nie uithou nie en hy is uiteindelik maar weer na die Kaap terug waar hy op 26 November 1809 aangekom het en hom onder die tweede Britse bewind op sy gemak kon voel.

Die Kaapse goewerneur Caledon het hom as predikant van die Swartland aangestel waar hy in Junie 1810 sy werk aanvaar het. Maar hy het nogal teenstand ondervind, want die mense wou hom glad nie gehad het nie - waarskynlik het sy reputasie van Tulbagh hom vooruitgeloop. Daar is selfs 'n versoekskrif na die goewerneur gestuur waarin melding gemaak is van "the dissatisfaction of the community at large" met hom en waarin die vrees uitgespreek is dat dit kon lei tot "a considerable neglect in the observance of religious duties and confusion and discord among the parishioners". Hulle het graaf Caledon dan ook versoek om hom te verplaas. Die lidmate het hulle toemaar vir eers by sy benoeming neergelê, want 'n paar maande na sy aankoms in Swartland het hy in die teenwoordigheid van 400 toehoorders sy 25-jarige evangeliebediening herdenk. Maar die goewerneur het dit tog raadsaam gevind om hom in April 1811, nadat hy dus maar tien maande in Swartland was, na die pas gestigte Caledon te verplaas. Hier het hy gearbei tot hy sy emeritaat op 2 Augustus 1818 aanvaar het. 

Hy kon nie aard in die Caledonse klimaat nie en sy liggaamskwaal het sodanig vererger dat hy na die kerk gedra moes word en sittende moes preek. Terwyl hy 'n keer so gepreek het, is sy pastorie afgebrand wat hom groot skade berokken het. Na sy emeritaat het hy hom op Tulbagh gevestig. In 1819 het hy sy herinneringe in briefvorm opgeteken en na sy vriend ds. S. van Breuningen gestuur wat dit in 1824 in Amsterdam in druk laat verskyn het onder die titel: "Merkwaardig Verhaal aangaande het leven en de lotgevallen van Michiel Christiaan Vos, als predikant der Hervormde Christelijke Gemeente op onderscheidene plaatsen in Nederland, Afrika en Azië; van zijne jeugd af tot den tijd van zijn Emeritusschap: door hem zelven in den jare 1819 briefsgewijze aan eene vriend medegedeeld". Voorin is 'n portret van hom geplaas. Vyf jaar later het in Basel 'n Duitse vertaling die lig gesien. Die Hollandse weergawe is meermale herdruk. Die derde druk het in 1850 in Amsterdam verskyn en die vierde in 1867. Ds. (later prof.) John du Plessis het in 1911 in Kaapstad 'n nuwe uitgawe met uitvoerige aantekeninge uitgegee. In sy aanbeveling skryf het ten onregte dat hierdie "Merkwaardig Verhaal" sedert 1824 "nooit herdrukt werd". In 2008 het Eep Francken en Olf Praamstra fragmente uit Vos se boek opgeneem in hul bloemlesing "Heerengracht, Zuid-Afrika".

In 1945 skryf ds. A.P. Smit, wat ds. Vos blykbaar vereer het: " 'n Beminlike, gewilde en innemende persoonlikheid was hy bepaald nie. Sy geaardheid en temperament was so dat hy nie altyd glad met ander kon saamwerk nie. Hy was ewenwel 'n man met 'n sterk persoonlikheid, buitengewone geestelike krag en was ongetwyfeld bekwaam." In die "Suid-Afrikaanse Biografiese Woordeboek Deel II" skryf dr. H.D.A. du Toit: "Vos was 'n welsprekende prediker ... Ofskoon hy aan liggaamlike en persoonlikheidsgebreke gely het, troon hy tog bo so baie van sy tydgenote uit as 'n prediker wat saam met Van Lier 'n nuwe aksent in die predikant aan die Kaap gelê het. Tot op daardie tydstip was die verkondiging swaar dogmaties en oorwegend verstandelik. As kind van die Gereformeerde Piëtisme is hy soms as 'n dweper aangesien, maar hy het 'n rigting verteenwoordig wat verlang het na 'n warmer evangeliese godsdiens ... 'n Introverte kerk is deur sy toedoen wakker geskud om uit te gaan na die heidene en daarmee het 'n sendingherlewing in die N.G. Kerk begin." In sy "Gedenkboek van die Nederduitse Gereformeerde Gemeente Swartland Tweede Eeufees (1745-1945)" skryf ds. A.P. Smit: "Die karakter en persoon van hierdie uitnemende man is deur verskillende persone verskillend beoordeel." Lichtenstein ("Travels" ens., Deel I, bls. 177), wat hom nooit persoonlik ontmoet het nie en op hoorsê afgegaan het, beskou hom as "an ignorant illiterate man, without any of the true dignity of the clerical character". Maar Lichtenstein was kennelik bevooroordeeld teen ds. Vos. Andersyds beskrywe goewerneur sir John Cradock hom as "een van de vroomste en mees verlichte van de Hollandsche predikanten". Nog 'n groot skrywer van gemeentelike gedenkalbums, soos Smit, dr. J.A.S. Oberholster, skryf in sy "Gedenkboek Van die Ned. Geref. Gemeente Tulbagh (Roodezand, Waveren) 1743-1943": "Ds. Vos het nie alleen die godsdienstige belange van sy gemeentelede op die hart gedra nie, maar het ook belang gestel in hul tydelik welvaart, rus en vrede."

Twee van ds. Vos se dogters is met bekende sendelinge getroud: Francina Frederica Helena Vos (Caledon, 15 Augustus 1811 - Steinthal, Tulbagh, 20 Februarie 1881) met G.A. Zahn en Magchel Johanna Sanetta Vos (7 Oktober 1817 - 13 Junie 1906) met eerw. Christoph Wilhelm Alheit, wat haar die moeder maak van die bekende ds. Wilhelm Adolph Alheit (Carnarvon, 25 Maart 1853 – Kleinmond, 31 Desember 1910), ’n predikant in die Nederduitse Gereformeerde Kerken een van die leiers in dié kerkverband tydens die tweede helfte van die 19de en vroeë 20ste eeu.



</doc>
<doc id="63997" url="https://af.wikipedia.org/wiki?curid=63997" title="Elba">
Elba

Elba is eiland in die Middellandse See in die Toskaanse argipel langs die weskus van Italië en is onder Italiaanse beheer. Die eiland is 20 km vanaf die kusdorp Piombino en in die ooste van die Franse eiland Korsika geleë. Die eiland is met 'n kuslyn van 147 km en 'n oppervlakte van 224 km² die derde grootste eiland van Italië ná Sisilië en Sardinië.

Die eiland was in Etruskiese hande tot 453 v.C.. Hulle het daar mynbou bedryf en die Monte Castello was 'n Etruskiese fort. 

Elba is beroemd as die plek van bannelingskap van Napoléon Bonaparte tussen 4 Mei 1814 en 26 Februarie 1815, waar hy sy eie vorstedom gekry het.


</doc>
<doc id="63998" url="https://af.wikipedia.org/wiki?curid=63998" title="Piet de Wet">
Piet de Wet

Pieter Daniël de Wet (18 Augustus 1861, Dewetsdorp – 1929, Lindley) is die broer van genl. Christiaan de Wet en was ook 'n Boeregeneraal in die Tweede Vryheidsoorlog. De Wet het onder meer deelgeneem aan die Slag van Poplar Grove, die Slag van Sannaspos en die skermutseling by Lindley. Hy gee egter oor gedurende Julie 1900, word 'n "joiner" en word verwerp deur sy mense.

Pieter Daniël de Wet is gebore op 18 Augustus 1861 op die plaas 'Nuwejaarsfontein' in die Dewetsdorp-distrik van die Oranje-Vrystaat. Hy was een van veertien kinders van Jacobus Ignatius en Aletta Susanna Margaretha de Wet. Hy het bitter min formele onderwys ontvang, maar is tog beskou as intelligent en wel ter tale. In 1879 het hy en sy broer, Christiaan, die Vrystaat verlaat en gaan boer in die Heidelberg-distrik van die Zuid-Afrikaansche Republiek. Daar het hulle deelgeneem aan die Eerste Anglo-Boereoorlog. Piet het ook deelgeneem aan die ekspedisie om Mampuru te vang.

De Wet het in 1883 na die Vrystaat teruggekeer en begin boer op die plaas 'Vinkfontein' in die Lindley-distrik. Hy is met Susanna de Wet getroud en hulle het vyf seuns en ses dogters gehad. Hy was ’n vooruitstrewende boer en gewild in die distrik. In 1895 is hy as volksraadslid verkies vir die Midden-Liebensbergvlei-wyk in die Bethlehem-distrik. In 1897 het hy bedank as volksraadslid en na Pretoria verhuis. Hy keer egter terug en word verkies as veldkornet van die Lindley-kommando.

Toe die Tweede Anglo-Boereoorlog uitbreek het Piet as lid van die Bethlehem-kommando na die Natalfront opgeruk. Daar het hy op 5 Oktober 1899 sy manskappe met onderskeiding aangevoer by Nicholsonsnek buite Ladysmith. Hy het ook deelgeneem aan die beleg van Ladysmith. Tydens die beleg het sy kommando opdrag ontvang om na die westelike front op te ruk. Daar het hy deelgeneem aan die aanval op Vaalkop naby Arundel op 16 Desember 1899. Hy het president Steyn so beïndruk dat hy aangestel is as generaal in bevel van al die kommando's suid van die Oranjerivier. Piet se een broer, Christiaan, is intussen aangestel as opperbevelvoerder van al die Vrystaatse kommando's. Piet en sy kommando's het by Christiaan en sy kommando's aangesluit voor die slag by Abrahamskraal op 10 Maart 1900. Lord Roberts het Bloemfontein, die hoofstad van die Oranje Vrystaat, ingeneem op 13 Maart 1900. Die twee broers het ook saam geveg by Sannaspos (31 Maart) en Dewetsdorp (20 April).

Op 27 Mei 1900 is Lord Roberts oor die Vaalrivier en die volgende dag het Brittanje die Vrystaat geannekseer. Op 31 Mei het Piet ’n klomp Iere by Lindley vasgetrek. 50 is doodgeskiet, 80 gewond en 450 gevang.

Op 19 Julie 1900 het Piet sy broer Christiaan gaan spreek en hom gevra of hy steeds enige kans sien om die stryd voort te sit. Christiaan het gevra of hy mal was en het omgedraai en weggeloop. Piet het op sy perd geklim en homself aan die Engelse op Kroonstad gaan oorgee.. Daarna het Piet ’n groot rol gespeel in die aktiwiteite van die vredeskomitees in die Vrystaat. Hierdie komitees is deur Kitchener op die been gebring om vegtende burgers te oorreed om oor te gee. Piet de Wet het 'n stap verder geneem. Hy was aktief betrokke by die stigting van die joiner-groep bekend as die Orange River Colony Volunteers. Hierdie eenhede is eers in 1902 op die been gebring en De Wet was in bevel van 248 manskappe op Heilbron.




</doc>
<doc id="64000" url="https://af.wikipedia.org/wiki?curid=64000" title="Piombino">
Piombino

Die stad Piombino is geleë in die Italiaanse streek Toskane, in die provinsie Livorno. Die naam is afgelei van "piombo" (lood). Dit lê aan die einde van die skiereiland "Massoncello", reg teenoor die eiland Elba. Piombino is die belangrikste hawe vir bote na die eiland. Daar is 'n bootverbinding met Portoferraio op Elba en een na Bastia op Korsika.



</doc>
<doc id="64001" url="https://af.wikipedia.org/wiki?curid=64001" title="Fenisiese alfabet">
Fenisiese alfabet

Die Fenisiese alfabet, ook die Proto-Kanaänitiese alfabet genoem vir inskripsies voor omstreeks 1050 v.C., is ’n konsonantale alfabet, of abjad. Dit het dus geen klinkers nie. Dit is gebruik vir die skryf van Fenisies, ’n Noord-Semitiese taal wat deur die Fenisiërs gepraat is.

Toe die Fenisiese skrif in die 19de eeu vir die eerste keer ontdek is, was die oorsprong daarvan onbekend. Geleerdes het eers geglo dit was ’n direkte variant van Egiptiese hiërogliewe. Die idee was veral gewild vanweë die ontsyfering van hiërogliewe kort tevore. Hulle kon egter geen skakel vind tussen die twee skryfstelsels nie.

In 2005 het Unesco die Fenisiese alfabet geregistreer as ’n Wêrelderfenisdokument van Libanon.

Fenisies het een van die wyds verspreide skryfstelsels geword deurdat Fenisiese handelaars dit deur die hele Mediterreense wêreld versprei het, waar dit deur baie kulture aangeneem en aangepas is.

Die Aramese alfabet, een van die aangepaste weergawes, was die voorloper van die moderne Arabiese alfabet en Hebreeuse skrif. Die Griekse alfabet (en daardeur ook die Latynse, Cyrilliese en Koptiese alfabet), was ’n direkte uitvloeisel van Fenisies, hoewel sekere letterwaardes verander is om klinkers voor te stel.

Omdat die letters oorspronklik met ’n skryfstif aangebring is, was die vorm van die letters reguit en hoekig. Meer kursiewe vorms het later al hoe meer voorgekom en daaruit het die Neo-Puniese alfabet van die Noord-Afrika van die Romeinse periode ontwikel. Die skrif is gewoonlik van regs na links geskryf, maar sommige tekste is heen en weer geskryf.

Die Proto-Sinaïtiese alfabet was van omstreeks 1850 v.C. in gebruik in die Sinai-skiereiland deur Kanaänities-sprekendes. Daar is sporadiese voorbeelde van baie kort Proto-Sinaïtiese inskripsies in Kanaän in die middel- en laat-Bronstydperk, maar die skrif is nie wyd gebruik voor die opkoms van die nuwe Semitiese koninkryke in die 13de en 12de eeu v.C. nie.

Daar is na die skrif verwys as "Proto-Kanaänities" tot die middel van die 11de eeu, en as "Fenisies" eers ná 1050 v.C.

Die Fenisiese aanpassing van die alfabet was uiters suksesvol en variasies is van omstreeks die 9de eeu om die Middellandse See aanvaar. Die gewildheid was hoofsaaklik te danke aan die fonetiese aard van die alfabet; dit was die eerste algemeen gebruikte skrif waar een klank deur een simbool voorgestel is. Ander skrifte van dié tyd, soos wigskrif en Egiptiese hiërogliewe, het talle komplekse karakters gebruik en was moeilik om te leer. Nog ’n rede vir sy sukses was die handelkultuur van die Fenisiërs, wat die alfabet na dele van Noord-Afrika en Europa versprei het.

Vanweë die eenvoud daarvan kon dit vir verskillende tale gebruik word en het baie mense leer skryf en lees. Voorheen was dit net lede van die koninklike en geestelike lae van die samelewing beskore en hulle het skryf as ’n magsinstrument gebruik om toegang tot inligting vir die grootste deel van die bevolking te beperk.

Die name van Fenisiese letters is basies dieselfde as in die voorafgaande skrifte en is afgelei van die woordwaardes van die oorspronklike hiërogliewe. Die oorspronklike woord is uit Egipties in die Semitiese taal vertaal, en die beginklank van die vertaalde woord is dan gebruik as die naam van die letter.

Die letters wat hier onder gewys word, is geïdealiseerde weergawes van die werklike letters, wat rowwer geskryf was en meer van mekaar verskil het. Vorms het ook aansienlik gewissel tussen streke en tydperke.

Toe die Grieke alfabeties begin skryf, het hulle dieselfde lettervorms gebruik en klinkers is bygevoeg. Daar was egter verskillende variasies in verskillende streke van Griekeland, veral in die manier waarop letters gebruik is waarvoor daar nie presiese klanke in Grieks was nie. Een van dié weergawes het ontwikkel in die Griekse alfabet en ’n ander een in die Latynse alfabet, en dit verklaar die verskille tussen die twee.

Die tabel wys die grafiese evolusie van die Fenisiese lettervorms in ander alfabette. Die klankwaardes het aansienlik verander – toe die alfabette ontstaan het en ook vanweë geleidelike veranderings in die tale wat dit gebruik het.

Die Fenisiese alfabet is by die Unicode-standaard gevoeg in Julie 2006, met die uitreiking van weergawe 5.0. Die Unicode-blok vir Fenisies is U+10900–U+1091F.

Geskiedenis van die alfabet





</doc>
<doc id="64002" url="https://af.wikipedia.org/wiki?curid=64002" title="Guus Hiddink">
Guus Hiddink

Guus Hiddink (gebore op 8 November 1946 in Varsseveld) is 'n Nederlandse sokkerafrigter. Hy staan as een van die beste sokkerafrigters ter wêreld bekend. Hy het die Champions League in 1988 gewen met PSV Eindhoven en het met die Nederlandse, Suid-Koreaanse, Australiese en Russiese nasionale sokkerspanne baie suksesse tydens die Wêreldkampioenskappe en Europese kampioenskappe behaal.

As speler het "Guus Hiddink" tussen 1967 en 1983 uitgedraf vir De Graafschap, PSV Eindhoven, weer by "De Graafschap", Washington Diplomats, San Jose Earthquakes, NEC Nijmegen en weer by "De Graafschap". As speler kon "Hiddink" net by "De Graafschap" die kampioenskap in die Tweede divisie in seisoen 1968/69 gewen het.

By PSV het Guus Hiddink heelwat kampioenskappe gewen, maar ook deur met Suid-Korea die halfeindronde van die Wêreldkampioenskappe te bereik, het hom baie gewild gemaak. Die stadion in die Suid-Koreaanse dorp Gwangju, waar wedstryde ook tydens die FIFA Sokker-Wêreldbekertoernooi in 2002 gespeel is, is na hierdie WK na hom vernoem: Guus Hiddinkstadion.


</doc>
<doc id="64003" url="https://af.wikipedia.org/wiki?curid=64003" title="Oldenzaal">
Oldenzaal

Oldenzaal is 'n munisipaliteit in die Nederlandse provinsie Overijssel. Die dorp is in die streek Twente geleë. Ongeveer 32 000 mense woon hier. "Oldenzaal" is bekend vir sy Karnaval, wat die grootste in Nederland ten noorde van die riwiere is.

Die dorp "Oldenzaal" het moontlik al in die Romeinse tyd ontstaan. In hierdie tyd het Tubante ('n Germaanse stam) hier geleef. In 806 is bekend dat op hierdie plek 'n dorpie met die naam "Audenzeel" geleë was. Ongeveer hierdie tyd is ook die fundamente van die Sint-Plechelmusbasiliek gebou. Wanneer "Oldenzaal" stadsregte het gekry is nie bekend nie, maar in 1249 het hulle seker stadsregte. Tot in die 19de eeu, as die industrie hom ontwikkel in "Twente", bly "Oldenzaal" naas Enschede 'n belangrike dorp in hierdie streek. In "Oldenzaal" word egter ampel fabrieke gebou, sodat Hengelo en Almelo baie sterker groei as "Oldenzaal". Tans is "Oldenzaal" die vierde grootste nedersetting in "Twente".


In "Oldenzaal" het met Quick '20 'n sokkerspan wat in die Topklasse speel. Ook is die vrouespan van VV Pollux een van die beste Volleybalspanne in Nederland.



</doc>
<doc id="64004" url="https://af.wikipedia.org/wiki?curid=64004" title="Rosebergpas">
Rosebergpas

Die Rosebergpas is 'n bergpas in die Nuweveldberge noord van Beaufort-Wes en suid van die Moltenopas op die R381 na Loxton. Ten weste van die Rosebergpas lê die Karoo Nasionale Park.



</doc>
<doc id="64005" url="https://af.wikipedia.org/wiki?curid=64005" title="Marcus Vipsanius Agrippa">
Marcus Vipsanius Agrippa

Marcus Vipsanius Agrippa (23 Oktober/November 63 v.C. - 12 v.C.) was 'n belangrike Romeinse generaal van die Romeinse Ryk en 'n staatsman. Hy was ook 'n goede vriend en skoonseun van Augustus.

Agrippa is tussen 23 Oktober en November 63-62 v.C. op 'n onbekende plek gebore. Sy pa was moontlik Lucius Vipsanius Agrippa. Hy het 'n ouer broer gehad wat se naam ook Lucius Vipsanius Agrippa was, en 'n suster met die naam Vipsania Polla. Die familie was nie prominent in die Romeinse openbare lewe nie. Agrippa was die skoonseun van Keiser Tiberius. Hy was die oupa van Caligula en die oupagrootjie van Nero.


</doc>
<doc id="64006" url="https://af.wikipedia.org/wiki?curid=64006" title="Adriaan Moorrees">
Adriaan Moorrees

Prof. Adriaan Moorrees (Malmesbury, 18 Augustus 1855 – Seepunt, Kaapstad, 17 November 1938) was 'n predikant, teoloog en leier in die Nederduitse Gereformeerde Kerk, hoogleraar aan die Kweekskool op Stellenbosch, maar ook skrywer en digter.

Hy was die seun van ds. J.C. le Febre Moorrees (1807-'85), predikant van die NG gemeente Swartland van 1833 tot 1881, na wie Moorreesburg genoem is, en Helena Sophia Basson. Sy grootvader Adriaan Moorrees (1781-1815) het van Groningen in Nederland na die Kaap gekom as die stamvader van die Moorrrees-familie in Suid-Afrika. Hy was getroud met Anna Barbara Smuts. Adriaan Moorrees het die eerste lewenslig in die pastorie op Malmesbury aanskou as die jongste van vyf kinders. Die ander vier was: Adriaan Hendrik (geb. November 1835), Jan Willem (geb. 24 Julie 1838), Anna Barbara (geb. 3 Desember 1840) en Hilletjie Geertruyda (geb. 26 Januarie 1845). Sy moeder het hy skaars twee weke ná sy geboorte, op 3 September, verloor en is toe grootgemaak deur sy tante mev. Klara Loedolff. Sy vader het weer getrou, op 31 Januarie 1857 in Kruisvallei, Tulbagh, met Catharina Johanna Smuts (23 November 1815 - 13 September 1887). Maria Klara Loedolff (2 Maart 1814 - 22 Julie 1887) was Adriaan se vader se suster en die vrou van Hugo Hendrik Loedolff (17 Junie 1904 - 12 Augustus 1864), wat eiehandig daarvoor verantwoordelik was om ’n skeiding tussen die NG Kerk binne en buite die Kaapkolonie te bewerkstellig wat eers ’n eeu later herstel sou word. Loedolff was ook verteenwoordiger van die kiesafdeling Malmesbury in die ou Kaapse Wetgewer van 1854 tot 1864, dus in die tyd toe die baba Adriaan by hulle gaan woon het. Die Loedolffs het 'n groot rol in die opvoeding van die latere professor gespeel. 

Nadat Moorrees tot op ongeveer die ouderdom van 14 jaar op Malmesbury skoolgegaan het, gaan hy na die South African College (die latere Universiteit van Kaapstad) vir sy voorbereidende akademiese opleiding. Van 1874 af studeer hy aan die Stellenbosse Kweekskool, waar hy sy kandidaatseksamen in 1877 aflê, en daarna 'n jaar lank aan die Universiteit van Utrecht in Nederland onder hoogleraars soos J.J. Oosterzee en Nicolaas Beets. 

Met sy terugkeer ná sy jaar lange verblyf in die buiteland is ds. Moorrees op 7 November 1878 in sy vaderland gelegitimeer. Op 29 Oktober 1879 word hy as hulpprediker van die NG gemeente Noorder-Paarl bevestig en neem 'n jaar lank hier waar vir ds. S.J. du Toit. In 1880 aanvaar hy 'n beroep na die NG gemeente Richmond in die Karoo en tree voor sy vertrek daarheen op 3 Augustus 1880, net soos sy pa (se tweede huwelik) en sy oupa, in die huwelik met 'n nooi Smuts, in sy geval Maria Magdalena. Ds. Moorrees beywer hom op Richmond vir die jong mense en laat 'n Christelike Jongeliedevereniging-saal bou. Hy geniet hoë aansien in die breë gemeenskap en selfs die plaaslike Engelssprekendes vra hom om vir hulle dienste te hou.

In 1892 neem hy die beroep aan en verhuis na Kaapstad om 'n medeleraar van die NG gemeente Kaapstad te word. Sy bevestiging vind plaas op 11 September 1892. Ds. A.I. Steytler lewer 'n indrukwekkende bevestigingsrede na aanleiding van Romeine 10:17 ("Statebybel": "Zo is dan het geloof uit het gehoor, en het gehoor door het Woord Gods."), terwyl ds. Moorrees sy intreepreek lewer oor Romeine 1:16 ("Statebybel": "Want ik schaam mij des Evangelies van Christus niet; want het is een kracht Gods tot zaligheid een iegelijk, die gelooft, eerst den Jood, en ook den Grieken.") en wys op die "wonderbare kracht, den goddelijke oorsprong en de algemene bestemming" van die evangelie. 

Van sy stigting in 1665 tot die eerste Sinode van die Kaapse Kerk in 1824 het die gemeente 'n leiersrol onder die Kaapse gemeentes ingeneem. Selfs daarna was 'n beroep na die gemeente 'n groot eer en talle van sy leraars was leiers in die NG Kerk, byvoorbeeld dr. A.J. van der Merwe (1897-1978), vyf maal agtereenvolgens moderator van die Kaapse Sinode; ds. A.I. Steytler ( (1840-1922) , wat die bynaam "Nederduitse Gereformeerde Pous" gekry het weens sy groot invloed; dr. William Robertson (1805-'76), moderator van die Kaapse Kerk in 1842 en weer in 1852, en skriba van die Sinode in 1862, 1867 en 1873; dr. Andrew Murray (1828-1917), beroemde skrywer en moderator van die Kaapse Kerk; en dr. Abraham Faure (1795-1875), stigter van die NG Kerk se amptelike blad, die "Kerkbode", die vader van die Teologiese Kweekskool op Stellenbosch, aktuarius van die Kaapse Kerk in 1837, 1842, 1847, 1852, 1857 en 1862, en skriba In 1847, 1852 en 1857. Toe ds. Moorrees in die Groote Kerk bevestig is, was sy kollegas dr. Johannes Jacobus Kotzé en ds. Abraham Isaac Steytler. In 1893 kom ook nog ds. Charles Morgan by en in 1895 ds. Francis Xavier Roome (leraar vir Seepunt) en ds. Zacharia Johannes de Beer, 1895 - 1923 (leraar vir Woodstock). In Kaapstad beywer ds. Moorrees hom baie in die geestelike belang van die gemeente, veral ook die Kleurlingwyk Hanoverstraat.

Hy bly net drie jaar in Kaapstad, blykbaar weens die onbevredigende kollegiale stelsel, want in 1895 neem hy 'n beroep aan na die NG gemeente Paarl (destyds bekend as Zuider Paarl). Hier word hy op 18 Augustus 1895 bevestig. Ds. Gilles van de Wall het die bevestigingsrede gehou na aanleiding van 1 Korintiërs 16:10 ("Statebybel"): "Zo nu Timotheüs komt, ziet, dat hij buiten vreze bij u zij; want hij werkt het werk des Heeren, gelijk als ik." Ds. Moorrees se intreepreek het gegaan oor Rig. 6:14b: "Heb ik u niet gezonden?" Die Paarl was gelukkig om 'n leraar te kry wat met rype ondervinding en uitmuntende talente hom ten volle aan die diens van die gemeente gewy het. Tydens sy 12 jaar lange verblyf in die gemeente het daar geen buitengewone bedrywighede plaasgevind nie, maar daar is deeglike gemeentelike arbeid verrig. Met diep evangeliese boodskappe, skryf dr. J.A.S. Oberholster, die vrugbare gemeentelike geskiedskrywer, voorgedra soos hy dit alleen, as kanselredenaar by uitnemendheid kon doen, moes hy die gemeente sonder twyfel op geestelike gebied opskerp en voed. Onmiddellik na sy aankoms het die gemeente met deeglike huisbesoek begin. In sy intreepreek het hy gesê dat hy veral baie vir die jongmense wou doen en daarom het hulle uitgenooi om hom as 'n vriend te beskou. Behalwe die persoonlike arbeid en sy daadwerklike steun aan die opvoeding, het ds. Moorrees ook met 'n maandelikse kinderdiens begin.

Weens die Anglo-Boereoorlog is dit 'n moeilike tyd, veral ten opsigte van die gebruik van Afrikaans (Hollands), maar ds. Moorrees slaag deur sy taktvolle optrede om die eenheid in sy gemeente te bewaar. In die kerkraadsvergadering van 23 April 1900 het die voorsitter die kerkraad meegedeel dat hy 'n brief, onderteken deur J. Gribble, ontvang het waarin hy uit naam van 'n komitee versoek word om die te wagte ontset van Mafikeng feestelik te vier deur 'n dankdiens op die daartoe bepaalde dag in die kerk te hou. Ds. Moorrees het ná ontvangs van die brief 'n paar kerkraadslede geraadpleeg en toe geantwoord "dat de kerkeraad zich niet bewust is dat het publiek eenig Comité voor het boven gemelde doel heeft benoemd". 

In sy vergadering van 15 Junie 1900 moes die kerkraad kennis neem van die uitnodiging wat aan hul leraar gerig is om op 'n baie belangrike sending te gaan. Die uitnodiging het gekom van die heer Hargrove namens die komitee wat deur die volkskongres op Graaff-Reinet benoem is. Die werk van die komitee was om afgevaardigdes te benoem om na Engeland te gaan om pogings aan te wend om 'n blywende en eervolle vrede gesluit te kry tussen Engeland en die Boererepublieke. Die kerkraad het besluit om hom te laat gaan, al moes hulle vir minstens vier maande voorsiening maak vir die dienste in die gemeente. Die kerkraad het egter geëer gevoel dat hul leraar vir so 'n sending benoem is en ds. Moorrees het dit self as een van sy belangrikste en gewigtigste take beskou. 

Aan die begin van 1901 het die kerkraad 'n memorie ontvang, deur 40 lidmate onderteken, waarin hulle om die afskaffing van die maandelikse diens in Engels vra. Die voorsitter het taktvol gelei en so besluit die kerkraad dat onder die bestaande omstandighede hulle nie vry voel om tot die verandering oor te gaan nie. In Julie 1901 het die kerkraad weer 'n ander moeilikheid gehad om te oorweeg. Dié keer het daar sprake gekom van die gebeure by die pastorie weens die militêre owerheid se optrede. Daar is toe 'n kommissie benoem om op beleefde wyse die onwenslikheid van sulke optrede onder die aandag van die kommandant te bring. Die kerkraadsnotule sê ongelukkig nie wat die optrede behels het nie, maar na alle waarskynlikheid hou dit verband met die gevalle toe daar feitlik by die pastorie ingebreek is om huisondersoek te doen. Ds. Moorrees het in 1908 moeilik afskeid geneem omdat hy besonder geheg aan die gemeente was. 

Van 1894 tot 1906 is ds. Moorrees assessor van die Kaapse Kerk en dien in 1905 in die breë kerklike kommissie wat die vereniging van die vier NG Kerke in die vier kolonies probeer bewerkstellig. Hy dien ook in verskeie ander belangrike kommissies, soos die Kommissie van Revisie. In 1906 word hy moderator, die hoogste amp in die Kaapse Kerk. Selfs nog ná sy aftrede in die 1930's, toe die stryd om prof. John du Plessis, eweneens hoogleraar aan die Kweekskool, ontbrand oor sy "liberale beskouings", word prof. Moorrees dikwels in moeilike sake geraadpleeg en gee hy met sy kalm en nugtere oordeel waardevolle rigting en leiding. Belangrike staatsposte is hom aangebied, maar hy het dit altyd van die hand gewys om sy dienste uitsluitlik aan die Kerk te gee.

In 1908 word hy as opvolger van prof. N.J. Hofmeyr benoem as hoogleraar aan die Kweekskool op Stellenbosch in kerkgeskiedenis, die amptelike vakke en aanvanklik ook die Nuwe Testament. As dosent in die homiletiese en pastorale vakke dra hy nie net aktief by tot die vorming van voornemende predikante nie, maar besiel hy hulle ook tot verdere studie en selfstandige ondersoek. Eerw. Andries Dreyer skryf in 1924, toe prof. Moorrees nog gelewe het, in die "Eeuwfeest-Album van de Nederduits Gereformeerde Kerk in Zuid-Afrika" (uit die Hollands vertaal): "In die NG Kerk staan prof. Moorrees baie hoog aangeskrewe vanweë sy buitengewone bekwaamheid, sy deeglike wetenskaplike vorming en sy grondige kennis van die kerkreg en die kerklike wette." Ná sy aftrede as hoogleraar in November 1930, toe hy in Seepunt gaan woon het, stel hy steeds aktief belang in die werksaamhede van die Universiteit van Stellenbosch. In 1930 word hy voorsitter van die Vice-Chancellor's Committee van die Universiteit van Kaapstad. Ook wat die nuwe wetgewing insake die hoër onderwys in 1931 betref, gee hy waardevolle leiding, en van 1932 tot 1937 is hy voorsitter van die Nasionale Argiefkommissie.

Hy was ook een van die beoordelaars wat oor die ontwerp van die Vrouemonument moes besluit. Die ander twee was di. J.D. Kestell en J.N. de Villiers. Meer as 40 ontwerpe is ontvang en uiteindelik besluit hulle op die ontwerp van die beeldhouer Anton van Wouw en die Pretoriase argitek Frans Soff asook dié van Hawke, McKinley en White, en beveel aan dat die twee groepe die prysgeld deel. Die komitee wat hom vir die oprigting van die monument vir slagoffers van die Anglo-Boereoorlog beywer het, besluit egter om Van Wouw en Soff se ontwerp met net enkele geringe aanpassings te aanvaar. Die inhuldiging is op 16 Desember 1913 deur mev. Rachel Steyn, vrou van oudpres. M.T. Steyn van die Vrystaat, waargeneem nadat Emily Hobhouse te siek was om tot in Bloemfontein te reis en haar reis uit Engeland op Beaufort-Wes moes eindig.

Prof. Moorrees het by talle groot geleenthede as spreker opgetree. Sy voortreflikste redevoerings was waarskynlik dié op die begrafnis van genl. Christiaan de Wet, tydens die honderdjarige herdenking van die geboorte van pres. Paul Kruger en sy toespraak "De eerste Sinode" ter viering van die eeufees van die Sinode van die NG Kerk in 1924. Hy het ook in 1906 die besondere begrafnis in Kaapstad gelei van Marie Koopmans-De Wet, waartydens oudpres. M.T. Steyn van die Vrystaat die huldigingsrede tydens die begrafnisdiens en prof. J.I. Marais, ook van die Kweekskool, die rede by die graf gelewer het.

In 6 en 7 April 1911 was hy ook 'n spreker op die Afrikaanse Taalvereniging se gesamentlike Studentetaalkonferensie. Talle skole en opvoedkundige inrigtings is genooi om elk hoogstens vyf amptelike verteenwoordigers te stuur. Prof. Pieter Kapp skryf op Nuwe Geskiedenis: "Die status wat die konferensie geniet het, word weerspieël in die sprekers wat opgetree het: oudpresident F.W. Reitz, prof. Adriaan Moorrees van die Kweekskool, ’n vurige voorstander van Hollands, dr. D.F. Malan, predikant van Moorreesburg en kampvegter vir Afrikaans, genl. CHristiaan Beyers, hoof van die Unie Verdedigingsmag, prof. Willem Blommaert, ’n Vlaamse taalstryder wat professor in geskiedenis aan die Victoria Kollege sou word en later die eerste rektor van die Universiteit, en ds. H.D. van Broekhuizen, later Suid-Afrika se ambassadeur in Nederland. Die toesprake is so goed ontvang dat dit ná die konferensie in pamfletvorm uitgegee is met die titel "Wij zullen handhaven". Studente Taalkonferensie 6-7 April 1911." Die konferensie het veral twee belangrike besluite geneem, naamlik om "medestudente te inspireer om hul BEB-taal (bak-en-brou mengsel van Hollands, Afrikaans en Engels) te laat vaar en trots te wees op Hollands en Afrikaans." Afgevaardigdes het sterk beklemtoon dat hulle ten gunste van die behoud van Hollands is, maar dat Afrikaans dieselfde gebruik moet geniet. "Hulle was eenparig in hul besluit dat om hierdie ideaal te bereik, ’n universiteit gestig moes word waar Hollands/Afrikaans die onderrigtaal is," aldus Kapp.

Prof. Moorrees het uitmuntende diens aan die onderwyssaak bewys, nie net deur die bevordering van onderwysbelange in die verskillende gemeentes wat hy as predikant bearbei het nie, maar ook deur die aardige rol wat hy vervul het in verband met die werksaamhede van verskeie kommissies insake openbare onderwys waarin hy gedien het. Hy was jare lank voorsitter van die Sinodale Onderwyskommissie. In 1891 tree hy op as lid van die parlementêre kommissie vir die onderwys, terwyl hy in 1915 benoem word tot voorsitter van die kommissie vir die provinsiale taal-ordonnansie. Van 1896 tot 1918 was hy eksaminator in Nederlands by verskeie eksamens van die Universiteit van die Kaap die Goeie Hoop, terwyl hy, sedert die instelling van die graad, ook behulpsaam was in verband met die eksamens vir die graad B.D. Van 1897 was hy onafgebroke lid van die Raad van die ou universiteit en toe die drie nuwe universiteite op 2 April 1918 in die lewe geroep word, word prof. Moorrees, wat van 1908 af lid en later voorsitter was van die Raad van die Victoria-kollege, gekies tot eerste vise-kanselier en voorsitter van die Universiteit van Stellenbosch. Hy beklee dié amp met onderskeiding tot 1932 toe hy kanselier word, 'n ereposisie wat hy tot sy dood beklee. Hy was saam met dr. D.F. Malan en mnr. J.G. van der Horst medeopsteller van die voorlegging aan die owerheid van die klassieke memorandum waarin Stellenbosch aangedui word as die plek waar die Afrikanervolk sy ideale verwesenlik kan sien en die grootste invloed op Suid-Afrika kan uitoefen. 

As taalgeleerde en letterkundige het hy hom onderskei, veral danksy sy deeglike kennis van die Nederlandse taal en sy literêre geskrifte, digkuns sowel as prosa. Sy gedigte is byeengebring in 'n bundel getiteld "Zevenjaartjes", wat meermale herdruk is en wat voorgeskryf is vir spesiale studie in verband met universiteitseksamens. Hy, ds. G.R. Keet met sy "Pastoriebloemen" en prof. G.B.A. Gerdener met "Uit mijn jonkheid" in 1911, het volgens hul voorwoord by die bundels geglo dat hulle hiermee 'n nuwe Suid-Afrikaans-Nederlandse, nasionale literatuur inlui. Maar in 1908 debuteer Jan F.E. Celliers met "Die vlakte e.a. gedigte"; in dieselfde jaar verskyn van Totius "By die monument"; in 1911, van C. Louis Leipoldt "Oom Gert vertel e.a. gedigte". Moorrees, Keet en Gerdener se bundels was dus die laaste in hul soort; dié van Celliers, Totius en Leipoldt die begin van die nuwe Afrikaanse digkuns van die 20ste eeu, want juis in dié tyd is die stryd tussen Nederlands en Afrikaans finaal ten gunste van die inheemse taal beslis

Min mense in Suid-Afrika het meer gedoen ter bevordering van die belange van die Nederlandse taal en die studie van Nederlandse letterkunde. Hy was een van die stigters in 1890 van die Zuid Afrikaansche Taalbond, waarvan hy aanvanklik ondervoorsitter was en daarna jare lank voorsitter. Dit het gevolg op die opkoms van Afrikaans wat daartoe gelei het dat die voorstanders van Hollands hulle tot 'n front saamgesnoer het met stigting van die Taalbond. In "De Zuid-Afrikaan" van 6 en 8 Mei 1890 verskyn 'n oproep van Moorrees aan belangstellendes tot die bywoning van 'n taalkongres wat op 31 Oktober en 1 November in Kaapstad gehou sou word. Prof. De Vos was voorsitter van die vergadering waarop predikante, parlementslede, onderwysers en persmanne teenwoordig was. Dit was die eerste taalkongres wat in Suid-Afrika gehou is en sou agt jaar later gevolg word deur die eerste Afrikaanse taalkongres, in die Paarl.

Ook was hy 'n aktiewe deelnemer aan die stigting en werksaamhede van die Zuid-Afrikaanse Akademie, die huidige Suid-Afrikaanse Akademie vir Wetenskap en Kuns. Hy was voorsitter van die Akademie van 1917 tot 1922. Sy dienste ter bevordering van die Nederlandse taal in Suid-Afrika en sy verdienste as letterkundige word in 1904 erken deur sy benoeming as buitelandse lid van die Maatschappij der Nederlandse Letterkunde in Leiden. Porf. dr. B.B. Keet skryf in die "Standard Encyclopaedia of Southern Africa" dat prof. Moorrees as skrywer sowel as spreker deelgeneem het aan die stryd om die behoud van Nederlands in Suid-Afrika en onvermoeid en geesdriftig gestry het vir die erkenning van Nederlands. "Maar hy sou nie die beweging om Nederlands met Afrikaans te vervang ondersteun nie en tot die einde van sy lewe het hy hom steeds in elegante en kenmerkende Nederlands verwoord, wat van hom een van die beste predikers in die NG Kerk gemaak het."

In 1919 ken die Universiteit van Suid-Afrika as erkenning vir sy groot dienste aan die land en volk 'n eredoktorsgraad in die lettere. Hierna volg ook 'n LL.D. van die Universiteit van Kaapstad in 1925 en 'n D.Phil. van die Universiteit van Stellenbosch. Hy ontvang ook briewe van volksleiers soos genl. Louis Botha, pres. M.T. Steyn, John X. Merriman en kerkleiers soos dr. Andrew Murray.

Prof. Moorrees se deeglike navorser, ook na sy aftrede, lei tot sy monumentale werk "Die Nederduits Gereformeerde Kerk in Suid-Afrika, 1652-1873", wat in 1937 in Kaapstad gepubliseer is. Die werk is so gesaghebbend dat dit dekades lank as naslaanwerk vir Suid-Afrikaanse kerkgeskiedenis gebruik is. Reeds in 1924 het hy 'n meer as 20 bladsy lange inleiding oor die eerste Sinode van die Kaapse Kerk in die "Eeuwfeest-Gedenkalbum" van die NG Kerk in Suid-Afrika geskryf. Die openingsin lui: "Het is kenmerkend voor de inrichting van de Gereformeerde Kerk, dat zij zowel de zelfstandigheid van de afsonderlike gemeenten, als de éénheid van een groot geheel, met een gemeenschappelik bestuur, handhaaft. En het is slechts waar beide beginselen tot hun recht komen, zonder dat het éne terwille van het andere verwaterd, of prijsgegeven wordt, dat de Kerk sich gezond ontwikkelen en al haar krachten behoorlik ontplooien kan."


In die J.S. Gericke-biblioteek van die Universiteit van Stellenbosch is ’n borsbeeld van Moorrees deur Anton van Wouw, asook dokumente van hom.

Van prof. Moorrees se sewe kinders is een jonk oorlede. 'n Seun, dr. Dio F. Moorrees, word 'n bekende in kerklike kringe en 'n dogter is getroud met ds. P.H. Theron van Klerksdorp. Hy was 'n bekende Transvaalse predikant. Hulle kinders was:




</doc>
<doc id="64007" url="https://af.wikipedia.org/wiki?curid=64007" title="Egiptiese hiërogliewe">
Egiptiese hiërogliewe

Egiptiese hiërogliewe was ’n amptelike skryfstelsel wat deur die Antieke Egiptenare gebruik. Dit het logografiese en alfabetetiese elemente gekombineer. Kursiewe hiërogliewe is gebruik vir godsdienstige geskrifte op papirus en hout.

Verskeie geleerdes glo Egiptiese hiërogliewe het ontstaan ’n rukkie ná die Soemeriese skrif en is waarskynlik daardeur beïnvloed, hoewel dit onseker is of dit wel die geval was.

Die woord "hiëroglief" kom van die Griekse byvoeglike naamwoord ἱερογλυφικός ("hieroglyphikos"), ’n samestelling van ἱερός ("hierós", "heilige") en γλύφω ("glýphō", "ek kerf/graveer"). Dit is weer ’n leenwoord van Egiptiese "mdw•w-nṯr" ("medoe-netjer", "God se woorde"). Die gliewe self is genoem τὰ ἱερογλυφικὰ γράμματα ("tà hieroglyphikà grámmata", "die heilige gegraveerde letters"). Hoewel die woord "hiëroglief" in laasgenoemde sin ’n byvoeglike naamwoord is, word dit in Afrikaans en ander tale as ’n selfstandige naamwoord gebruik vir ’n hiëroglifiese karakter.

Hiërogliewe het voor die tyd van geletterdheid in Egipte ontstaan. Simbole op potte van omstreeks 4000 v.C. lyk soos hiëroglifiese skrif. Baie jare lank was die vroegste hiëroglifiese inskripsie die Narmer-palet wat in die 1890's gevind is by Hierakonpolis (hedendaagse Kawm al-Ahmar) wat uit omstreeks 3200 v.C. dateer. In 1998 het ’n Duitse argeologiese span uitgrawings by die graftombe van ’n prehistoriese leier gedoen by Abidos (hedendaagse Umm el-Qa'ab). Hulle het driehonderd kleitablette ontdek met proto-hiërogliewe uit die 33ste eeu v.C. Die oudste volle sin in hiërogliewe wat tot dusver ontdek is, is ’n seëlafdruk in die graftombe van Seth-Peribsen uit die Tweede Dinastie van Egipte. In die tyd van die Ou, Middel- en Nuwe Koninkryk het daar sowat 800 hiërogliewe bestaan. Teen die Grieks-Romeinse tydperk was daar meer as 5 000.

Hiërogliewe bestaan uit drie soorte: fonetiese gliewe wat enkelkonsonante insluit en dus ooreenstem met ’n alfabet, logogramme wat morfeme voorstel en determinatiewe of bepalers wat die betekenis van die logogramme of fonetiese woorde duideliker maak.

Namate skryfwerk onder die Egiptenare ontwikkel en versprei het, het vereenvoudigde gliefvorms ontstaan, soos die heilige (priesterlike) en die populêre skrifte. Dié variante was ook meer geskik vir papirus as hiërogliewe. Die verskillende vorms het naas mekaar bestaan en hiërogliewe is steeds veral in amptelike skryfwerk gebruik. Die Rosettasteen bevat drie parallelle skrifte – hiërogliewe, populêre skrif en Grieks.

Hiërogliewe is steeds gebruik onder Persiese heerskappy in die 6de en 5de eeu v.C. en ná Alexander die Grote se verowering van Egipte, asook tydens die daaropvolgende Masedoniese en Romeinse periode.

Teen die 4de eeu kon min Egiptenare hiërogliewe lees en die algemene gebruik daarvan het afgeneem ná die sluiting van alle nie-Christelike tempels in 391 v.C. deur die Romeinse keiser Theodosius I. Die laaste bekende inskripsie is uit 394 v.C.

Kennis van die hiërogliewe en verwante skrifte het uiteindelik verdwyn en talle minder geslaagde pogings is al minstens sedert die 5de eeu v.C. aangewend om hulle te interpreteer.

’n Ware deurbraak het begin met die ontdekking van die Rosettasteen deur Napoleon se troepe in 1799 tydens hul inval in Egipte. Omdat die steen ’n hiëroglief-, populêre én Griekse weergawe van dieselfde teks bevat, het talle geleerdes dit bestudeer en eindelik het Jean-François Champollion die ontsyfering van die teks in die 1820's voltooi:
Hiërogliewe bestaan vandag steeds in twee vorms: direk, deur ’n halfdosyn populêre gliewe wat by die Griekse alfabet gevoeg word wanneer die Koptiese alfabet geskryf word; en indirek, as die inspirasie vir die Fenisiese alfabet, die oorspronklike alfabet waaruit feitlik alle ander alfabette, ook die Latynse alfabet, ontstaan het.

Visueel is hiërogliewe almal min of meer figuratief: hulle verteenwoordig ware of denkbeeldige elemente wat gewoonlik maklik herkenbaar is. Die teken kan, na gelang van die teks, op verskillende maniere geïnterpreteer word: as ’n fonogram (fonetiese voorstelling), ’n logogram of ’n ideogram (determinatief of bepalend). Die determinatiewe word nie gelees as ’n fonetiese komponent nie, maar vergemaklik die begrip deur die woord van sy homofone te onderskei.

Die meeste nie-determinatiewe hiëroglifiese tekens is foneties van aard, wat beteken dit word gelees onafhanklik van sy visuele eienskappe; so kan ’n oog byvoorbeeld die Engelse woord "eye" voorstel, maar ook die woord "I" (ek). Die prentjie van ’n oog word ’n fonogram van die woord "I" genoem.

Fonogramme stel konsonante voor en kan een-, twee- of drielettertekens wees. Daar is nie klinkers nie en die Egiptiese hiëroglifiese skrif word dus beskou as ’n abjad. Altesaam 24 eenlettertekens vorm die sogenaamde hiëroglifiese alfabet. So word ’n hiëroglief wat ’n pylsterteend voorstel, in Egipties gelees as "," afgelei van die belangrikste konsonante van die woord vir dié eend: ", " en ". (Let op dat die (, twee halfringe wat oop is na links), wat soms met die getal 3 vervang word, die Egiptiese "ain" is).

Dié teken kan óf ’n pylsterteend voorstel óf die twee foneme "s" en ', sonder enige klinkers wat die woord bevat, en op dié manier kan die woord ', "seun" geskryf word, of as dit saam met ander tekens gebruik word, kan dit ', "hou, kyk"; en ', "harde grond", beteken. Byvoorbeeld:

G38 die karakters ""

G38-Z1s dieselfde karakter word hier gebruik om, met ’n vertikale streep, "pylsterteend" voor te stel, of saam met die regte determinatief "seun", twee woorde wat uit dieselfde of soortgelyke konsonante bestaan (die betekenis van die vertikale lyn word later bespreek)

z:G38-A-A47-D54 die karakter ' soos in die woord ', "hou, kyk"

Dit is nie duidelik of enige klinkers in woorde gebruik is nie. Soos in Arabies kon die semiklinkers en (soos in Afrikaans "wh" en "j") ook gedien het as die klinkers en . In moderne transkripsies word ’n "e" tussen konsonante gevoeg om die uitspraak te vergemaklik. So word "nfr" (goed, mooi, perfek) gewoonlik geskryf as "nefer". Dit is nie ’n aanduiding van die Egiptiese klinkers nie, want hulle is onbekend, maar bloot ’n moderne toevoeging. Net so word die ' en "' gewoonlik getranslitereer as "a," soos in Ra.

Hiërogliewe word van regs na links, links na regs of bo na onder geskryf (gewoonlik regs na links), hoewel in moderne teks gerieflikheidshalwe gewoonlik gehou word by links na regs. Die leser moet die rigting waarin dier- en mens-gliewe kyk, in ag neem om te bepaal wat die skryfrigting is; hulle kyk gewoonlik na die begin van die lyn.

Soos in baie antieke skryfstelsels word woorde nie deur spasies of leestekens geskei nie. Dit lyk egter of sekere gliewe net aan die einde van woorde voorkom en daarom is dit maklik om woorde van mekaar te onderskei.

Die skrif bevat 24 eenlettertekens (tekens wat een konsonant voorstel, baie soos in Afrikaans). Dit sou moontlik gewees het om alle Egiptiese woorde met hierdie tekens te skryf, maar dit is nooit gedoen nie en die Egiptenare het nooit hul ingewikkelde skryfstelsel tot ’n ware alfabet vereenvoudig nie.

Daar is ook twee- en drielettertekens wat ’n sekere volgorde van konsonante voorstel.

Baie Egiptiese hiërogliewe was oortollig. Letters in ’n woord is dikwels herhaal om die leser te lei. Die woord "nfr" (mooi, goed, perfek) is soms geskryf met ’n unieke drieletterteken wat as "nfr" gelees is:

Dit was egter meer algemeen om by dié drieletterteken ook die eenlettertekens vir "f" en "r" te voeg. Die woord is dan geskryf as "nfr+f+r", maar is altyd net as "nfr" gelees. Die twee eenlettertekens is net bygevoeg om die spelling van die voorafgaande drieletterteken duideliker te maak.

Sulke oortollige letters word "fonetiese aanvullers" genoem. Hulle is (selde) voor of (meestal) ná die teken geplaas of het dit soms selfs omraam. Antieke Egiptenare het selde groot spasies gelos; hulle sou dikwels fonetiese aanvullers byvoeg of selfs die orde van die tekens omruil as dit mooier sou lyk. (Goeie skrywers het die kunstige of selfs godsdienstige aspekte van die hiërogliewe in ag geneem en dit nie net as ’n kommunikasiemiddel beskou nie). Verskeie voorbeelde van fonetiese aanvullres kan hier onder gesien word:

Fonetiese aanvullers is ook dikwels gebruik om die leser te laat onderskei tussen homofone of tekens waarvan die betekenis nie andersins heeltemal duidelik was nie. Byvoorbeeld die simbool van "die sitplek" (of "stoel"):

Benewens ’n fonetiese interpretasie, kan karakters ook gelees word vir hul betekenis: in dié geval word logogramme uitgespreek en ideogramme is bloot determinatiewe.

’n Hiëroglief wat as ’n logogram gebruik is, verteenwoordig die objek waarvan dit ’n voorstelling is. Logogramme is daarom die mees gebruikte selfstandige naamwoorde; hulle het altyd ’n vertikale streep wat hul status as logogram aandui; in die teorie behoort alle hiërogliewe as logogramme gebruik te kan word. Logogramme kan vergesel word van fonetiese aanvullers. Hier is ’n paar voorbeelde:

In sommige gevalle is die semantiese konneksie indirek:

Determinatiewe word aan die einde van ’n woord geplaas. Hulle maak duidelik waaroor die woord gaan, aangesien homofoniese gliewe algemeen is. As dieselfde prosedure in Afrikaans gevolg sou word, sou woorde met dieselfde spelling gevolg word deur ’n bepalende woord wat nie gelees word nie, maar die betekenis duideliker maak: "mond (mens)" en "mond (rivier)".

Daar is verskeie determinatiewe: gode, mense, dele van die liggaam, diere, plante, ens. Sekere determinatiewe het ’n letterlike en figuurlike betekenis. ’n Rol papirus, Y1   kan byvoorbeeld ’n boek of ’n abstrakte idee voorstel. Die determinatief vir die meervoud is drie voorstellings van dieselfde woord of drie strepe (Egipties het ook ’n duaal, of tweevoud, wat met twee voorstellings van die woord of twee strepe aangedui is).

Hier is ’n paar voorbeelde van die gebruik van determinatiewe soos geleen uit die boek "Je lis les hiéroglyphes" ("Ek lees hiërogliewe") deur Jean Capart, wat aandui hoe belangrik hulle is:






Al hierdie woorde het ’n versagtende konnotasie: "goed, mooi, perfek". ’n Onlangse woordeboek, "Concise Dictionary of Middle Egyptian" deur Raymond A. Faulkner, gee sowat twintig woorde aan wat as "nfr" gelees word of wat van dié woord afgelei word.

Soms word die name van gode in ’n cartouche (omraming) aangedui; die laaste twee name van ’n koning word altyd in ’n cartouche geskryf:

< N5:Z1-i-Y5:n-A40 >
, "Amon-Ra " ;

< q:E23-i-V4-p:d:r-A-t:H8 >
, "Cleopatra " ;

< l:J10-i-O6-o:k-A-t:S60 >
, "Lioka."

< p:t-wA-l:M-i-i-s >

Die gliewe in hierdie cartouche word getranslitereer as:

Nog ’n manier waarop hiërogliewe werk, word geïllustreer deur die twee Egiptiese woorde wat "pr" (gewoonlik as "per" getranslitereer) gespel word. Die een betekenis is "huis", en die hiëroglief is eenvoudig:
pr:Z1
Hier is "huis" ’n logogram en beteken dus wat dit uitbeeld; dit word aangedui deur die vertikale streep.

Nog ’n betekenis van "pr" is die werkwoord "uitgaan". Wanneer dié woord geskryf word, is die glief ’n fonetiese simbool:
pr:r-D54
Hier staan die glief "huis" vir die konsonante "pr". Die "mond"-glief daaronder is ’n fonetiese aanvuller: dit word gelees as "r", wat die fonetiese lees van "pr" versterk. Die derde glief is ’n determinatief: dit is ’n ideogram vir werkwoorde van beweging en gee die leser ’n aanduiding van wat die woord beteken.

Egiptiese hiërogliewe is tot die Unicode-standaard gevoeg in Oktober 2009, met die uitreiking van weergawe 5.2. Die Unicode-blok vir Egiptiese hiërogliewe is U+13000–U+1342F.

Van Desember 2009 ondersteun net twee fonts dié hiërogliewe: "Aegyptus" en NewGardiner.ttf.





</doc>
<doc id="64015" url="https://af.wikipedia.org/wiki?curid=64015" title="63 v.C.">
63 v.C.



</doc>
<doc id="64017" url="https://af.wikipedia.org/wiki?curid=64017" title="61 v.C.">
61 v.C.



</doc>
<doc id="64018" url="https://af.wikipedia.org/wiki?curid=64018" title="18 v.C.">
18 v.C.


</doc>
<doc id="64022" url="https://af.wikipedia.org/wiki?curid=64022" title="Cartouche">
Cartouche

’n Cartouche in Egiptiese hiërogliewe is ’n ovaal met ’n horisontale streep aan die einde wat aandui dat die teks daarbinne die naam van ’n farao is. Dit is soms ook vir die naam van gode gebruik. Hoewel die cartouche gewoonlik vertikaal met ’n horisontale eindstreep is, is dit soms horisontaal met ’n vertikale eindstreep. In populêre skrif, ’n vereenvoudigde vorm van die hiërogliewe wat later ontstaan het, is die cartouche gereduseer tot twee hakies en ’n vertikale lyn.

Die farao se troon- en persoonlike naam is gewoonlik binne die cartouche geskryf. Die doel daarvan was om hom te beskerm teen bose geeste, in die lewe en die dood.

Die antieke Egiptiese naam daarvoor was "sjenoe", want die cartouche was die uitbreiding van ’n sjen-ring, die simbool vir ewigheid.

Die woord "cartouche" is die eerste keer deur die soldate van Napoleon gebruik toe hulle Egipte binnegeval en dié ovaal ringe teëgekom het oral waar hulle gegaan het. Dit het vir hulle gelyk soos ’n geweer se patroon (Frans: "cartouche").

Die naam van Cleopatra binne-in ’n cartouche lyk so:
< q:rw-i-wA-p-A-d:r-t-A-H8 >



</doc>
<doc id="64023" url="https://af.wikipedia.org/wiki?curid=64023" title="Tlaxcala">
Tlaxcala

Tlaxcala (uitgespreek [tɬa(k)sˈkala]) is een van die 31 deelstate wat, saam met die Federale Distrik, die 32 Federale Entiteite van Meksiko vorm.




</doc>
<doc id="64024" url="https://af.wikipedia.org/wiki?curid=64024" title="Proto-Sinaïtiese skrif">
Proto-Sinaïtiese skrif

Proto-Sinaïties is ’n skrif uit die middel-Bronstydperk wat aangetref is in ’n klein versameling inskripsies wat op die Sinai-skiereiland ontdek is. Weens die uiterse seldsaamheid van Proto-Sinaïtiese tekens, is baie min bekend oor die aard daarvan. Aangesien die skrif in dieselfde tyd as Egiptiese hiërogliewe gebruik is, was dit waarskynlik die metode van ware skryfwerk, maar dit is nie seker nie. Daar word ook soms gereken dit was ’n alfabet en die voorloper van die Fenisiese alfabet, waarvan feitlik alle moderne alfabette afgelei is.

Daar was twee groot ontdekkings van inskripsies wat moontlik verband hou met die Proto-Sinaïtiese skrif – die Serabit-inskripsies, wat uit die 19de eeu v.C. dateer, in die winter van 1904–1905 in Sinai deur Hilda en Flinders Petrie, en die Wadi el-Hol-inskripsies, wat uit die 18de eeu v.C. dateer, in 1999 in Midde-Egipte deur John en Deborah Darnell.

Die meeste Sinai-inskripsies kom voor in gegraveerde graffiti op ’n berg met die naam Serabit el-Khadim en sy tempel aan die Egiptiese godin Hathor (). Daar is turkoois-myne op die berg wat oor 800 jaar deur verskeie ekspedisies besoek is. Baie van die werkers en amptenare was van die Nyl-delta en het groot getalle Kanaänities-sprekers ingesluit wat toegelaat is om in die oostelike delta te woon.

Die meeste van die sowat 30 inskripsies is gevind tussen talle heilige (priesterlike) en hiëroglifiese inskripsies wat gekrap is op rotse naby of in die turkooismyne of langs die paaie wat na die tempel lei. Vier inskripsies is in die tempel gevind, op twee mensebeelde weerskante van ’n klein steen-sfinks. Hulle was rofweg gekrap, ’n aanduiding dat die werkers wat daarvoor verantwoordelik was, ongeletterd was afgesien van dié teks. In 1916 het Alan Gardiner met die hulp van klankwaardes wat van die alfabetteorie afgelei is, ’n versameling tekens vertaal.

Die skrif toon grafiese ooreenkomste met die Egiptiese heilige skrif, die minder ingewikkelde weergawe van die hiërogliewe. In die 1950's en '60's is dikwels klem gelê op die feit dat die Kanaänitiese alfabet afgelei is van die heilige skrif. Geen veredere bewyse is egter daarvoor gevind nie en die idee bly blote gissings.

Daar bestaan ’n teorie dat Proto-Sinaïties ’n oorgang van Egiptiese hiërogliewe na die Fenisiese alfabet was. As dit die geval is, was Proto-Sinaïties die eerste alfabet. Volgens die alfabetteorie het die alfabet aan die einde van die Middel-Bronstydperk begin met Proto-Sinaïties en het dit daarna, in die Laat Bronstydperk, verdeel in die Suid-Arabiese skrif en die Proto-Kanaänitiese alfabet. Laasgenoemde alfabet sou dan teen 1100 v.C. ontwikkel het in die Fenisiese alfabet. Volgens die teorie is net die grafiese vorm van die Proto-Sinaïtiese karakters van die Egiptiese hiërogliewe afgelei is en het hulle die klankwaarde gekry van die eerste letter van die Semitiese vertaling van die hiëroglief. Die hiëroglief vir "pr" (huis), ’n vierkant, sou byvoorbeeld gebruik word om die Semitiese te skryf, na aanleiding van die eerste konsonant van die woord "baitoe", die Semitiese woord vir huis. Volgens die teorie het die Proto-Sinaïtiese vorms van die letters ontwikkel in die Fenisiese lettervorms, maar het die name van die letters dieselfde gebly. Hier onder is ’n tabel van ’n paar Proto-Sinaïtiese tekens en die voorgestelde ooreenkomstige Fenisiese letters. Ook die klankwaarde, naam en afleidings van die Fenisiese letters word aangetoon.
Die Wadi el-Hol-inskripsies is gegraveer op die rotsagtige kante van ’n pad wat Thebe en Abidos verbind, en kom voor tussen ander heilige en hiëroglifiese inskripsies. Dit stem in ’n groot mate ooreen met die Serabit-inskripsies, maar toon ’n groter hiëroglifiese invloed.




</doc>
<doc id="64025" url="https://af.wikipedia.org/wiki?curid=64025" title="Hans Martin Sutermeister">
Hans Martin Sutermeister

Hans Martin Sutermeister (Schlossrued, 29 September 1907 - Basel, 4 Mei 1977) was ’n Switserse geneeskundige, skrywer, politikus en verdediger van gevangenes se burgerregte.

Sutermeister was die seun van Friedrich Sutermeister en 'n kleinseun van die skrywer Otto Sutermeister. Hy ontvang sy skoolopleiding aan die Humanistiese Gimnasium van Basel en studeer geneeskunde aan die Universiteit van Basel, waar hy die graad Ph.D. in 1942 behaal. In 1942 bring hy sy outobiografie, "Zwischen zwei Welten", uit onder die skuilnaam Hans Moehrlen. Ná vyf jaar as geneeskundige word hy aangestel as lektor aan die Universiteit van Bern. Hy trou in 1957 en het drie dogters. Hy was ook lid van die gemeenteraad van Bern. In 1972, ná 'n politieke nederlaag, verhuis hy na Basel.

Hy is die skrywer van talle boeke en artikels oor die geskiedenis van geneeskunde en regsdwalings (hoofsaaklik in sy werk "Summa Iniuria").




</doc>
<doc id="64027" url="https://af.wikipedia.org/wiki?curid=64027" title="Oegaritiese alfabet">
Oegaritiese alfabet

Die Oegaritiese alfabet is ’n wigskrif-abjad wat gebruik is vanaf omstreeks die 15de eeu v.C. of 14de eeu v.C. vir Oegarities, ’n uitgestorwe Noordwes-Semitiese taal. Dit is in 1928 in Oegarit (hedendaagse Ras Shamra) in Sirië ontdek. Dit het 30 letters. Ander tale, veral Horities, in die gebied is dikwels in die skrif geskryf, maar nie elders nie.

Kleitablette in die Oegaritiese skrif toon vroeë tekens van beide die Wes- en Suid-Semitiese volgorde van letters, wat aanleiding gegee het tot die volgorde van die Hebreeuse, Griekse en Latynse alfabet aan die een kant en van die Ge'ez-alfabet aan die ander kant.

Die skrif is van links na regs geskryf. Hoewel die letters wigvormig was en in klei gedruk is, is dit nie verwant aan die Akkadiese wigskrif nie.

Oegarities was ’n uitgebreide abjad. In die meeste lettergrepe is net konsonante geskryf, insluitende die en van diftonge. Dit was egter anders as ander vroeë abjads deurdat klinkers wel geskryf is ná glottale sluitklanke. Daar word geglo dat die letter vir die lettergreep oorspronklik die konsonant voorgestel het, nes "alef" in ander Semitiese abjads, en dat dit later beperk is tot met die toevoeging van en aan die einde van die alfabet.

Die enigste leesteken was ’n woordverdeler.

In lyste letters van die Oegaritiese skrif is daar twee verskillende lettervolgordes: die Noord-Semitiese volgorde soos dié van die Hebreeuse en Fenisiese alfabet (en dus ook die latere Griekse en Latynse alfabet), en die Suid-Semitiese volgorde wat ooreenstem met dié van die Suid-Arabiese alfabet (en dus ook die latere Ge'ez-alfabet). Die letters word met hul getranslitereerde waarde aangedui, met die verwante Hebreeuse letters daaronder.

Noord-Semities

Suid-Semities

Die Oegaritiese skrif is tot die Unicode-standaard gevoeg in April 2003, met die uitreiking van weergawe 4.0. Die Unicode-blok daarvoor is U+10380–U+1039F.

Geskiedenis van die alfabet



</doc>
<doc id="64028" url="https://af.wikipedia.org/wiki?curid=64028" title="Rietfontein">
Rietfontein

Rietfontein kan verwys na: 



</doc>
<doc id="64031" url="https://af.wikipedia.org/wiki?curid=64031" title="Op Pad in Suid-Afrika">
Op Pad in Suid-Afrika

Op Pad in Suid-Afrika, is 'n Afrikaanse boek wat deur B.P.J. Erasmus geskryf is en deur "Jonathan Ball Publishers" uitgegee word.

Die boek behandel die magdom gehuggies, dorpe en stede van Suid-Afrika. Die klem val op die verhale wat in hierdie plekke opgesluit lê. Die oorsprong van plekname word in besonderhede beskryf en die karakter en aantreklikhede van plekke word geskets. Gedetailleerde streekkaarte is by elke hoofstuk ingesluit, wat aangevul word met roete-aanwysings in die teks.

Die boek se hoofstukke is logies gerangskik vanaf Kaapstad en kring verder noordwaarts uit. Dit beeld die diversiteit van Suid-Afrika uit, wat wissel van die groen en rustige valleie van die Kaapse hinterland tot die windverwaaide sandveld in die weste tot die subtropiese geilheid van die ooste; van die uitgestrekte bosveldvlaktes van die noordooste tot die droë wildernisse van die noordweste; van bedrywige metropole tot klein gehuggies. 




</doc>
<doc id="64033" url="https://af.wikipedia.org/wiki?curid=64033" title="Morin-Heights">
Morin-Heights

Morin-Heights is 'n sport- en ontspanningsoord met sowat 3 900 inwoners in die Pays-d'en-Haut-streeksmunisipaliteit, Quebec, Kanada. Die nedersetting, wat na die advokaat, joernalis en politikus Augustin-Norbert Morin vernoem is, is een van die bekendste toeristebestemmings in die Laurentides-bergstreek.

Die gebied van Morin-Heights was voor 1850 nog onbewoon, en slegs enkele Indiaanse jagters het deur die streek beweeg. Toe die regering die gebied in daardie jaar deur minister Augustin-Norbert Morin laat opmeet het, is dit as geskik vir kolonisasie geag. Morin het destyds bystand aan setlaars verleen wat bereid was om hulle hier te vestig en het ook self land in die gebied gekoop. Nog in dieselfde jaar het die eerste drie setlaars, die gebroeders Seale uit Connaught in Ierland, hier aangekom.

Gaandeweg het meer immigrante uit Ierland en Skotland asook Franssprekende Kanadese hulle in die streek gevestig, alhoewel die lewensomstandighede in Morin-Flats (soos die dorp oorspronklik genoem is) vanweë die rotsige grond aanvanklik nog baie moeilik was. Potas, wat uit gekapte en verbrande boomstamme ontgin is, was die belangrikste bron van inkomste vir die vroeë setlaars. Later is die eerste graan- en saagmeule opgerig. Bosboubedrywighede langs die plaaslike Simonrivier het dekades lank talle werkgeleenthede aan die plaaslike gemeenskap verskaf.

Eers met die voltooiing van die eerste spoorwegverbinding in 1895 is die natuurskoon van die omgewing vir toerisme ontsluit. Stadsbewoners het begin om vir hulself vakansiehutte langs die oewers van plaaslike mere te bou. In 1911 het die bewoners besluit om die dorpsnaam na die meer aantreklike Morin-Heights te wysig.

In die 1930's het skisport baie gewild in Noord-Amerika geword. Op naweke het honderde skitoeriste per trein na Morin-Heights gereis, en steeds meer toerismegeriewe is ontwikkel. Treinvervoer is in 1962 gestaak nadat die Laurentides-snelweg geopen is en die meeste besoekers met hul eie motors na die skigebied gery het.

Die plaaslike bevolking het in die 1960's danksy jong Amerikaners gegroei wat diensplig gedurende die Viëtnam-oorlog met hul immigrasie na Kanada vermy het. Morin-Heights het sodoende 'n kosmopolitiese karakter begin ontwikkel en staan sedertdiuen bekend vir sy kuns- en musieklewe.



</doc>
<doc id="64034" url="https://af.wikipedia.org/wiki?curid=64034" title="Ge'ez-skrif">
Ge'ez-skrif

Ge'ez (Ge'ez: ግዕዝ, transliterasie: Gəʿəz) is ’n skrif wat as ’n abugida gebruik word vir verskeie tale van Ethiopië en Eritrea. Dit het aanvanklik ontstaan as ’n abjad vir die skryf van Ge'ez, wat nou ’n liturgiese taal van die Ethiopiese, die Eritrese Ortodokse Kerk en die Beta Israel is.
Die Ge'ez-skrif is aangepas om ander, hoofsaaklik Semitiese tale in Ethiopië en Eritrea te skryf. Sommige ander tale in die Horing van Afrika soos Oromo is ook aanvanklik in die skrif geskryf, maar het later die Latynse alfabet aangeneem. Beide die amptelike tale van Ethiopië en Eritrea, Amharies en Tigrinya, gebruik die Ge'ez-skrif. Daarbenewens word in Ethiopië vir die Koesjitiese taal Afar die Ge'ez-skrif gebruik.

Ge'ez het 26 konsonante, waarvan 24 ook in die Suid-Arabiese alfabet voorkom:
</div>

Baie van die letters se name is verwant aan dié van die Fenisiese alfabet en kom dus waarskynlik ook in die Proto-Sinaïtiese skrif voor.

Daar was twee alfabette vir die taal Ge'ez, eers ’n abjad en later ’n abugida.

Die abjad, wat tot omstreeks 330 n.C. gebruik is, het 26 konsonante, en geen klinkers nie, bevat:

Moderne Ge'ez word van links na regs geskryf. Die abugida het ontwikkel onder invloed van Christelike geskrifte deurdat verpligte vokaaltekens by die konsonante gevoeg is. Hoewel daar ’n duidelike Griekse invloed was, word geglo die abugida-stelsel kom van sendelinge van Indië.

Die Ge'ez-abugida is aangepas vir verskeie moderne tale van Ethiopië. Baie van hulle gebruik bykomende letters.

Ge'ez is ook ’n heilige skrif in die Rastafariër-godsdiens. Roots-reggae-musikante gebruik dit soms op albumomslae.

Ethiopies is aanvanklik tot die Unicode-standaard gevoeg vanaf weergawe 3.0. In latere weergawes is bykomende letters bygevoeg: U+1200–U+137F, U+1380–U+139F, U+2D80–U+2DDF, U+AB00–U+AB2F





</doc>
<doc id="64036" url="https://af.wikipedia.org/wiki?curid=64036" title="Ge'ez">
Ge'ez

Ge'ez (ግዕዝ, transliterasie: "Gəʿəz", [ˈɡɨʕɨz], ), ook soms minder korrek Ethiopies genoem, is ’n antieke Suid-Semitiese taal met sy oorsprong in Suid-Arabië (hedendaagse Jemen). Dit is verder ontwikkel in die noordelike deel van Ethiopië en Suid-Eritrea in die Horing van Afrika.

Ge'ez was die amptelike taal van beide die Koninkryk Aksum en die Keiserryk van Ethiopië. Dit word vandag nog net as 'n liturgiese taal in die Ethiopiese en die Eritrese Ortodokse Kerk asook deur die Beta Israel gebruik.


</doc>
<doc id="64037" url="https://af.wikipedia.org/wiki?curid=64037" title="Horing van Afrika">
Horing van Afrika

Die Horing van Afrika (Somalies: "Geeska Afrika", Oromo: "Gaaffaa Afriikaa", Amharies: የአፍሪካ ቀንድ? "yäafrika qänd", Arabies: القرن الأفريقي‎ "al-qarn al-'afrīqī", Tigrinya: ቀርኒ ኣፍሪቃ), ook "Somaliese Skiereiland" genoem, is 'n skiereiland en die verste oostelike punt van die vasteland van Afrika, waar die Rooisee in die Indiese Oseaan (Golf van Aden) uitmond. Die term word ook gebruik vir die aangrensende gebied. In die gebied is die lande Ethiopië, Somalië, Eritrea en Djiboeti geleë.

Teenoor die Horing van Afrika is die Arabiese Skiereiland en aan die Horing se kus is die eiland Sokotra geleë wat aan Jemen behoort. In die ooste is die Arabiese See geleë wat 'n deel van die Indiese Oseaan vorm.

Belangrike inheemse tale in hierdie streek sluit in: Somalies, Amharies, Tigrinya, Afar, Oromo en Arabies.


</doc>
<doc id="64039" url="https://af.wikipedia.org/wiki?curid=64039" title="Jack Tramiel">
Jack Tramiel

Jack Tramiel (gebore as "Jacek Trzmiel", "trzemiel" beteken "hommel" in Pools) was 'n Pools-Amerikaanse sakeman wat as stigter van "Commodore International" bekendheid verwerf het. Hierdie maatskappy het vanaf 1982 groot sukses met sy tuisrekenaars, waaronder die "Commodore PET", "Commodore C64", "Commodore 128", "Commodore Amiga" en ander modelle in die "Commodore"-reeks, behaal. 

Tramiel is as Jacek Tramiel in 'n Joodse gesin in die Poolse nywerheidstad Łódź gebore.

Ná die Duitse inval in Pole in 1939 is sy gesin deur die besetters na die Joodse ghetto in Łódź vervoer waar hy in 'n tekstielfabriek gewerk het. Toe die ghetto's ontbind is, is sy gesin in 1944 na die Auschwitz-konsentrasiekamp gestuur. Ná 'n mediese ondersoek deur die berugte Nazi-geneeskundige Dr. Mengele is Tramiel vir verpligte werk geselekteer. Hy is vervolgens saam met sy vader na die Ahlem-werkkamp naby Hannover gestuur, terwyl sy moeder in die konsentrasiekamp agtergebly het.

Net soos baie ander aangehoudenes het sy pa aan tifus beswyk, alhoewel Tramiel daarvan oortuig was dat hy met 'n petrol-inspuiting vermoor is. Tramiel is deur die 84ste Infanterie-Divisie in April 1945 uit die gedwonge werkkamp bevry.

In November 1947 het Tramiel na die Verenigde State geëmigreer en sy naam na "Jack Tramiel" gewysig. Hy het kort daarna by die Amerikaanse leër aangesluit waar hy in die herstel van kantoortoerusting, waaronder skryfmasjiene, opgelei is.

In 1953, toe hy nog as huurmotorbestuurder werksaam was, het Tramiel in die New Yorkse stadsdeel Bronx 'n werkswinkel vir die herstel van kantoortoerusting gekoop waarvoor die Amerikaanse leër 'n lening ter waarde van $25 000 beskikbaar gestel het. Hy het die onderneming na 'n militêre diensrang in die vloot "Commodore Portable Typewriter" genoem.

Twee jaar later het Tramiel 'n ooreenkoms met 'n Tsjeggo-Slowaakse maatskappy onderteken waarvolgens hy dié onderneming se skryfmasjiene in Noord-Amerika kon aanmekaarsit en verkoop. Om politieke redes - Tsjeggo-Slowakye was destyds immers 'n lidstaat van die Warskou-verdrag - kon die masjiene nie regstreeks na die VSA uitgevoer word nie sodat Tramiel 'n Kanadese filiaal in Toronto gestig het, "Commodore Business Machines (CBM) International". Tramiel wou sy onderneming na 'n militêre diensrang vernoem, maar omdat name soos "Admiral" en "General" reeds deur ander maatskappye gebruik is, het hy die naam "Commodore" behou.

In 1962 het "Commodore" 'n publieke maatskappy geword. Die Amerikaanse mark is in hierdie tyd al met goedkoop Japannese skryfmasjiene oorvloed sodat die bemarking van Tsjeggo-Slowaakse modelle nie meer winsgewend was nie. Aangesien die onderneming meer kontant benodig het, is 17 persent van die aandele aan die Kanadese sakeman Irving Gould verkoop. Die transaksie het aan "Commodore" 'n handige $400 000 kontant besorg.

Die geld is gebruik om vir "Commodore" 'n nuwe produkveld te ontsluit - rekenmasjiene. Dié bedryf was vir 'n tyd lank winsgewend totdat Japannese ondernemings ook tot hierdie mark toegetree het. Gould het voorgestel dat Tramiel in Japan navorsing moes doen om te bepaal hoekom Japannese ondernemings Amerikaanse vervaardigers in hul eie tuismark kon verdring. Tydens sy besoek aan Japan het Tramiel vir die eerste keer met digitale rekenmasjiene in aanraking gekom. Hy was daarvan oortuig dat hierdie elektroniese produkte die doodsklok vir meganiese rekenmasjiene sou lui.

"Commodore" se eerste elektroniese rekenmasjiene was 'n onmiddellike sukses op die mark. Vir die nuwe masjiene is 'n LED-vertooneenheid van "Bowmar" met 'n geïntegreerde stroombaan van "Texas Instruments" gekombineer. Maar "Texas Instruments" het gaandeweg besef watter groot potensiaal die mark sou bied en hul eie rekenmasjiene ontwikkel wat teen lae pryse bemark kon word - "Commodore" moes net vir sy rekenaarskyfies meer betaal as wat "Texas Instruments" vir die hele produk gevra het.

Gould het nog eens as die redder van die onderneming opgetree en 'n verdere $3 miljoen kontant beskikbaar gestel sodat Commodore "MOS Technology, Inc." kon koop, 'n vervaardiger van geïntegreerde stroombane en halfgeleiers wat "Commodore" van die benodigde stroombane vir sy rekenmasjiene kon voorsien. Nadat die hoofontwerper Chuck Peddle vir Tramiel verduidelik het dat die mark vir rekenmasjiene sou doodloop en die toekoms in rekenaars sou lê, is hy gevra om só 'n rekenaar te ontwikkel en sodoende die bewys te lewer wat sy stelling sou bevestig.

Peddle se antwoord was die "Commodore PET" ('n afkorting van "Personal Electronic Translator") wat op die onderneming se "MOS Technology 6502-verwerker" gebaseer was. Dit is vir die eerste keer tydens die "Consumer Electronics Show" van 1977 in Chicago aan die publiek bekend gestel. Die onderneming het vervolgens vyftig oproepe per dag van handelaars ontvang wat gretig was om die rekenaar te verkoop. 

Die "PET" sou groot sukses behaal - veral in die onderwysveld waar die alles-in-een-ontwerp as voordeel gedien het. 'n Groot deel van "Commodore" se sukses met die "PET"-rekenaar was aan die besluit te danke om dit liewer regstreeks aan groot afnemers te verkoop as dit deur 'n handelaarnetwerk te versprei. Die eerste "PET"-tuisrekenaars is hoofsaaklik in Europa verkoop waar "Commodore" ook sy eerste vlaag van digitale sakrekenaars ingevoer het. 

Toe pryse begin val het en die mark gaandeweg gevestig en versadig is, het mededingers soos "Apple" en "Atari" rekenaars met kleurgrafiek soos die "Apple II" en die "Atari 800" begin vervaardig wat maklik met 'n televisietoestel as goedkoop skerm gekoppel kon word. Monochroom rekenaars soos die "PET" met sy groen teks teen 'n swart agtergrond was nou minder gewild by verbruikers. 

Commodore het die uitdaging van mededingers aanvaar en die "VIC-20" ontwikkel - die eerste mikrorekenaar waarvan meer as een miljoen eenhede verkoop is. Sy opvolger, die "Commodore 64", sou met enkele miljoen eksemplare een van die mees verkoopte tuisrekenaars ooit word. In hierdie periode het Tramiel sy bekende uitspraak gemaak: “Ons moet rekenaars vir die massas vervaardig, en nie vir die klasse nie.”

In Januarie 1984 het Tramiel weens meningsverskille "oor die grondbeginsels van bestuur vir die onderneming" uit sy pos by "Commodore" bedank. Ná 'n kort pouse het hy na die rekenaarbedryf teruggekeer om 'n nuwe onderneming, "Tramel Technology, Ltd. (TTL)", te stig en 'n nuwe generasie van tuisrekenaars te ontwerp en te verkoop. 

In Julie van dieselfde jaar het "Tramel Technology" "Atari Inc." se verbruikersafdeling van "Warner Communications" gekoop. Hierdie afdeling het hom ná die groot ineenstorting van die Amerikaanse videospeletjiesmark in 1983 in 'n moeilike posisie bevind. TTL het sy naam vervolgens na "Atari Corporation" gewysig.

In die laat 1980's het Tramiel besluit om homself aan die daaglikse sakebestuur by "Atari" te onttrek en sy seun Sam as president en hoof uitvoerende beampte benoem. Maar nadat Sam in 1995 'n hartaanval gely het, het sy pa weer tot die onderneming toegetree om sy oorsese aktiwiteite te koördineer. 

"Atari" was aanvanklik 'n winsgewende onderneming, maar is gaandeweg vanweë die sterk mededinging van "Intel"-rekenaars onder finansiële druk geplaas.

In 1996 het Tramiel "Atari" in 'n omgekeerde samesmeltingtransaksie aan die skyfaandrywer-vervaardiger "Jugi Tandon Storage" verkoop. Die nuut-saamgesmelte maatskappy het voortaan as "JTS Corporation" bekend gestaan, en Tramiel het by "JTS" se bestuursraad aangesluit.

Ná die verkoop van "Atari" het Tramiel hom aan die sakelewe onttrek en met sy vrou in Monte Sereno, Kalifornië gewoon.

Tramiel was 'n medestigter van die "United States Holocaust Memorial Museum" wat in 1993 ter nagedagtenis aan die Sjoa of Joodse Volksmoord geopen is.

Tramiel was een van talle oorlewendes van die gedwonge werkkamp in Ahlem wat deur die Amerikaanse veteraan-soldaat Vernon Tott opgespoor is. Tott, wat diens in die 84ste Divisie gedoen en met sy kamgerade oorlewendes van die kamp gered het, het destyds foto's van ten minste 16 oorlewendes geneem en hulle tot in 2003 bewaar.

Tramiel het vir Tott, wat in 2003 aan kanker oorlede is, 'n inskripsie aan een van die "Holocaust Museum" se mure aangebring. Dit lees “Vir Vernon W. Tott, My Bevryder en Held.”

Tramiel is op 8 April 2012 op die ouderdom van 83 aan hartversaking oorlede. Hy word oorleef deur sy vrou Helen (née Goldgrub), met wie hy in 1947 getrou het, en sy drie seuns, Samuel, Leonard en Garry.


</doc>
<doc id="64048" url="https://af.wikipedia.org/wiki?curid=64048" title="Zuid-Afrikaansche Taalbond">
Zuid-Afrikaansche Taalbond

In 1890 is De Zuid Afrikaansche Taalbond (Taalbond) in Kaapstad gestig met as doel: "Bevordering van de kennis der Volkstaal en aankweking van een ontwikkeld nationaliteitsgevoel". Tydens die stigtingsvergadering is reeds gegis oor die term 'volkstaal'. Die moontlikheid is ook genoem dat Afrikaans as 'volkstaal' bevorder moet word en nie Nederlands nie. Uiteindelik is hieroor gestem en is met 47 stemme teen 36 besluit dat die 'volkstaal' van die Afrikaners, Nederlands is. Die invloedrykste lede van die bond het die bevordering van Nederlands voorgestaan en nie Afrikaans nie. Die Taalbond sou uitgroei tot 'n kampvegter vir die Nederlands taal in Suid-Afrika.

Die Taalbond was die belangrikste bastion van die Nederlandse taal in Suid-Afrika en sou ook advies uitbring ten opsigte van die spelling van die taal. Die werksaamhede van die Taalbond, kan as 'n volksbeweging beskou word, omdat dit so 'n breë massa van die Afrikaners aangespreek het, soos blyk uit die woorde van prof. P.J.G. de Vos in "De Volksbode" van 10 Desember 1891: "(N)iemand kan ontkennen dat het volk al geheel verklaard heeft: Wij willen onze taal behouden en de rechten daarvan handhaven." Daar is dan ook binne drie jaar na die stigting van die Taalbond, dertig takke gestig in die land.

Die bestuur van die Taalbond het uit prominente Afrikanerleiers bestaan, uit die opvoedkunde, kerklike en politieke organisasies. Ná die Anglo-Boereoorlog het mense soos proff. P.J.G. de Vos en J.I. Marais van die Stellenbosse Kweekskool, prof. W.J. Viljoen van die Victoria College, ds. Adriaan Moorrees, ds. L.P. Vorster, Jan Hofmeyr, F.S. Malan en dr. J.M. Hoffman, M.J. Stucki, ds. George Malan, dr. G.G. Cillié, ds. D.S. Botha, ensovoorts in die bestuur gedien. De Vos was ook raadslid van die Victoria College en lid van die NG kerk se "Commissie van Waakzaamheid in Zaken het Onderwijs". Marais was onder andere kweekskooldosent en hoogleraar in Hebreeus aan die Victoria College, president van die Collegeraad, mederedakteur van die Gereformeerde Maandblad en lid van die Kaapse Universiteitsraad. Viljoen was direkteur van Onderwys in die Vrystaat en later ook die eerste Afrikaner superintendent-generaal van onderwys in die Kaapprovinsie. Jan Hofmeyr was koerantredakteur, en ook die vader van die Afrikanerbond. F.S. Malan was koerantredakteur en lid van die Kaapse Wetgewende vergadering. J. Hoffman was geneesheer, Parlementslid en spitsfiguur in die Afrikanerbond. Moorrees was assessor en daarna moderator van die NG Kerk en later hoogleraar aan die Kweekskool. Hy was ook eksaminator in Nederlands vir die Taalbond- en Kaapse Universiteitseksamens en digter in Nederlands. Botha was 'n leier op die gebied van die onderwys, en ook assessor en later moderator van die NG Kerk in die Kaapprovinsie.

Die Taalbond was veral bekend vanweë sy leiding op die gebied van die hervorming van die Nederlandse skryftaal in Suid-Afrika (VNS). Verder was die Taalbond ook bekend vir sy jaarlikse eksamens in Nederlands en geskiedenis. Laer, Hoër, en Hoogste Taalbondeksamens kon afgelê word vir kandidate wat nog nie standerd 7, standerd 10 of 'n B.A. geslaag het nie. Die eksamens moes vergoed vir die verwaarlosing van Nederlands en Suid-Afrikaanse geskiedenis in die skole en aan die Suid-Afrikaanse Kollege. Hierdie eksamens was ongetwyfeld suksesvol, en die gewildheid daarvan het tot ná Uniewording bly toeneem.

Die mondstukke van die Taalbond was "Het Zuid-Afrikaansche Tijdschrift, Jong Zuid-Afrika" en "Ons Tijdschrift".


</doc>
<doc id="64054" url="https://af.wikipedia.org/wiki?curid=64054" title="Josh Hutcherson">
Josh Hutcherson

Joshua Ryan Hutcherson (* 12 Oktober 1992 in Union, Kentucky, VSA) is 'n Amerikaanse akteur. Hy het professioneel begin in die vroeg 2000's en het veral gewild geraak onder jong gehore na sy rol in die Hunger Games-flieks en die rolprentweergawe.


</doc>
<doc id="64059" url="https://af.wikipedia.org/wiki?curid=64059" title="Niels Henrik Abel">
Niels Henrik Abel

Niels Henrik Abel (5 Augustus 1802 – 6 April 1829) was 'n Noorse wiskundige wat die onmoontlikheid van die oplos van vyfdegraadse vergelykings deur middel van wortels bewys het deur die deur hom uitgedinkte wiskundige vertakking groepteorie aan te wend.

Niels Henrik Abel is in Nedstrand, Noorweë gebore en was die tweede kind van Søren Georg Abel en Anne Marie Simonsen. Toe hy gebore was, het die familie in die pastorie in Finnøy gebly. Niels Henrik was heel moontlik in die aangrensende gemeente gebore, aangesien sy ouers gaste van die balju in Nedstrand was gedurende Julie-Augustus in die jaar van sy geboorte.

Niels Henrik Abel se vader, Søren Georg Abel, had 'n graad in teologie en filosofie en het as pastoor in Finnøy gedien. Søren se vader en Niels se oupa, Hans Mathias Abel, was ook 'n pastoor, in Gjerstad naby Risør. Søren het sy jeug in Gjerstad deurgebring en het daar ook as kapelaan gedien. Ná sy vader se dood in 1804 is Søren as pastoor in Gjerstad aangestel, en dis toe dat die familie soontoe trek.

Anne Marie Simonsen was van Risør. Haar vader, Niels Henrik Saxild Simonsen, was 'n vakman en handelaar-skeepseienaar, en skynbaar die rykste persoon in Risør. Anne Marie het met twee stiefmoeders en in relatief luukse omstandighede grootgeword. In Gjerstad het sy graag balle en sosiale aangeleenthede gereël. Sy was blykbaar 'n alkoholis en het nie veel in die grootmaak van haar kinders belang gestel nie. Niels Henrik en sy broers het hul onderrig van hul vader ontvang en het uit handgeskrewe teksboeke geleer. Interessant lees 'n opteltabel in een van die wiskundeboeke: 1+0=0.

Met Noorse onafhanklikheid en die eerste verkiesing in 1814 is Søren Abel as 'n verteenwoordige vir die Noorse parlement, die Storting, verkies. Die Storting se vergaderings is tot en met 1866 in die hoofsaal van die Katedraalskool van Christiania (vandag Oslo) gehou. Heel moontlik as gevolg van hierdie blootstelling tot die skool het hy besluit dat sy oudste seun, Hans Mathias, die volgende jaar daar moes begin skoolgaan. Net voor hy die huis moes verlaat, was Hans Mathias só hartseer en depressief om weg te gaan dat sy vader hom toegelaat het om te bly. Hy stuur toe dus eerder Niels Henrik.

Niels Abel het in 1815 op die ouderdom van 13 by die skool begin skoolgaan. Hans Mathias het 'n jaar later by hom daar aangesluit. Hulle het in dieselfde kamer gebly en dieselfde klasse bygewoon. Hans Mathias het oor die algemeen beter punte as Niels gekry. In 1818 is Bernt Michael Holmboe as wiskundeonderwyser aangestel, en deur sy leerlinge take vir huiswerk te gee, het hy Niels Henrik se talent in wiskunde raakgesien. Hy het Niels private lesse ná skool gegee en hom aangemoedig om die vak tot op 'n gevorderde vlak te studeer.

In 1818 had Søren Abel 'n openbare teologiese argument met Stener Johannes Stenersen oor sy kategisme van 1806. Die argument is wyd in die pers gedek en Søren het die bynaam "Abel Spandabel" gekry. Terselfdertyd het Søren amper sy posisie in die parlement verloor nadat hy Carsten Anker, gasheer van die Noorse Konstituentvergadering, beledig het. In 1818 keer Søren terug na Gjerstad met sy politieke loopbaan tot niet. Hy het hewig begin drink en is twee jaar later, in 1820 en op die ouderdom van 48, dood. Op sy begrafnis, met die pastorie gevul met gaste, het sy vrou dronk geword en openlik met een van die diensknegte na 'n slaapkamer onttrek.

Die twee broers het verskillend op die agteruitgang van hul familie gerageer. Op skool het Niels Henrik geweldig goed in wiskunde gedoen, maar hy het met sy ander vakke gesukkel. Hans Mathias het egter in 'n ernstige depressie verval, waarvan hy nooit sou herstel nie. Hy het sy klasse opgeskop en na Gjerstad teruggekeer kort ná sy vader se dood. Die familie is in moeilike omstandighede gelaat. Anne Marie Abel se welvarende vader het in die resessie ná die Napoleontiese Oorloë bankrot geword en het ook in 1820 gesterf.

Bernt Michael Holmboe het Niels Henrik Abel met 'n beurs ondersteun sodat hy by die skool kon bly en het geld van sy vriende ingesamel sodat Niels Henrik aan die Koninklike Frederik-universiteit kon studeer.

Teen 1821 toe Abel by die universiteit begin studeer het, was hy reeds die slimste wiskundige in Noorweë. Holmboe het geen meer onderwerpe wat hy aan Abel, wat reeds al die nuutste wiskundige literatuur in die universiteitsbiblioteek bestudeer het, kon leer nie. Abel het ook reeds begin werk aan sy eerste prestasie, die oplossingsprobleem van vyfdegraadse vergelykings in wortels. Wiskundiges het vir die vorige 250 jaar vir 'n oplossing tot hierdie probleem gesoek, en toe Abel in 1821 dink dat hy die oplossing gevind het, het twee professors aan Christiania, Søren Rasmussen en Christopher Hansteen, geen foute in Abel se formules gevind nie. Hulle stuur toe die werk na die voorste wiskundige in die Nordiese lande, professor Ferdinand Degen in Kopenhagen. Hy kon ook geen fout met die werk vind nie, maar het getwyfel of 'n onbekende student in vergeleë Christiania werklik die oplossing tot 'n probleem waaroor wiskundiges al vir so lank gedink het, kon vind. Degen het egter opgemerk dat Abel 'n merkwaardig skerp verstand had en dat só 'n talentvolle jong man nie sy vermoë op die steriele vyfdegraadvergelyking-probleem moes mors nie, maar eerder sy tyd op elliptiese funksies en transendensie moes bestee. Volgens Degen sou dít Abel in staat stel om "Magellaanse deurweë tot groot gedeeltes van 'n uitgestrekte analitiese oseaan ontdek". Degen het Abel versoek om 'n numeriese voorbeeld vir sy metode te verskaf, maar Abel ontdek toe 'n fout in sy artikel voor hy só 'n voorbeeld kon vind.

In 1822 gradueer Abel van die universiteit. Sy prestasie was gemiddeld, behalwe in wiskunde.

Ná sy graduering het professors van die universiteit Abel finansieel ondersteun, en professor Christoper Hansteen het hom in sy solder laat woon. Abel sou later me. Hansteen as sy tweede moeder beskou. Terwyl Abel daar in die solder gewoon het, het hy ondertussen sy jonger broer, Peder Abel, help voorberei vir die examen artium, eksamens wat in Noorweë en Denemarke afgelê word om universiteitsvrystelling te kry. Hy het ook sy suster Elisabeth gehelp werk kry in die stad.

Vroeg 1823 publiseer Niels Henrik Abel sy eerste artikel in "Magazin for naturvidenskaberne" (Tydskrif vir die natuurwetenskappe), Noorweë se eerste wetenskaplike tydskrif en waarvan professor Hansteen 'n medestigter was. Abel het heelwat artikels gepubliseer, maar die tydskrif het gou agtergekom dat hierdie materiaal nie geskik was vir die deursnit leser nie. Ook in 1823 het Abel 'n artikel in Frans geskryf, met die Noorse titel "En alminnelig fremstilling af muligheten at integrere alle mulige differential-formler" ('n Algemene voorstelling van die moontlikheid om enige moontlike differensiaalformule te integreer). Hy het by die universiteit om fondse aansoek gedoen sodat hy die artikel kon publiseer, maar tydens hersiening het die werk verlore geraak en is nooit weer gevind nie.

Midde-1823 skenk professor Rasmussen aan Abel 100 speciedaler waarmee hy na Kopenhagen kon reis om Ferdinand Degen en ander wiskundiges daar te ontmoet. In Kopenhagen werk Abel ietwat aan Fermat se laaste stelling. Abel se oom, Peder Mandrup Tuxen, het by die vlootsbasis in Christianshavn, Kopenhagen gewoon en tydens 'n bal daar het Niels Henrik Abel Christine Kemp ontmoet, met wie hy verloof sou word. Inj 1824 trek Christine na Son om as goewerneurin te werk, en die paartjie is daardie Kersfees verloof.

Ná sy terugkeer uit Kopenhagen, doen Abel aansoek om 'n staatsbeurs om top wiskundiges in Duitsland en Frankryk te besoek; hy is egter 200 speciadaler jaarliks oor twee jaar toegestaan om in Christiania te bly en Duits en Frans te leer. Hy is belowe dat hy in die daaropvolgende twee jaar jaarliks 600 speciadaler sou ontvang en dan internasionaal sou kon reis. Terwyl Abel Duits en Frans leer, publiseer het sy eerste noemenswaardige werk in 1824, "Mémoire sur les équations algébriques où on démontre l'impossibilité de la résolution de l'équation générale du cinquième degré" (Memoir oor algebraïese vergelykings, waarin die onmoontlikheid van die oplos van die algemene formule van die vyfdegraadse vergelyking bewys word). Hierdie stuk het op Abel se werk van 1823 gevolg toe hy die onmoontlikheid van die oplos van die vyfdegraadse vergelyking in wortels bewys het, in 'n stelling wat vandag as die Abel-Ruffini-stelling bekend staan. Hierdie artikel was egter in onverstaanbare vorm, gedeeltelik omrede Abel die werk tot ses bladsye beperk het sodat hy geld op die druk daarvan kon bespaar. 'n Meer gedetailleerde bewys is in 1826 in die eerste uitgawe van "Crelle se Tydskrif" gepubliseer.

In 1825 skryf Abel 'n persoonlike brief aan Koning Karl Johan van Noorweë-Swede om toestemming te kry om onmiddellik buitelands te reis. Hy is hierdie toestemming toegestaan en vertrek in September 1825 vanuit Christiania met vier universiteitsvriende, Christian P.B. Boek, Balthazar M. Keilhau, Nicolay B. Møller, en Otto Tank. Die vier was op reis na Berlyn om aardrykskunde te bestudeer. Abel wou hulle na Kopenhagen vergesel en vandaar sy eie weg na Göttingen neem. Die voorwaardes van sy skolierskap het gestipuleer dat hy Gauss in Göttingen sou besoek en dan na Parys reis. Toe hy egter Kopenhagen bereik, het hy van plan verander: hy wou eerste sy vriende tot in Berlyn vergesel en dan daarna Göttingen en Parys besoek.

Op pad besoek hy die astronoom Heinrich Christian Schumacher in Altona, nou 'n distrik van Hamburg. Hy bestee daarna vier maande in Berlyn, waar hy August Leopold Crelle goed leer ken het, wie toe net van plan was om sy wiskundige tydskrif, "Journal für die reine und angewandte Mathematik" (ook "Crelle se Tydskrif"), te publiseer. Abel het hierdie projek sterk aangemoedig, en het geweldig tot die sukses daarvan bygedra. Hy het in die tydskrif se eerste jaar sewe artikels daarin gepubliseer.

Vanaf Berlyn het Abel sy vriende tot in die Alpe vergesel. Hy het 'n draai in Leipzig en Freiberg gemaak waar hy Georg Amadeus Carl Friedrich Naumann en sy broer, die wiskundige August Naumann, besoek het. In Freiberg doen Abel briljante navorsing in die teorie van funksies, veral in elliptiese, hiperelliptiese, en abelse funksies.

Vanaf Freiberg reis die manskap na Dresden, Praag, Wene, Trieste, Venesië, Verona, Bolzano, Innsbruck, Luzern, en Basel. Julie 1826 reis Abel alleen van Basel na Parys. Abel het die meeste van sy werk na Berlyn gestuur om in "Crelle se Tydskrif" gepubliseer te word, maar hy het wat hy as sy belangrikste werk geag het, 'n stelling oor die optel van algebraïese differensiale, gespaar vir die Franse Akademie vir die Wetenskappe. Met hulp van Gørbitz vond hy 'n woonstel in Parys, waar hy werk aan die stelling voortgesit het. Hy voltooi dit in Oktober 1826 en stuur dit aan die Akademie, waar dit deur Augustin-Louis Cauchy hersien sou word. Abel se werk was min bekend in Parys, en sy beskeidenheid het hom daarvan weerhou om sy navorsing te verkondig. Die stelling is eenkant gesit en is van vergeet tot en met sy dood.

Abel se beperkte fondse forseer hom uiteindelik om sy reis in Januarie 1827 te staak. Hy keer na Berlyn terug, waar hy 'n pos as redakteur van "Crelle se Tydskrif" aangebied is. Hy aanvaar dit egter nie. Teen Mei 1827 is hy terug in Noorweë, waar sy buitelandse reis as 'n mislukking beskou word. Hy het nie Gauss in Göttingen besoek nie en hy het niks in Parys gepubliseer nie. Sy skolierskap word dus nie hernieu nie en hy moes 'n private lening van 200 speciedaler by Norges Bank uitneem. Hy sou hierdie lening nooit terugbetaal nie. Hy begin bylesse gee en stuur die meeste van sy werk na "Crelle se Tydskrif". Midde-1828 publiseer hy, tydens 'n wedywering met Carl Jacobi, 'n belangrike werk oor elliptiese funksies in "Astronomische Nachrichten" in Altona.

Abel was in Parys toe hy tuberkulose opdoen. Hy reis vir die Kersfees van 1828 na Froland om besoek aan sy verloofde af te lê, maar op pad word hy ernstig siek. Alhoewel hy vir 'n kort ruk beter gevoel het en die vakansie saam met sy verloofde kon geniet, het hy gesterf net twee dae voordat 'n brief vir hom van August Crelle aangekom het. Crelle het al die tyd vir Abel 'n werk in Berlyn gesoek en het daarin geslaag om hom as professor by 'n universiteit aangestel te kry. Crelle het die brief op 8 April 1829 geskryf om aan hom die goeie nuus te vertel, maar dit was net te laat.

Abel het 'n bewys van die binomiaalstelling gelewer wat vir alle getalle geld, en het daarmee dus Euler se resultaat uitgebrei wat net vir rasionale getalle geld. Op die ouderdom van 19 wys Abel dat daar geen algemene algebraïese oplossing vir die wortels van 'n vyfdegraadse vergelyking is nie, en sterker nog daar geen sulke formule in terme van algebraïese bewerkings bestaan vir enige polinomiese vergelyking met graad hoër as vier nie. Om tot hierdie slotsom te kom, moes Abel 'n geweldig belangrike vertakking van wiskunde, genaamd groepteorie, uitdink, wat vandag van kardinale belang in beide wiskunde en fisika is. Abel se teorie is onafhanklink van die jong Franse groepteoretikus Évariste Galois ontwikkel, en Abel se ander prestasies sluit in 'n monumentale werk oor elliptiese funksies wat ongelukkig nie tot ná sy dood ontdek is nie. Toe Abel gevra is hoe hy sy wiskundige vermoë so vinnig ontwikkel het, was sy antwoord "deur die meesters, en nie hul studente nie, te bestudeer". Abel het van Carl Friedrich Gauss se skryfstyl gesê: "Hy is soos die vos wat sy voetspore in die sand met sy stert uitwis."

Die vroegtydige dood van hierdie talentvolle jong wiskundige, van wie Adrien-Marie Legendre gesê het "quelle tête celle du jeune Norvégien!" ("wat 'n hoof het die jong Noor!"), het 'n loopbaan van uitstaande briljansie kort geknip. Onder Abel se leiding is die heersende probleme in analise uit die weg begin ruim, nuwe velde ontdek en die studie van funksies tot só 'n mate bevorder dat wiskundiges met geweldige hoeveelhede nuwe materiaal gelaat is waarmee hulle verdere vooruitgang kon maak. Sy werke, waarvan die meeste oorspronklik in "Crelle se Tydskrif" verskyn het en deur Bernt Michael Holmboe geredigeer is, is in 1839 deur die Noorse regering gepubliseer; 'n vollediger weergawe deur Ludwig Sylow en Sophus Lie is in 1881 gepubliseer. Die byvoeglike naamwoord "abels" het in sulke algemene gebruik in die wiskundige literatuur beland dat dit vandag volgens konvensie met 'n kleinletter "a" geskryf word, bv. in abelse groep, abelse kategorie, en abelse variëteit.

Op 6 April 1929 is vier Noorse posseëls uitgereik om 'n honderd jaar sedert Abel se dood te herdenk. Sy portret verskyn op weergawe V van die 500-kroon banknoot wat van 1978 tot 1985 gedruk is. Op 5 Junie 2002 is weer vier Noorse posseëls uitgereik twee maande vóór die tweede eeuherdenking van Abel se dood. Daar word ook 'n 20-kroon munt in Abel se eer in Noorweë gesirkuleer. 'n Standbeeld deur Gustav Vigeland staan in Oslo, en die Abel-krater op die Maan is na hom vernoem. In 2002 is ook die Abel-prys ter sy nagedagtenis gevestig.


</doc>
<doc id="64061" url="https://af.wikipedia.org/wiki?curid=64061" title="Jennifer Lawrence">
Jennifer Lawrence

Jennifer Shrader Lawrence (* 15 Augustus 1990 in Louisville, Kentucky, VSA) is 'n Amerikaanse aktrise.


</doc>
<doc id="64065" url="https://af.wikipedia.org/wiki?curid=64065" title="Pseudopenis">
Pseudopenis

'n Pseudopenis is enige struktuur aan 'n dier wat oppervlakkig na 'n penis lyk, maar wat inderdaad uit 'n ander ontwikkelingsroete spruit.

By soogdiere het elke volwaardige, tipies volwasse mannetjie 'n penis, alhoewel by wyfies die klitoris soms tot só 'n mate vergroot is dat dit op 'n penis lyk. In sulke gevalle word na die klitoris as 'n pseudopenis verwys. Voorbeelde van pseudopenisse by soogdiere sluit in die wyfies van die gevlekte hiëna, doodskopaap, lemur, onvolwasse fretkat en beermarter. Die vergrote klitoris by die fossa word deur 'n klitorisbeen ("os clitoridis") ondersteun, 'n been wat eenders is aan die penisbeen ("os penis") wat in die meeste soogdiere gevind word. Die klitorisbeen en die pseudopenis van die fossa krimp egter soos wat die onvolwasse wyfie groei, anders as die meeste pseudepenis-spesies wat hul pseudepenisse behou. Die labia (oftewel skaamlippe) van die slingeraap is vergroot en word soms tydens vertoon gemisinterpreteer as 'n pseudopenis.

Die soogdierlike pseudopenis blyk bloot vir vertoondoeleindes gebruik te word, met as uitsondering die gevlekte hiëna. Die wyfiehiëna gebruik haar pseudopenis bowenal vir urinering, kopulering en geboorteskenking. Dít maak dit soms moeilik vir die mannetjie om te paar as die wyfie nie haar volle samewerking gee nie. Hierdie fenomeen stel die wyfiegedomineerde samelewing van gevlekte hiënas in staat om verkragting uit te skakel.

Die mannetjies in slegs drie persent van voëlspesies het 'n fallus; die algemene urogenitaliese plan by beide mannetjies en wyfies is die kloaka, waardeur alle eliminasie en reproduksie, laasgenoemde via gejukstaposeerde kloakas, uitgevoer word. Sommige spesies, soos die loopvoëls, hoendervoëls, watervoëls, en sjakohoenders en hokko's ('n familie van woudlewende hoendervoëls) vertoon 'n fallus by die mannetjie. Hierdie fallus is 'n struktuur wat ontstaan uit die interne kloakamuur en word oor die algemeen aan spermakompetisie toegeskryf. 'n Bekende voorbeeld van 'n voël met 'n pseudopenis is die buffelwewer, wat egter steeds kan paar al word die pseudopenis buite werking gestel. Ander voorbeelde sluit in die rooieend en die Argentynse meereend. Die kurkpropvormige fallus van laasgenoemde kan tot 40 cm lank wees.



</doc>
<doc id="64066" url="https://af.wikipedia.org/wiki?curid=64066" title="Jomo Cosmos">
Jomo Cosmos

Jomo Cosmos is 'n sokkerklub in Johannesburg wat in die Premier Sokkerliga speel. Die klub is deur voorsitter en afrigter Jomo Sono na homself en die voormalige Amerikaanse sokkerspan New York Cosmos vernoem. "Cosmos" is hierdie seisoen nuut in die "Premier Sokkerliga", hulle is gepromoveer na hulle kampioene was in die 2010/11 seisoen van die Nasionale Eerste Afdeling.




</doc>
<doc id="64067" url="https://af.wikipedia.org/wiki?curid=64067" title="De Hoop">
De Hoop

De Hoop kan na een van die volgende verwys:




</doc>
<doc id="64068" url="https://af.wikipedia.org/wiki?curid=64068" title="Hoërskool Vryburg">
Hoërskool Vryburg

Die Hoërskool Vryburg is ’n publieke hoërskool in Vryburg, Noordwes, Suid-Afrika. Die skool is in 1891 gestig.

In 1999 was die Hoërskool Vryburg in die nuus nadat Andrew Babeile, ’n 19-jarige swart gr. 9-leerling ’n blanke klasmaat, Christoff Erasmus met ’n skêr in die nek gesteek het. Babeile is skuldig bevind op ’n aanklag van poging tot moord en is tot slegs drie jaar tronkstraf gevonnis. Nelson Mandela het nie die voorval veroordeel nie en dit goedgedink om aan Babeile R20 000 rand gegee om verder te studeer. Hy het ook gesê hy glo dat Babeile se appèl teen die tronkstraf sou slaag. Later daardie jaar het die regering ’n swart adjunkhoof op die skool afgedwing om die rassespanning te probeer verminder maar die skool se beheerliggaam het dit probeer voorkom. Babeile het slegs die helfte van sy vonnis uitgedien en is in 2003, nadat hy vrygelaat is, weer aangekla, hierdie keer op aanklagte van onsedelike aanranding.

Hoërskool Vryburg se skoollied:




</doc>
<doc id="64070" url="https://af.wikipedia.org/wiki?curid=64070" title="B.P.J. Erasmus">
B.P.J. Erasmus

B.P.J. Erasmus (1930–2012) was ’n Suid-Afrikaanse skrywer wat veral bekend is as outeur van die boek "Op Pad in Suid-Afrika".

Barend Petrus Jacobus Erasmus is op 15 Desember 1930 gebore. Hy verwerf grade in klassieke en moderne tale aan die Universiteite van Stellenbosch en Kaapstad, laasgenoemde verwerf hy summa cum laude. ’n Groot deel van sy loopbaan bring hy deur in die diplomatieke diens in Den Haag en Londen, waar hy onder meer inligtings-attaché is. Verder is hy ook redakteur van verskeie tydskrifte, waaronder "Panorama". Hy verhuis in 1989 na aftrede vanaf Pretoria na Philipstown, ’n dorp in die Bo-Karoo.

Hy is getroud en sy vier kinders het almal universiteitsgrade en het almal na die buiteland geëmigreer, sy seun Johan sterf in 2007.

Hy is op 8 Februarie 2012 oorlede.

"Die nege kerse van Magriet" is ’n roman oor ’n toekomstige Suid-Afrika. Die Magriet van die titel is die vrou van Werner Jansen en die verhaal speel oor verskeie geslagte van die Jansen-familie af, terwyl die nege kerse verwys na die aantal naasbestaandes van Magriet wat omkom in die stryd teen ongeregtigheid in Suid-Afrika. Werner is eers diplomaat en later lid van die beweging wat die apartheidsregering in Suid-Afrika tot ’n val wil bring en sodoende ’n nuwe en beter toekoms vir al sy mense wil verseker, maar word eindelik deur die organisasie self verraai. Sy seun Freek sweer wraak en word eindelik leier van ’n ondergrondse terreur-organisasie (geborg deur Westerse regerings) wie se doel dit is om Suid-Afrika onregeerbaar te maak sodat dit nie ’n veilige hawe word vir internasionale terroristebendes wat korrupte regerings omkoop en sodoende ’n vastrapplek verkry nie. Die lede word hoofsaaklik gewerf onder Afrikaners wat geliefdes in geweld in die land verloor het. Dit is nie ’n groot roman nie, daarvoor is die karakterbeelding te eendimensioneel, die karakterontwikkeling te beperk en die dialoog propagandisties eerder as natuurlik. Die uitbeelding van die toekoms van die land is egter ontstellend, aangesien die korrupsie, selfverryking en verval wat daarin voorspel word en die feit dat dit by die stembus beloon en nie gestraf word nie, baie na aan die waarheid is soos dit alreeds binne die land ervaar word. Ons het dus hier te doen met ’n moontlik realistiese, al is dit polities inkorrekte, uitbeelding van die toekoms en hierdie feit maak dit dus tog ’n belangrike roman.

"Op Pad in Suid-Afrika" (in Engels beskikbaar as "On route in South Africa" is ’n streek-vir-streek gids, waarin hy verslag doen van die magdom gehuggies, dorpe en stede wat Suid-Afrika so ’n interessante plek maak. Die oorsprong van plekname word in besonderhede beskryf, die karakter en aantreklikhede van plekke word geskets en die geskiedenis en interessante en informatiewe verhale van die plekke word vertel. Ingesluit in elke hoofstuk is gedetailleerde streekkaarte, aangevul met roete aanwysings in die teks.

Hy is ook samesteller van ander naslaanwerke en vertaal onder andere Philip Yancey se "Teleurstelling in God: drie vrae wat niemand hardop vra nie" en Henry Cloud en John Sims Townsend se "Grense: wanneer om ja te sê en wanneer om mee te sê om jou lewe onder beheer te kry".






</doc>
<doc id="64072" url="https://af.wikipedia.org/wiki?curid=64072" title="Hoop">
Hoop

Hoop is die onsekere verwagting dat 'n bepaalde gewenste gebeurtenis sal plaasvind. Daar is twee teenoorgesteldes vir hoop: "wanhoop", as die kans op die gewenste gebeurtenis skraal lyk, of "vrees", as die (onsekere) verwagting 'n ongewenste gebeurtenis betref. Met "valse hoop" is die verwagting geheel en al op fantasie gebaseer, of op 'n gebeurtenis met 'n weglaatbaar kans om waar te word.

Hoop kan passief (soos 'n wens) of aktief wees. In die laaste geval word die kans op die gewenste gebeurtenis deur persoonlike inspanning vergroot. Vergelyk dit byvoorbeeld met 'n gevangene wat voortdurend aan sy ontsnapping werk. Daarteenoor kan die gevangene passief aanvaar dat hy nooit vry sal kom nie, en maar net wens dat die dag wel sal aanbreek.

Vir Christene is "hoop", naas "geloof" en "liefde", een van die drie Christelike deugde.



</doc>
<doc id="64076" url="https://af.wikipedia.org/wiki?curid=64076" title="Geskiedenis van die alfabet">
Geskiedenis van die alfabet

Verskeie teorieë bestaan oor die geskiedenis van die alfabet, hoewel die presiese oorsprong daarvan onbekend is. Een van die gewildstes, die Proto-Sinaïtiese teorie, is dat die geskiedenis in Antieke Egipte begin het, meer as ’n millennium nadat mense begin skryf het. Volgens dié teorie is die alfabet ontwikkel vir die taal van Semitiese werkers op die Sinai-skiereiland en was dit beïnvloed deur die alfabetiese beginsels van die Egiptiese heilige skrif, ’n latere ontwikkeling van die Egiptiese hiërogliewe. As dit reg is, stam feitlik alle hedendaagse alfabette in die wêreld direk van hierdie alfabet, Proto-Sinaïties, af of is dit geïnspireer deur die ontwerp daarvan.

Die alfabet wat vandag die meeste gebruik word, is die Latynse alfabet. Dit is afgelei van die Griekse alfabet, die eerste ware alfabet omdat dit beide konsonante en klinkers bevat. Die Griekse alfabet is weer afgelei van die Fenisiese alfabet, waarvan die meeste letters dieselfde is. Albei se letters is ook in dieselfde volgorde. Anders as by Grieks, bevat Fenisies geen klinkers nie en daarom is dit ’n abjad – ’n skryfstelsel waarin alle simbole konsonante voorstel.

Twee skrifte het wyd voorgekom van voor die einde van die 4de millennium v.C.: die Mesopotamiese wigskrif en Egiptiese hiërogliewe. Daar is tekens dat wigskrif alfabetiese eienskappe aangeneem het in sekere tale waarvoor dit gebruik is, soos weer later gesien in die Ou Persiese wigskrif, maar dit lyk nou of hierdie ontwikkeling apart plaasgevind het en nie deel was van die ontwikkeling van die alfabet nie.

Teen 2700 v.C. het die antieke Egiptenare bo en behalwe hul logografiese hiërogliewe ’n stelsel van 22 hiërogliewe ontwikkel om die individuele lettergrepe van hul taal voor te stel, plus ’n 23ste een wat lyk of dit klinkers voor- en agteraan woorde voorstel. Hierdie gliewe is gebruik as hulpmiddels vir die uitspreek van logogramme, om verbuigings in die taal te skryf en later om leenwoorde en buitelandse name te transkribeer.

Ondanks die alfabetiese aard daarvan is die stelsel nie andersins gebruik vir ware alfabetiese skryfwerk nie. Dit kon dus dien as ’n soort alfabet, maar is altyd gebruik met ’n sterk logografiese komponent, waarskynlik vanweë die sterk kulturele belangrikheid van die ingewikkelde hiëroglifiese stelsel.

Daar word geglo dat die eerste suiwer alfabetiese skrif omstreeks 1850 v.C. ontstaan het onder Semitiese werkers in Sinai. Dié skrif het Egiptiese hiërogliewe aangepas om konsonante te skryf. Hul simbole het die eerste letter van die vertaalde vorm van die hiëroglief voorgestel. So is die hiëroglief "per" (Egipties vir "huis") gebruik om ’n /b/ in Semities te skryf omdat "huis" in Semities "bayt" is.

Oor die volgende vyf eeue het dié Proto-Sinaïtiese skrif noordwaarts versprei, en alle daaropvolgende alfabette in die wêreld is óf daarvan afgelei óf is geïnspireer deur een van die uitlopers daarvan, met die Meroïtiese alfabet as ’n moontlike uitsondering. Dié was ’n aanpassing in die 3de eeu v.C. van hiërogliewe in Nubië suid van Egipte. Dit is onduidelik of dit ook deur die eerste alfabet beïnvloed is.

Proto-Sinaïties is nog nie ten volle ontsyfer nie. Die skrif is net sporadies gebruik en het sy piktografiese aard vir ’n halwe millennium behou, totdat dit vir gebruik deur die regering in Kanaän ingespan is. Die eerste Kanaänitiese gebied wat die alfabet op groot skaal gebruik het, was die Fenisiese stadstaat. Daarom word die skrif wat ná dié tyd voorkom die Fenisiese alfabet genoem. Die Fenisiese stede was hawestede midde-in ’n uitgebreide handelsnetwerk en gou is die Fenisiese alfabet regdeur die Mediterreense gebied versprei. Twee variante van dié alfabet het ’n groot invloed op die geskiedenis van skryf gehad: die Aramese en die Griekse alfabet.

Die Fenisiese en die Aramese alfabet stel net konsonante voor, nes hul Egiptiese voorloper. So ’n skryfstelsel word ’n abjad genoem. Dit lyk of die Aramese abjad, wat in die 7de eeu v.C. uit Fenisies ontwikkel het as die amptelike skrif van die Persiese Ryk, die voorloper was van byna alle hedendaagse alfabette in Asië:

Teen minstens die 8ste eeu v.C. het die Grieke die Fenisiese alfabet aangeneem en by Grieks aangepas. In die proses het hulle die eerste "ware" alfabet geskep – ’n skryfstelsel waarin beide konsonante en klinkers gebruik word.

Die letters van die Griekse alfabet is dieselfde as dié van Fenisies en die volgorde is dieselfde. Waar aparte letters vir die klinkers die leesbaarheid van Egipties, Fenisies en Hebreeus eintlik sou bemoeilik het, was die gebrek daaraan egter ’n probleem vir die Grieke, vir wie klinkers ’n belangrike rol speel. Die Grieke het toe van die Fenisiese konsonante waarvoor daar nie klanke in Grieks is nie, gebruik as klinkers. So het die Fenisiese letters" ’alep" en "he" byvoorbeeld die Griekse "alfa" en "e" (later "epsilon" genoem) geword vir die klinkers /a/ en /e/, eerder as die konsonante /ʔ/ en /h/. Daar was egter nie genoeg letters vir Grieks se twaalf klinkers nie, en dubbelletters en ander aanpassings is toe ingespan soos "ei", "ou" en "o" (wat "omega" geword het). In sommige gevalle is die gebrek net geïgnoreer, soos in die lang "a, i, u".

Verskeie weergawes van die Griekse alfabet het ontstaan. Een daarvan, bekend as Wes-Grieks, is wes van Athene in Suid-Italië gebruik. Oos-Grieks is in Klein-Asië gebruik. Die Atheners het laasgenoemde omstreeks 400 v.C. aanvaar en die res van die Griekssprekende wêreld het eindelik hul voorbeeld gevolg. Nadat hulle aanvanklik soos die Fenisiërs van regs na links geskryf het, het die Grieke later besluit om eerder van links na regs te skryf. Baie Griekse letters lyk soos die Fenisiese letters, hoewel die rigting omgekeer of verander is – moontlik ’n gevolg van die veranderde skryfrigting.

Grieks was op sy beurt die bron van alle moderne alfabette van Europa. Uit die alfabet van die vroeë Wes-Griekse dialekte, waar die letter "eta" ’n "h" gebly het, het die Oud-Italiese en die Romeinse alfabet ontstaan. In die Oos-Griekse dialekte, wat nie ’n h-klank gehad het nie, was "eta" ’n klinker; dit het ’n klinker in Grieks gebly, asook in alle alfabette wat van die oostelike variante afgelei is: die Glagolitiese, Cyrilliese, Armeense, Gotiese en moontlik die Georgiese alfabet.

Hoewel dié beskrywing die ontwikkeling van skrifte op ’n lineêre manier weergee, is dit ’n vereenvoudiging. Die Mantsjoe-alfabet, wat van die abjads van Wes-Asië afstam, is byvoorbeeld ook beïnvloed deur die Koreaanse Hangoel, wat óf ’n onafhanklike skrif was óf van die abugidas van Suid-Asië afgelei is. Georgies is oënskynlik van die Aramese familie afgelei, maar is sterk beïnvloed deur Grieks. ’n Aangepaste weergawe van die Griekse alfabet, met ’n paar bykomende heilige hiërogliewe, word gebruik vir Koptiese Egipties.

’n Stam wat as die Latyne en later die Romeine bekend was, het ook nes die Wes-Grieke op die Italiaanse Skiereiland gewoon. Die Latyne het in die 5de eeu die skrif aangeneem van die Etruriërs, ’n stam wat in die 1ste millennium v.C. in Sentraal-Italië gewoon het, en die Wes-Grieke. Hulle het vier karakters van die Wes-Griekse alfabet uitgelaat en die Etruriese letters F en S aangeneem. Om die G-klank in Grieks en die K-klank in Etruries weer te gee, is "gamma" gebruik. Dié veranderinge het die moderne alfabet tot gevolg gehad sonder die letters G, J, U, W, Y en Z, sowel as met ander verskille.

In die paar eeue nadat Alexander die Grote die Oos-Mediterreense en ander gebiede in die 3de eeu v.C. verower het, het die Romeine Griekse leenwoorde begin gebruik en hulle het toe weer die alfabet aangepas om dié woorde te kan skryf. Hulle het Y en Z van die Oos-Griekse alfabet aangeneem en hulle aan die einde van hul alfabet geplaas omdat hulle net vir Griekse woorde gebruik is.

Die Angel-Saksers het Romeinse letters begin gebruik om Oud-Engels mee te skryf toe hulle hulle tot die Christendom bekeer. Hulle het verskeie veranderings aan die alfabet aangebring, soos die W wat geskep is uit twee U's en die J wat eers as ’n variasie van I gebruik is en later ’n konsonant geword het.

Die volgorde van die letters van die alfabet het reeds in die 14de eeu v.C. bestaan in ’n plek met die naam Oegarit aan die Siriese noordkus. Op kleitablette wat daar gevind is, kom twee volgordes van die Oegaritiese letters voor. Een volgorde ("ABGDE") was feitlik identies aan die volgorde in die Hebreeuse, Griekse en Latynse alfabet, en die ander ("HMĦLQ") het behoue gebly in die Ge'ez-skrif van Ethiopië.

Die name van die letters kom ooreen in die afstammelinge van Fenisies, onder meer die Samaritaanse, Aramese, Siriese, Hebreeuse en Griekse alfabet.

Die onderstaande tabel is ’n skematiese voorstelling van die Fenisiese alfabet en sy afstammelinge.

Die enigste moderne nasionale alfabet waarvan die oorsprong nie teruggevoer kan word na die Kanaänitiese alfabet nie, is die Tana-alfabet van Maledive. Dit is uniek, want hoewel dit duidelik geskoei is op Arabies en dalk ander bestaande alfabette, is die lettervorms afgelei van syfers. Ander skrifte, wat nie meer gebruik word nie en nie ooreenstemming toon met ander alfabette nie, is die Somaliese skrif wat in die 1920's geskep is en tot in 1972 saam met die Latynse alfabet gebruik is; Zhuyin, ’n fonetiese alfabet wat van Chinese karakters afgelei is; die Santali-alfabet van Oos-Indië, wat oënskynlik gebaseer is op tradisionele simbole en piktogramme wat die skeppers self uitgedink het; die vroeë Middeleeuse Ierse Ogham, wat uit kerfstokmerke bestaan; en die monument-inskripsies van die Ou Persiese Ryk waarvoor wigskrifvorms oënskynlik vir dié doel geskep is.





</doc>
<doc id="64077" url="https://af.wikipedia.org/wiki?curid=64077" title="Verkrampte en verligte">
Verkrampte en verligte

Verkrampte en verligte was benamings veral in die ou Suid-Afrika vir meesal wit mense en in die besonder Afrikaners met 'n politieke bewustheid wat óf konserwatief/behoudend óf liberaal/progressief was.

Dit was Willem de Klerk, latere redakteur van die dagblad "Die Transvaler", wat in 1966 die vir eerste keer dié benamings gebruik het. Hy was toe in die oog van die storm nadat hy met die benamings "verlig" en "verkramp" vorendag gekom het tydens 'n toespraak voor die SABRA-jeugkongres op Warmbad. Hy het albei soort Afrikaners bygekom en die gematigde voorgehou as die positiewe, ideale Afrikaner. Die toespraak het by die koerante uitgekom en De Klerk is as liberalis uitgeskel. In 1997 het hy verkramptheid as volg saamgevat: "Die wese van die destydse verkramptheid was: dat die verlede sover moontlik gekontinueer moet word; dat nuwe denke en nuwe spronge in politiek en kultuur teëgestaan moet word met 'n georkestreerde verdagmakery teen alles en almal wat kritiese probleme oopdink en ooppraat; en dat die enigste verweer teen die Totale Aanslag 'n vasbyt in verweerde en uitgediende tradisionele denke is." 

"Die Transvaler" onder Carel Nöffke was een van die platforms vir sy verguising. In "Die Vaderland" het A.M. van Schoor in 'n hoofartikel 'n gek van De Klerk probeer maak deur hom as die "nuwe verlosser" voor te stel - die wyse man en redder wat deur sy nek praat en Afrikanerskap beledig. Hierna is hy oorval deur uitnodigings om toesprake te lewer en sodoende het die derde begrip - die ideale Afrikaner - heeltemal verdwyn weens die bohaai oor "verlig" en "verkramp".

J.H.P. Serfontein bou in sy boek "Die verkrampte aanslag" (1970) De Klerk se begrippe verder uit. Diegene binne die Nasionale Party, wat gekant was teen afsonderlike ontwikkeling (en 'n "baasskap"-rassebeleid aangehang het), gekant was teen 'n Suid-Afrikanisme met noue samewerking met die Engelssprekende, maar ook anderskleurige en anderstalige landgenote (en daarteenoor etnosentries Afrikaneridenteitsbewus en isolasionisties is), veranderde sportbeleid en uitruil van swart diplomate, word deur die skrywer (asook die destydse Nasionale Pers-koerante) beskou as "verkramp".

Die sogenaamde verkrampte Hertzog-groepie, wat verskeie frontorganisasies gestig het om, volgens Serfontein, van binne die N.P.-Party die mag en beeld van Eerste Minister John Vorster te ondermyn en self die party te beïnvloed, sou later gedwing word om van die N.P. weg te skeur om die Herstigte Nasionale Party te vorm.
Maar waar daar onder die Nasionale Party verkramptes was (maar tog beweeglikheid), beskou Serfontein die Verenigde Party en Progressiewe Party asook die Engelse media geheel en al as gestolde monolitiese granietblokke.
Nie alleen is daar geen "broedertwis" onder die Engelse koerante te bespeur wat op dinamiese gesonde oop gesprek dui nie, maar eerder wel op verstarde denke ("die totaalindruk is dié van ongeïnteresseerdheid, vaalheid, eenvormigheid, en 'n feitlik dodelike voorafbepaalbaarheid van wat die Engelse pers se standpunt oor 'n bepaalde saak gaan wees [anti-nasionalisties]"), maar ook die Verenigde Party se 19de-eeuse beleid van leierskap ("blanke leierskap oor 'n onverdeelde Suid-Afrika") stem op 'n druppel water ooreen met die verkrampte Herstigte Nasionale Party se "baasskap"-model. 'n Jaarlange poging in 1966 deur 'n spesiale komitee binne die Verenigde Party om 'n vernuwende rassebeleid op te trek, is eenvoudig deur die leiding van sir De Villiers Graaff geveto. Ook die Progressiewe Party het met die skrywe van "Die verkrampte aanslag" (23 Februarie 1970) sedert sy stigtingsjaar in 1959 absoluut geen beleidsverandering aangebring nie. Serfontein beskuldig ook die opposisie (met vernaamlik Engelssprekende kiesers) dat, as feitlik geen belangstelling in Afrikanernasionalisme of -politiek in die hede getoon word nie (laat staan nog sy taal), diegene skynbaar nog minder sal weet wat Swart Nasionalisme behels (of hoe om dit met hul Westminster-gees te temper) wat aan die opmars is. 

Serfontein vergelyk in sy slotwoorde die verskil tussen "verkramp" en "verlig" met die Jodedom:

De Klerk se broer, oudpres. F.W. de Klerk, het "verligte" politiek tot by sy logiese uiteinde gevoer met die afskaffing van die mees striemende apartheidswette, die ontperking van verbode organisasies en die begin van onderhandelinge wat tot die koms van die demokrasie in Suid-Afrika gelei het.




</doc>
<doc id="64079" url="https://af.wikipedia.org/wiki?curid=64079" title="Afrikaner Volksfront">
Afrikaner Volksfront

Die Afrikaner Volksfront (AVF) was ’n oorkoepelende organisasie wat veronderstel was om ’n aantal Afrikanerorganisasies byeen te bring in die vroeë 1990’s.

Die organisasie is op 7 Mei 1993 gestig deur 21 Afrikanerorganisasies as gevolg van die toenemende behoudende teenstand teen die veelparty-onderhandelinge wat in Kemptonpark aan die gang was. Genl. Constand Viljoen en drie ander generaals van die Suid-Afrikaanse Weermag was betrokke by die stigting van die AVF. Tydens die stigtingsvergadering is dr. Ferdi Hartzenberg verkies tot president en kolonel Piet Botha tot hoofsekretaris.

Die AVF het ’n Volksrepubliekwerkkomitee op die been gebring om inligting in te samel oor die ideaal van ’n onafhanklike Volkstaat vir die Afrikaners. In Desember 1993 het die komitee ’n Volkstaat voorgestel wat Pretoria, dele van die Transvaal en noord-Kimberley en noordelike Natal wat sou bestaan as ’n staat met die reg om van ’n federale Suid-Afrika te skei; in November 1994 is ’n nuwe voorstel ter tafel gelê vir ’n kleiner staat slegs met outonomie.

Die onderhandelinge met die ANC het van die onversetlikes in die AVF nie welgeval nie en dr. Hartzenberg het aangedring op niks anders as ’n onafhanklike Afrikaner-tuisland nie. Nadat die onderhandelinge misluk het is genl. Viljoen se posisie in die AVF geondermyn waarna Viljoen die AVF verlaat het om saam met dr. Pieter Mulder die Vryheidsfront te stig. Die AVF het die tussentydse grondwet van Suid-Afrika, wat in 1993 deurgevoer is, verwerp.

Die AVF was ook deel van die Vryheidsalliansie saam met die Inkatha-Vryheidsparty, Konserwatiewe Party en die regerings van Ciskei en Bophuthatswana. In Desember 1995 het die AVF die Afrikaner Vryheidsvlag by die Suid-Afrikaanse Buro vir Heraldiek geregistreer.

In 1994 het die AVF probeer om die Boere as ’n inheemse volk by die Verenigde Nasies erken te kry maar het nie daarin geslaag nie nadat 82 ander inheemse volkere ’n petisie teen die deelname van die AVF onderteken het. Die AVF is in November 1996 ontbind.

Hoofstuk 3 van die Akkoord vir Afrikanerselfbeskikking wat op 23 April 1994 deur genl. Viljoen, leier van die VF+, mnr. Thabo Mbeki, nasionale voorsitter van die ANC en mnr. Roelf Meyer, Minister van Konstitusionele Ontwikkeling en Kommunikasie namens die regering van die Nasionale Party geteken is, met prof. Abraham Viljoen en mnr. Jurgen Kögl as getuies, meld dat:



</doc>
<doc id="64081" url="https://af.wikipedia.org/wiki?curid=64081" title="Russiese Sokker Kampioenskap">
Russiese Sokker Kampioenskap

Die Russiese Sokker Kampioenskap (in Russies: Чемпионат России по футболу) is die hoogste sokkerafdeling in Rusland en word ook die "Russiese Premier League" of "Primera Liga" genoem. In hierdie betaalde manskompetisie speel 16 klubs, waar elke span twee keer teen mekaar uitdraf (een weg- en tuiswedstryd). Die spanne wat boaan eindig kwalifiseer vir die UEFA Champions League (drie plekke) of die UEFA Europa League (drie plekke). Die onderste twee spanne relegeer na die Russiese Liga Kampioenskap.

Die seisoen duur van die somer tot die lente. Tot seisoen 2010 het 'n seisoen van die lente tot die herfs geduur (om die koue winter te ontsnap), maar as gevolg van probleme met ander Europese ligas (en dus die internasionale toernooie), het hulle dit verander.

Die "Russiese Sokker Kampioenskap" word algemeen gesien as die opvolger van die Sowjet Top Liga.



</doc>
<doc id="64084" url="https://af.wikipedia.org/wiki?curid=64084" title="Elizabeth Banks">
Elizabeth Banks

Elizabeth Banks (gebore Elizabeth Irene Mitchell; 10 Februarie 1974 in Pittsfield, Massachusetts, VSA) is 'n Amerikaanse aktrise, vervaardiger en regisseur.


</doc>
<doc id="64085" url="https://af.wikipedia.org/wiki?curid=64085" title="Spartak Moskou">
Spartak Moskou

Spartak Moskou (Russies: Спартак Москва) is 'n Russiese sokkerspan in Moskou wat in die Russiese Sokker Kampioenskap speel. Die klub speel sy tuiswedstryde in die Loezjniki Stadion (kapasiteit: 78 360 toeskouers). "Spartak" is een van die gewildste spanne in "Rusland" en het orals in die land ondersteuners.




</doc>
<doc id="64086" url="https://af.wikipedia.org/wiki?curid=64086" title="Brahmi-skrif">
Brahmi-skrif

Brahmi of Brāhmī is die moderne naam van die oudste skrif wat in Indië gebruik is, in die laaste eeue v.C. en die eerste eeue n.C. Nes sy tydgenoot Kharosthi in wat nou Afganistan en Pakistan is, is Brahmi ’n abugida.
Die bekendste Brahmi-inskripsies is die Edikte van Asoka in Noordsentraal-Indië wat in die 3de eeu v.C. in steen uitgekap is.

Die skrif is in 1837 ontsyfer deur James Prinsep, ’n argeoloog, filoloog en amptenaar van die Britse Oos-Indiese Kompanjie.

Verskillende menings oor die oorsprong van die alfabet bestaan, maar die mees algemene opinie sedert die publikasie van "On the origin of the Indian Brahma alphabet" (1895) deur Albrecht Weber en Georg Bühler, is dat dit uit die Aramese alfabet afgelei is.

Nes Kharosthi is Brahmi gebruik om die vroeë dialekte van Prakrit te skryf. Bestaande voorbeelde van die skrif is beperk tot inskripsies op geboue en grafte asook liturgiese tekste. Sanskrit is eers eeue later geskryf en die Brahmi-skrif is nie juis geskik vir dié taal nie; verskeie Sanskrit-klanke kan nie in Brahmi geskryf word nie.

Brahmi is gewoonlik van links na regs geskryf, maar ’n muntstuk uit die 4de eeu v.C. is gevind waar die skrif van regs na links loop, soos is Aramees. Brahmi is ’n abugida, wat beteken dat elke letter ’n konsonant voorstel en klinkers aangedui word deur die konsonant te verander.

Geskiedenis van die alfabet

Brahmi is tot die Unicode-standaard gevoeg in Oktober 2010, met die uitreking van weergawe 6.0. Die Unicode-blok daarvoor is U+11000–U+1107F.



</doc>
<doc id="64087" url="https://af.wikipedia.org/wiki?curid=64087" title="Indiese skriffamilie">
Indiese skriffamilie

Die Indiese skriffamilie of Brahmi-skriffamilie is ’n familie abugidas wat in Suid-Asië (onder meer in Pakistan en Afganistan) gebruik word, asook in Suidoos-Asië en dele van Sentraal- en Oos-Asië. Die naam "Brahmi" is afgelei van die Brahmi-skrif van die antieke Indiese subkontinent. Die Indiese skrifte word vir verskeie taalfamilies gebruik.

Geskiedenis van die alfabet


</doc>
<doc id="64090" url="https://af.wikipedia.org/wiki?curid=64090" title="Devanagari">
Devanagari

Devanagari (देवनागरी), ’n samestelling van Deva en Nagari), ook Nagari genoem na sy voorloper-taal, is ’n abugida van Indië en Nepal. Dit word geskryf van links na regs, het nie hoof- en kleinletters nie en word onder meer uitgeken aan die horisontale lyn wat aan die bokant van volle letters loop. Dit is die hoofskrif wat gebruik word vir Hindi, Sanskrit en ’n hele paar ander tale.

Devanagari is deel van die Brahmi-skriffamilie van Indië, Nepal, Tibet en Suidoos-Asië. Dit is afgelei van die Nagari-skrif, wat weer afgelei is van die Goepta-skrif. Die gebruik van die naam "Devanagari" het redelik onlangs ontstaan en die naam "Nagari" word nog dikwels gebruik.

As ’n Brahmi-abugida is die basiese beginsel van Devanagari dat elke letter ’n konsonant voorstel, wat die ingeboude klinker schwa (/ə/) bevat. Die letter क word dus gelees as /kə/, die twee letters कन as /kənə/ en die drie letters कनय as /kənəjə/, ens. Ander klinkers word aangedui deur die vorm van die konsonante te verander.

As die skrif met die hand geskryf word, word die letters geskryf sonder die horisontale streep boaan, wat eers bygevoeg word as die hele woord voltooi is.





</doc>
<doc id="64092" url="https://af.wikipedia.org/wiki?curid=64092" title="Charles Ocean Johnson">
Charles Ocean Johnson

Charles “Ocean” Johnson (* 21 Maart 1867, Hjalmseryd, Swede – † 25 Junie 1949, Kaapstad) was ’n sakeman en baanbreker in die visbedryf.

Johnson was die seun van Jon Johansson en sy vrou Maja Lisa Jonasson. Hy het slegs elementêre opleiding in sy tuisdorp ontvang en reeds op dertienjarige leeftyd as skeepsjonge op see gegaan en Java bereik. Op sy terugreis het hy in Kaapstad van die skip gedros en twee jaar daar gewerk terwyl hy onder meer Afrikaans geleer het.

In 1883 het hy na Swede teruggekeer, maar gou weer matroos geword en Madagaskar aangedoen. Op twintigjarige leeftyd is hy weer terug na Swede, hierdie keer om vir ’n skeepsingenieur te studeer. Hy het tussen sy studies deur in die skeepswerf van Gotenburg gewerk. In die vroeë 90’s het hy eerste offisier geword en was weer eens op die see. Dit het hom tot in die Verenigde State gebring waar hy verskeie klein werkies gedoen het om ’n bestaan te voer.

In 1897 het hy in die verkoop van fietse begin belangstel en ’n paar met hom saam na Transvaal geneem. Daarna is hy na Durban waar sy fietse goed verkoop het. Nadat hy by ’n steenkoolmyn in Dundee gewerk het, het hy met ’n riksjaonderneming in Durban begin. Hoewel hy tot 1907 met dié onderneming voortgegaan het, het hy begin belangstel in visvang aan die Natalse kus en is terug Swede toe om ’n vaartuig vir dié doel te verkry. In 1903 het hy na Natal teruggekeer met die skip "Berea", maar gevind dat visvang aan die Natalse kus nie winsgewend was nie. Hy het sy hoofkwartier na Kaapstad verskuif waar sake beter gelyk het, veral toe die ‘vistreine’ in 1906 na die Witwatersrand begin loop het.

In 1907 het Johnson na Swede teruggekeer en die skip "Bluff" gebring. Omdat hy visvangkoste wou besnoei, het hy twee jaar later op sy eie inisiatief in vennootskap gegaan met ’n ander baanbreker, G.D. Irvin. Dit was die ideale vennootskap aangesien Johnson besondere kennis gehad het aangaande geskikte visvangplekke en die vang van vis, terwyl Irvin weer ’n goeie beplanner was met ’n aanleg vir finansies en organisasie. Saam het hierdie twee mans die Suid-Afrikaanse visbedryf vir dekades lank oorheers, veral op die gebied van treilvissery aan die weskus.

In 1909 het Johnson die Suidelike Walvis- en Robvangmaatskappy ("Southern Whaling and Sealing Company") gestig en hy was self in beheer van die maatskappy wat na olie en pels by die Prins Edwardeilande gesoek het. Hy het later walvisvangaktiwiteite by St. Georgia onderneem en gehelp om die voorloper van die moderne fabriekskip in werking te stel. Johnson het ook met groot sukses walvisse by Port Alexandrië, Angola, Durban, Saldanhabaai en Valsbaai gejag en later die Kergeulen Walvis- en Robvangmaatskappy gestig wat met behulp van ’n fabriekskip naby een van hierdie eilande bedrywig was. Walvisvangs het ’n groot aantrekkingskrag vir Johnson gehad, maar teen 1914 het hy sy afgeleë aktiwiteite laat vaar ten gunste van treilvissery aan die Kaapse kus. Hy en Irvin het hierdie bedryf tot ’n reuseonderneming ontwikkel. In 1922 is Johnson se firma as openbare maatskappy geregistreer en hy het in hierdie stadium nie meer aktief deelgeneem nie, hoewel hy nog daarin belang gestel het. In 1935 het Johnson voorsitter van Irvin and Johnson, Limited geword. Gedurende die Tweede Wêreldoorlog het hy ’n groot bydrae tot Suid-Afrika se oorlogspoging gelewer deur van die maatskappy se vaartuie aan die Suid-Afrikaanse Vloot beskikbaar te stel. Na die oorlog het hy sy vloot weer opgebou, maar toenemende mededinging in die visbedryf tussen maatskappye aan die weskus het ernstige probleme veroorsaak.

Johnson het baie gereis en sy kennis aangaande visvangs onder verskillende omstandighede was bykans onoortreflik. Hierdie kennis het hy tot voordeel van die Suid-Afrikaanse visbedryf aangewend en sy maatskappy ’n lewenskragtige sektor van die Suid-Afrikaanse ekonomie gemaak, veral ten opsigte van werkskepping. Hoewel hy later betrokke was by die bestuur van die visbedryf, het hy sterk op ander geleun vir advies in verband met finansiële sake en ander aangeleenthede.


</doc>
<doc id="64093" url="https://af.wikipedia.org/wiki?curid=64093" title="Abel">
Abel

Abel kan verwys na die volgende mense met Abel as voornaam:



</doc>
<doc id="64094" url="https://af.wikipedia.org/wiki?curid=64094" title="Abelse groep">
Abelse groep

'n Abelse groep is 'n konsep in abstrakte algebra waar die toepassingsorde van die groepbewerking geen effek op die resultaat het nie. Hierdie eienskap word na verwys as kommutatiwiteit. Abelse groepe is 'n veralgemening van die aritmetiek van die optel van heelgetalle en word vernoem na die Noorse wiskundige Niels Henrik Abel.

Abelse groepe is een van die eerste konsepte wat voorgraadse studente in abstrakte algebra teëkom, tesame met vele ander basiese strukture soos module en wektorruimtes. Die teorie van abelse groepe is gewoonlik eenvoudiger as dié van nie-abelse groepe, en eindige abelse groepe word baie goed verstaan. Die teorie van oneindige abelse groepe is egter 'n area van huidige navorsing.

‘n Abelse groep is a versameling, "A", saam met ‘n binêre operasie • wat enige twee elemente "a" end "b" kombineer om ‘n ander element geskryf as te vorm. Die simbool • is ‘n algemene plekhouer vir ‘n gegewe operasie. Om te kwalifiseer as ‘n Abelse groep moet die versameling en operasie, , aan vyf vereistes voldoen, bekend as die “Abelse groep aksiome”:



</doc>
<doc id="64095" url="https://af.wikipedia.org/wiki?curid=64095" title="De Zuid-Afrikaan">
De Zuid-Afrikaan

De Zuid-Afrikaan was die eerste Hollandse koerant in die ware sin van die woord in Suid-Afrika, hoewel dit voorafgegaan is deur die weekblad "De Verzamelaar" (1826).

Die eerste uitgawe van die koerant het op 9 April 1830 verskyn met as eienaar en drukker P. van Breda. Die eerste redakteur was C.E. Boniface en die uitgewer C.N. Neethling. Die koerant het aanvanklik deels in Hollands en deels in Engels verskyn, hoewel Hollands oorheers het. Dit het begin as 'n weekblad met net vier bladsye, maar van 1841 af verskyn dit twee maal per week en van 1880 af drie maal per week. 

"De Zuid-Afrikaan" het begin as mondstuk vir die Afrikaners en om hul sienswyse weer te gee. Boniface het erg te velde getrek teen vyandiggesinde elemente asook teen mense soos dr. John Philip wat hulle te veel na sy sin vir die regte van die inboorlinge van Suid-Afrika beywer het. Toe die liberalisme in die Nederduitse Gereformeerde Kerk begin opgang maak, het die koerant nie die behoudende seksie gesteun nie. Redakteurs het gekom en gaan (een hiervan was P.A Brand, wat op 24 Julie 1839 opgevolg is deur sy broer, sir Christoffel (Joseph) Brand, 'n prokureur en een van die stigters van die koerant. Veral die vertrek van dr. A.N.E. Changuion was 'n gevoelige slag. Onze Jan Hofmeyr, redakteur van "De Volksvriend", het deels beheer oor die oudste van die twee nuusblaaie verkry en dit met sy eie saamgesmelt sodat dit van 2 September 1871 as "De Zuid-Afrikaan vereenigd met De Volksvriend" verskyn het. Hofmeyr het tot 1883 self die meeste van die hoofartikels geskryf. Voorkeur is destyds aan politieke berigte gegee. Hofmeyr het die koerant se beleid bepaal en daarom was "De Zuid-Afrikaan" 'n orgaan van die Afrikanerbond, waarvan amper al die gesiene Hollandssprekendes aan die Kaap destyds ondersteuners was.

Intussen het dr. J.W.G. van Oordt, tot met die sluiting van "Het Volksblad" in 1886 redakteur van daardie koerant, die redakteurskap oorgeneem, maar mettertyd het sy artikels soveel ontevredenheid veroorsaak dat 'n nuwe koerant, "Ons Land", in 1892 opgerig is en onmiddellik Hofmeyr se ondersteuning geniet het. In 1894 is "Ons Land" met "De Zuid-Afrikaan" verenig en het die saamgesmelte koerant voortaan verskyn as "De Zuid-Afrikaan vereenigd met Ons Land", hoewel dit algemeen bekendgestaan het as "Ons Land". Van dié verenigde koerant was F.S. Malan lank redakteur. Weens sy pro-Republikeinse standpunt en die onthulling van vermeende oorlogsmisdade aan Britse kan tydens die Anglo-Boereoorlog, moes hy in die tronk in Roelandstraat en Tokai gevangenisstraf uitdien. Die koerant moes ook 'n ruk lank ophou verskyn. Van 8 Januarie 1901 af het dit verskyn as "Advertentieblad", maar vanaf 22 Julie 1902 word dit weer "De Zuid-Afrikaan vereenigd met Ons Land". Ná Uniewording in 1910 word die koerant die mondstuk van die Suid-Afrikaanse Party van genls. Louis Botha en Jan Smuts, terwyl "De Burger" van 1915 af verskyn as orgaan van die opposisie, die Nasionale Party.

Met die opkoms van Afrikanernasionalisme, soos vergestalt deur dr. D.F. Malan en die N.P., moes die ou Kaapse koerant noodwendig mettertyd begin noustrop trek. Die laaste uitgawe verskyn dan ook op 8 April 1932, presies 'n dag voor die herdenking van sy 102de bestaansjaar. Die laaste redakteur was J.P.L. Volsteedt. Dit laat die Kaap met net 'n Nasionaalgesinde Afrikaanse dagblad tot regeringsondersteuners (die Verenigde Party was toe aan bewind) in 1936 die Unie-Volkspers Beperk in Kaapstad oprig en die maatskappy se nuwe middagblad, "Die Suiderstem", sy buiging maak op 8 Oktober 1936 as ondersteuner van die V.P.

Die perseel van die kantoor en drukkery van "De Zuid-Afrikaan", op die hoek van Burg- en Waalstraat, het so waardevol geraak dat die aandeelhouers 'n aanbod van die versekeringsmaatskappy Sanlam aanvaar het om die onderneming te sluit. Die gebou wat Sanlam op die gesogte perseel opgerig het, het later Waalburg geword en Sanlam gehuisves tot die maatskappy sy nuwe hoofkantoor op die herwonne Kaapse strandgebied opgerig het, indertyd die hoogste gebou in Afrika. Dit het later die hoofkantoor van Naspers geword en staan bekend as die Naspers-sentrum.

"De Zuid-Afrikaan" was die Afrikaanse taal altyd goedgesind. In 1830 het Boniface 'n Afrikaanse dialoog in sy koerant gepubliseer. Die drukkery het ook die eerste boeke van die "genootskap van Regte Afrikaners" asook "Die Afrikaanse Patriot" tydens sy eerste bestaansjaar gedruk. Ná 1902 was "Ons Land" die spreekbuis van die Afrikaanse Taalvereniging.




</doc>
<doc id="64096" url="https://af.wikipedia.org/wiki?curid=64096" title="Ons Land">
Ons Land

Ons Land was 'n kortstondige Hollandse nuusblad in Kaapstad wat in 1892 opgerig is toe daar ontevredenheid bestaan het oor die artikels van die indertydse redakteur van "De Zuid-Afrikaan", dr. J.W.G. van Oordt. In 1894 is "Ons Land" met "De Zuid-Afrikaan" verenig en het die saamgesmelte koerant voortaan verskyn as "De Zuid-Afrikaan vereenigd met Ons Land", hoewel dit algemeen bekendgestaan het as "Ons Land". Van dié verenigde koerant was F.S. Malan lank redakteur. 


</doc>
<doc id="64097" url="https://af.wikipedia.org/wiki?curid=64097" title="Vektorruimte">
Vektorruimte

'n Vektorruimte is 'n wiskundige struktuur wat uit 'n versameling vektore bestaan, die vektore synde voorwerpe wat bymekaar gevoeg kan word (vektoraddisie) en deur skalare vermenigvuldig kan word (skalaarvermenigvuldiging). Vektorvermenigvuldigings kan op 'n vektorruimte gedefinieer word, en sommige definisies bemoontlik die meet van lengtes en hoeke in die ruimte. Die skalare betrokke by skalaarvermenigvuldiging kan reële getalle, komplekse getalle, rasionale getalle of die elemente van enige arbitrêre liggaam wees. Die bewerkings vektoraddisie en skalaarvermenigvuldiging moet aan sekere vereistes, genaamd aksiome, voldoen. 'n Voorbeeld van 'n vektorruimte is 'n Euklidiese vektorruimte, welke vektore fisiese kragte voorstel. Enige twee kragte van dieselfde tipe kan bymekaar getek word om 'n derde krag te lewer, en die vermenigvuldiging van 'n kragvektor met 'n reële skalaar lewer 'n nuwe kragvektor. In dieselfde sin, dog in 'n meer geometriese begrip, vorm vektore wat verplasing in die vlak of in driedimensionele ruimte verteenwoordig ook 'n vektorruimte.

Vektorruimtes is 'n onderwerp in lineêre algebra en word goed verstaan uit hierdie invalshoek omdat vektorruimtes gekarakteriseer word deur hul dimensies, wat rofweg die aantal onafhanklike rigtings in die ruimte is. 'n Vektorruimte kan 'n bykomende struktuur kry wanneer byvoorbeeld 'n norm of inwendige produk daarop gedefinieer word. Sulke genormde vektorruimtes of inwendige produkruimtes (soms genoem Voorhilbert-ruimtes) kom natuurlik in wiskundige analise voor, hoofsaaklik as oneindig-dimensionele funksieruimtes waar die vektore inderdaad funksies is. Analitiese probleme bepaal of vektorreekse tot enige vektor konvergeer. Dít word moontlik gemaak deur vektorruimtes met bykomende struktuur in ag te neem, hoofsaaklik ruimtes wat met 'n toepaslike topologie toegerus is, wat die inagname van naheid en kontinuïteit bewerkstellig. Hierdie topologiese vektorruimtes, veral Banach-ruimtes en Hilbert-ruimtes, bring 'n ryker teorie na vore.

Die eerste idees wat tot die konsep van vektorruimtes gelei het, het in die 17de eeu ontstaan uit analitiese meetkunde, matrikse, stelsels lineêre vergelykings, en Euklidiese vektore. Die moderne, abstrakte behandeling van vektorruimtes wat in die laat 19de eeu deur die Italiaanse wiskundige Guiseppe Peano geformaliseer is, behels veralgemenings van Euklidiese ruimte, en die meeste van die teorie kan as uitbreidings van die klassieke geometriese idees van lyne, vlakke en hul hoër-dimensionele analoë gesien word.

Vektorruimtes het toepassings wyd deur wiskunde, wetekenskap en ingenieurswese. Dit is die toepaslike lineêr-algebraïese idee om stelsels lineêre vergelykings mee te behandel, dit bied 'n raamwerk vir Fourier-uitbreiding, en dit bied 'n omgewing vir die oplos van parsiële differensiaalvergelykings. Vektorruimtes voorsien boonop 'n abstrakte, koördinaatvrye wyse waarmee geometriese en fisiese voorwerpe soos tensors behandel kan word. Dít op sy beurt laat die studie van lokale eienskappe van variëteite deur lineariserinsgtegnieke toe.


</doc>
<doc id="64098" url="https://af.wikipedia.org/wiki?curid=64098" title="Eindige versameling">
Eindige versameling

'n Eindige versameling is 'n versameling in wiskunde wat 'n eindige aantal elemente besit. Die versameling

is byvoorbeeld 'n eindige versameling met vyf elemente. Die aantal elemente van 'n eindige versameling is 'n natuurlike getal, oftewel 'n nie-negatiewe heelgetal, en word die kardinaliteit van die versameling genoem. 'n Versameling wat nie eindig is nie, is oneindig. Die versameling positiewe heelgetalle is byvoorbeeld oneindig:

Eindige versamelings is veral belangrik in kombinatoriek, die wiskundige studie van tel. Menige argumente met eindige versamelings maak staat op die duifhokbeginsel wat bepaal dat daar geen injektiewe (een-eenduidig of een-op-een-) funksie bestaan wat 'n groter versameling aan 'n kleiner versameling koppel nie.


</doc>
<doc id="64102" url="https://af.wikipedia.org/wiki?curid=64102" title="Hilbert-ruimte">
Hilbert-ruimte

Hilbert-ruimte is 'n konsep wat Euklidiese ruimte veralgemeen. Hilbert-ruimte is vernoem na die Duitse wiskundige David Hilbert en brei die metodes van vektoralgebra en analise in die tweedimensionele Euklidiese vlak en driedimensionele Euklidiese ruimte na ruimtes van enige eindige of oneindige aantal dimensies. 'n Hilbert-ruimte is 'n abstrakte vektorruimte wat die struktuur van 'n inwendige produk besit wat die meet van lengtes en hoeke in die ruimte moontlik maak. Daarbenewens is Hilbert-ruimtes volledig, wat beteken dat enige arbitrêre oneindige reeks in die ruimte sy limiet in die ruimte het. Hierdie laaste vereiste laat die tegnieke van analise op die vektorruimte toe.

Hilbert-ruimtes kom natuurlik en gereeld in wiskunde, fisika en ingenieurswese voor, tipies as oneindig-dimensionele funksieruimtes. Die vroegste Hilbert-ruimtes is vanuit hierdie oogpunt in die eerste dekade van die 20ste eeu deur David Hilbert, Erhard Schmidt en Frigyes Riesz bestudeer. Hilbert-ruimtes is van kardinale belang in parsiële differensiaalvergelykings, kwantummeganika, Fourier-analise (wat toepassings op synanalisie en hitteoordrag insluit) en ergodiese teorie wat die wiskundige fondasie van termodinamika vorm. John von Neuman het die term "Hilbert-ruime" gemunt om na die teorie agter hierdie diverse toepassings te verwys. Die eenvoudigste voorbeelde van Hilbert-ruimtes is natuurlik die klassieke Euklidiese ruimtes, maar ander voorbeelde sluit in die ruimtes van vierkantintegreerbare funksies, reeksruimtes, Sobolev-ruimtes wat uit veralgemeende funksies bestaan, en Hardy-ruimtes van holomorfiese funksies.

Geometriese intuïsie speel 'n belangrike rol in menige aspekte van Hilbert-ruimte se teorie. Presiese analoë van Pythagoras se stelling en die parallelogramwet geld in Hilbert-ruimte. Op 'n dieper vlak speel die loodregte projeksie op 'n subruimte (die analoog van die eliminasie van die hoogte van 'n driehoek) 'n belangrike rol in optimeringsprobleme asook op ander aspekte van die teorie. 'n Element of punt in 'n Hilbert-ruimte kan uniek gespesifiseer word deur sy koördinate relatief tot 'n versameling koördinaatasse ('n ortonormale basis), in anaologie met Cartesiese koördinate in die vlak. Wanneer daardie versameling asse telbaar oneindig is, kan die Hilbert-ruimte gesien word in terme van oneindige reekse wat vierkantsummeerbaar is. Lineêre bewerkers op 'n Hilbert-ruimte is eenders konkrete voorwerpe: in goeie gevalle is hulle eenvoudig transofrmasies wat die ruimte met sekere faktore in wedersyds loodregte rigtings strek in 'n begrip wat presies gemaak word deur die studie van hul spektrum, genaamd spektrale analise.


</doc>
<doc id="64105" url="https://af.wikipedia.org/wiki?curid=64105" title="Lys van bergpasse in Namibië">
Lys van bergpasse in Namibië

Hierdie bladsy is ’n lys van bergpasse in Namibië.




</doc>
<doc id="64106" url="https://af.wikipedia.org/wiki?curid=64106" title="Meroïtiese alfabet">
Meroïtiese alfabet

Die Meroïtiese alfabet is ’n skrif wat oorspronklik van Egiptiese hiërogliewe afgelei is om Meroïties, die taal van die Koninkryk van Meroë in die Soedan, te skryf. Dit is in omstreeks 700–300 v.C ontwikkel en kon ’n tyd lank ook gebruik gewees het om Oud-Nubies, die taal van Meroë se opvolger-koninkryke, te skryf. Die gebruik daarvan is beskryf deur die Griekse historikus Diodorus Siculus (omstreeks 50 v.C.).

As die Meroïtiese alfabet steeds in die Nubiese koninkryke gebruik is, is dit deur die Koptiese alfabet vervang deur die bekendstelling van die Christendom in Nubië in die 6de eeu n.C. Die Nubiese vorm van die Koptiese alfabet bevat drie Meroïtiese letters.

Die skrif is in deur Francis Llewellyn Griffith, ’n Britse Egiptoloog, ontsyfer op grond van die Meroïtiese spelling van Egiptiese name. Die Meroïtiese taal moet egter nog vertaal word.

Die Meroïtiese skrif is tot die Unicode-standaard gevoeg in Januarie 2012, met die uitreiking van weergawe 6.1. Die Unicode-blok daarvoor is U+10980–U+1099FU+109A0–U+109FF.





</doc>
<doc id="64108" url="https://af.wikipedia.org/wiki?curid=64108" title="Koptiese alfabet">
Koptiese alfabet

Die Koptiese alfabet is die skrif wat gebruik is vir die taal Kopties. Die simbole is geskoei op dié van die Griekse alfabet en bykomende letters word gebruik van Demoties ("van die volk", ’n antieke taal en skryfstelsel wat van heilige Egipties afgelei is). Dit is die eerste alfabetiese skrif wat vir Egipties gebruik is.

Die Koptiese alfabet het ’n lang geskiedenis (vanaf die Hellenistiese tydperk van Ptolemeus) om die Griekse alfabet te gebruik vir tekste in Demoties met die doel om die korrekte uitspraak weer te gee. In die eerste twee eeue n.C. is ’n hele reeks tekste geskryf in wat geleerdes "Oud-Kopties" noem – Egiptiese tekste in die Griekse skrif. Van die letters van die Demotiese skrif is egter ook gebruik. Met die uitkring van die Christendom in Egipte teen die laat 3de eeu, het kennis van die Egiptiese hiërogliewe verlore gegaan, en later ook kennis van Demoties. Dit het plek gemaak vir ’n skryfstelsel wat nou verbind was met die Christelike kerk. Teen die 4de eeu is Kopties "gestandaardiseer", veral vir die Sahidiese dialek van Kopties. Kopties word vandag nie meer algemeen gebruik nie, behalwe deur die Kopties-Ortodokse Kerk vir godsdienstige geskrifte.

Die Koptiese alfabet was die eerste Egiptiese skryfstelsel wat klinkers aangedui het en daarom is Kopties van onskatbare waarde vir die vertolking van vroeë Egiptiese tekste.

Dit is grootliks op die Griekse alfabet geskoei, nog ’n faktor wat dit makliker maak om ouer Egiptiese tekste te vertolk. Daar is 24 letters van Griekse oorsprong en 6 van Demoties: Ϣ, Ϥ, Ϧ, Ϩ, Ϫ, Ϭ. Nog ’n simbool, Ϯ, staan vir die lettergreep /ti/.

Aparte Koptiese letters is by die Unicode-standaard gevoeg in 2005, met die uitreiking van weergawe 4.1. Die Unicode-blok daarvoor is U+2C80 to U+2CFF. Die Griekse blok, U+03E2 to U+03EF, bevat verskeie Koptiese letters van Demotiese oorsprong en is deel van die volledige Koptiese alfabet.

Geskiedenis van die alfabet



</doc>
<doc id="64110" url="https://af.wikipedia.org/wiki?curid=64110" title="Wes-Bengale">
Wes-Bengale

Wes-Bengale of Poschim Bongo (Bengaals: পশ্চিমবঙ্গ, Engels: "West Bengal") is 'n deelstaat in Oos-Indië. Die hoofstad en grootste stad van die deelstaat is Kolkata (ook bekend as "Kalkutta"). Volgens die 2011-sensus het Wes-Bengale 'n bevolking van sowat 91 miljoen gehad en is dus die vierde digsbevolkte deelstaat in die land. Wes-Bengale vorm die westelike deel van die streek Bengale, waarvan die oostelike deel die onafhanklike land Bangladesj vorm.



</doc>
<doc id="64111" url="https://af.wikipedia.org/wiki?curid=64111" title="Unicode">
Unicode

Unicode is 'n internasionale standaard vir die kodering van binêre kodes na grafiese tekens en simbole, vergelykbaar met die ASCII-standaard. Die standaard word onderhoud deur die Unicode-konsortium. In teenstelling met ASCII (slegs Engels) of Latin-1 (slegs Wes-Europese tale) het Unicode ten doel om alle gebruikte skrifte (soos die Griekse alfabet en Chinese karakters) te ondersteun. Die standaard bevat tans ongeveer 100 000 gestandaardiseerde tekens en ongeveer 900 000 wat vir toekomstig gebruik gereserveerde is. 

Die standaard voorsien alle tekens en simbole ("karakters") van alle geskrewe tale met 'n nommer. Die Unicode standaard skryf egter glad nie voor hoe karaters visueel voorgestel moet word nie.



</doc>
<doc id="64114" url="https://af.wikipedia.org/wiki?curid=64114" title="Wes-Armenië">
Wes-Armenië

Wes-Armenië is 'n term wat veral deur Armeniërs gebruik word om na die gebiede van die Armeense Hoogland te verwys wat oorspronklik deur Armeniërs bewoon is en in die 16de eeu onder die bewind van die Ottomaanse Turke gekom het. Hulle maak tans deel uit van Turkye.

In die laat 19de en vroeë 20ste eeu het die Armeense bevolking in die Ottomaanse Ryk slagoffers van stelselmatige menseslagtings geword soos die Hamidiaanse menseslagting (1894-1896), die Adana-menseslagting in 1909 en die Armeense volksmoord (1915-1923). Die meeste Armeniërs is vermoor, het na Rusland gevlug of is na die Siriese woestyn gedeporteer.

Tans word Wes-Armenië hoofsaaklik deur Koerde en Turke bewoon, met klein minderhede van Azerbeidjanners (Azeri's), Laz (etniese Georgiërs wat die Islamitiese geloof aangeneem het) en Hamsjeni's (Islamitiese Armeniërs wat in die Swartsee-kusgebied woon).


</doc>
<doc id="64115" url="https://af.wikipedia.org/wiki?curid=64115" title="Hausa">
Hausa

Hausa (هَوُسَ of هَرْشَن هَوْسَ; "Yaren Hausa" of "Harshen Hausa", letterlik: "Hausa-taal") is 'n Afro-Asiatiese taal in Wes-Afrika wat deur sowat 25 miljoen mense gepraat word. Dit word deur die Hausa-volk gepraat en is ná Engels en saam met Igbo en Joroeba een van Nigerië se amptelike tale. Hausa is ná Arabies, Frans, Engels en Swahili die belangrikste taal in Afrika.

Hausa is die belangrikste van die Tsjadiese tale en word naas ander tale hoofsaaklik in Noord-Nigerië en in Suidwes-Niger gepraat. Daar is ook sprekers in Benin, Ghana, Ivoorkus, Kameroen, Soedan, Tsjad en Togo.

Hausa is 'n analitiese toontaal met 'n subjek-predikaat-objek-sintaks. Hausa is tradisioneel in 'n gemodifiseerde Arabiese alfabet geskryf maar tans word veral 'n aangepasde Latynse alfabet gebruik.


</doc>
<doc id="64119" url="https://af.wikipedia.org/wiki?curid=64119" title="Igbo">
Igbo

Igbo ([iɡ͡boː] "Asụsụ Igbo", letterlik: "Igbo-taal") is 'n Niger-Kongo-taal in Wes-Afrika wat deur sowat 18 miljoen mense gepraat word. Dit word deur die Igbo-volk gepraat en is ná Engels en saam met Hausa en Joroeba een van Nigerië se amptelike tale.

Igbo behoort tot die Benue-Kongo-tale en word - naas ander tale - hoofsaaklik in Suidoos-Nigerië, die gebied van die twee voormalige omstrede republieke Benin en Biafra, gepraat.

Igbo is 'n analitiese toontaal met 'n subjek-predikaat-objek-sintaks.


</doc>
<doc id="64123" url="https://af.wikipedia.org/wiki?curid=64123" title="UNPO">
UNPO

Die UNPO (Engels: "Unrepresented Nations and Peoples Organization"; Afrikaans: "Organisasie van Nie-verteenwoordigde Nasies en Volkere") is 'n demokratiese, internasionale ledeorganisasie. Die UNPO se hoofkwartier is in Den Haag, Nederland.

Die UNPO bestaan uit inheemse mense, besette nasies, minderhede en onafhanklike state of gebiede wat saam veg vir hul mense- en kulturele regte, die behoud van hul eie omgewing, en die vind van geweldlose oplossings vir konflikte wat hulle kwel.

UNPO het 5 belangrike beginsels:

Die volgende is die 47 lede wat op die UNPO se "Nasies & Volke"-blad verskyn, die organisasies wat hull tans verteenwoordig en die datums waarop hulle by die UNPO aangesluit het (oorspronklike lede word met ’n blou agtergrond uitgeken):


Sommige lede van die UNPO het die organisasie verlaat as gevolg van erkenning deur die VN, outonomie-ooreenkomste of weens ander redes.





</doc>
<doc id="64124" url="https://af.wikipedia.org/wiki?curid=64124" title="Gotiese alfabet">
Gotiese alfabet

Die Gotiese alfabet is ´n alfabetiese skrif wat in die 4de eeu deur die Gotiese biskop Wulfila geskep is vir die skryf van Goties sodat hy die Nuwe Testament van die Bybel in Goties kon vertaal. Wulfila was ’n sendeling en Bybel-vertaler van Kappadosië. Die Gotiese vertaling van die Nuwe Testament was die eerste boek in ´n Germaanse taal. Die vertaling het in Nicopolis ad Istrum geskied (in die huidige Bulgarye). Nicopolis ad Istrum is dus die geboorteplek van die letterkunde in Germaanse tale.

Woelfila het waarskynlik met opset nie die ouer rune-alfabet vir sy doel gebruik nie vanweë die Germaanse heidense gelowe en gebruike waarmee dit verbind is. Verder het die Grieks-gebaseerde skrif gehelp om die Gote te laat deel word van die hoofsaaklik Grieks-Latynse kulture van die Swartsee. Die individuele letters het egter steeds name wat afgelei is van dié vir hul rune-ekwivalente.

Die alfabet is hoofsaaklik ’n skryfstelsel van hoofletters van die Griekse alfabet, met ’n paar bykomende letters om tipiese Gotiese klanke weer te gee: die Latynse F, twee Rune-letters om /j/ en /w/ te onderskei van /i/ en /u/, en die letter "ƕair". Die letters het name - gewoonlik ´n woord wat met dieselfde klank begin. Hierdie beginsel is kenmerkend van die Runeskrif. Die letters van die Latynse en Griekse skryf-stelsels het name wat (soos "alpha", "beta" ens.) opsigself niks beteken nie. Die klanke, volgorde en name van die letters is opgeteken in die Alkuin-skrifstuk uit die 9de eeu.

Onder is ’n tabel van die Gotiese alfabet. Twee letters wat in die transliterasie daarvan gebruik word, kom nie in Afrikaans voor nie: þ en ƕ. Die letters het ook syferwaardes gehad wat gewoonlik tussen twee punte (•𐌹𐌱• = 12) of met ’n streep bo (𐌹𐌱 = 12) geskryf is. Twee letters, vir 90 en 900, het geen fonetiese waarde nie.

Die Gotiese alfabet is tot die Unicode-standaard gevoeg in Maart 2001, met die uitreiking van weergawe 3.1. Die Unicode-blok daarvoor is U+10330–U+1034F.

Geskiedenis van die alfabet




</doc>
<doc id="64125" url="https://af.wikipedia.org/wiki?curid=64125" title="Slag van Donkerhoek">
Slag van Donkerhoek

Die Slag van Donkerhoek (soms ook "Diamond Hill" genoem) het op 11 en 12 Junie 1900 gedurende die Tweede Vryheidsoorlog plaasgevind. Tydens die slag het 4 000 Boere soldate teen 14 000 Britse soldate te staan gekom, waartydens die Britte die Boere van die koppie afgedryf het.

Vier-en-veertig jaar na die slag het die Britse genl. Ian Hamilton sy mening in sy memoires uitgespreek dat die slag verseker het dat die Boere nie Pretoria kon terugneem nie, en dat dit 'n keerpunt tydens die oorlog was.



</doc>
<doc id="64126" url="https://af.wikipedia.org/wiki?curid=64126" title="Armeense alfabet">
Armeense alfabet

Die Armeense alfabet (Հայկական Այբուբեն) word sedert die jaar 405 of 406 gebruik vir die skryf van Armeens. Dit is geskep deur st. Mesrop Masjtots, ’n Armeense taalkundige en godsdiensleier, en het oorspronklik 36 letters bevat. Nog twee, օ en ֆ, is in die Middeleeue bygevoeg. Tot in die 19de eeu was Klassieke Armeens die amptelike taal, en sedertdien word die Armeense alfabet gebruik om die twee amptelike dialekte, Oos-Armeens en Wes-Armeens, te skryf. Die Armeense woord vir "alfabet" is այբուբեն ("aiboeben") en is genoem na die eerste twee letters, Ա (այբ, "aib") en Բ (բեն, "ben"). Die alfabet word van links na regs geskryf.

Die Armeense alfabet is in 405 n.C deur st. Mesrop Masjtots, ’n Armeense taalkundige godsdiensleier, en sint Isak van Armenië geskep, hoofsaaklik vir die vertaling van die Bybel in Armeens. Middeleeuse Armeense bronne beweer Masjtots het omstreeks dieselfde tyd die Georgiese en die Kaukasiese Albanese alfabet geskep.

Verskeie alfabette word genoem as inspirasie vir die Armeense alfabet. Pahlewi was die priesterlike skrif in Armenië voor die bekendstelling van die Christendom en Siries, saam met Grieks, was een van die alfabette wat vir Christelike geskrifte gebruik is. Daar word ook gereken dat die Ge'ez-skrif ’n invloed op sekere letters gehad het. Hoewel die Armeense alfabet ooreenskomste toon met al dié skrifte, is die algemene konsensus dat dit geskoei is op die Avestiese en die Griekse alfabet en aangevul is met letters uit ’n ander bron vir Armeense klanke wat nie in Grieks gevind word nie. Een van die bewyse daarvan is die Griekse volgorde van die Armeense alfabet en die vorm van sekere letters wat lyk of hulle van ’n variëteit van kursiewe Grieks afgelei is."

Daar is vier vorms van die skrif. "Erkatagir" ("gepantserde" letters) word beskou as Mesrop se oorspronklike skrif en is gebruik in manuskripte van die 5de tot die 13de eeu. Dit word steeds verkies vir epigrafiese inskripsies. "Bolorgir" ("kursief") is in die 10de eeu geskep en het in die 13de eeue gewild geword. Dit was van die 16de eeu af die standaard-drukletters. "Notrgir" ("kleinletters") is geskep vir spoed en is tussen die 16de en 18de eeu baie gebruik, en later in drukwerk. "Sheghagir" ("skuins skrif") is nou die mees algemene vorm.

Hoewel Oos- en Wes-Armeens dieselfde alfabet gebruik, word sommige letters verskillend uitgespreek vanweë die klankverskuiwing in Wes-Armeens:

Die aantal en volgorde van die letters het mettertyd verander. Die letters օ [o] en ֆ [f] is in die Middeleeue bygevoeg vir nie-Armeense klanke en die letters het toe van 36 tot 38 vermeerder. Van 1922 tot 1924 het Armeens in die Sowjetunie ’n spelhervorming ondergaan. Die uitspraak van die meeste letters het egter dieselfde gebly. Die hervorming is wyd verwerp (onder andere deur Armeniërs in Libanon en Iran). Hulle het beweer daar is politieke motiewe daaragter.

Die Armeense alfabet is ingesluit in die Unicode-standaard sedert weergawe 4.0. Die Unicode-blok daarvoor is U+0530–U+058F. Vyf Armeense koppelletters kom voor in die "Alfabetiese voostellingsvorms"-blok, U+FB13–U+FB17.




</doc>
<doc id="64130" url="https://af.wikipedia.org/wiki?curid=64130" title="Samaritaanse alfabet">
Samaritaanse alfabet

Die Samaritaanse alfabet word deur die Samaritane, ’n etnies-godsdienstige groep van die Levant, gebruik vir godsdienstige geskrifte, insluitende die Samaritaanse Pentateug, geskrifte in Samaritaanse Hebreeus en vir kommentaar en vertalings in Samaritaanse Aramees.

Samaritaans is ’n regstreekse afstammeling van die Oud-Hebreeuse alfabet, wat ’n variasie van die Fenisiese alfabet was en waarin groot dele van die Hebreeuse Bybel aanvanklik geskryf is. Dié skrif is deur die antieke Israeliete gebruik, Jode sowel as Samaritane.

Die tabel links wys die ontwikkeling van die Samaritaanse skrif. Heel links is die ooreenstemmende Hebreeuse letters. In kolom I is die Oud-Hebreeuse alfabet en in kolom X die moderne Samaritaanse letters.

Die Samaritaanse alfabet is by die Unicode-standaard gevoeg in Oktober 2009, met die uitreiking van weergawe 5.2. Die Unicode-blok daarvoor is U+0800–U+083F.

Geskiedenis van die alfabet



</doc>
<doc id="64131" url="https://af.wikipedia.org/wiki?curid=64131" title="Spoegbakkie">
Spoegbakkie

'n Spoegbakkie of kwispedoor is 'n bakkie waarin gespoeg word om van vloeistof of 'n oormaat speeksel en slym uit die mond ontslae te raak. 

Die woord "kwispedoor" is afgelei van die Portugese woord 'cuspidor', wat spoegpot beteken. Die gebruik van spoegbakkies het via die VOC na Nederland en later na Suid-Afrika oorgewaai. Dit is aanvanklik gebruik deur persone wat tabak gesnuif of gepruim het.

In die Afrika-volksgeskiedenis is gedokumenteer hoe beide Paul Kruger en Dingaan hulle eie spoegbakkies saamgedra het.

In moderne etiket is dit ongeskik om in die openbaar te spoeg en moet dit liefs in 'n toe badkamer in 'n wasbak of toilet gedoen word. 'n Uitsondering op die reël is die gebruik van spoegbakkies tydens wynproesessies.


</doc>
<doc id="64133" url="https://af.wikipedia.org/wiki?curid=64133" title="Kharosthi">
Kharosthi

Kharosthi of Kharoṣṭhī is ’n antieke Indiese skrif wat deur die Gandhara-kultuur van die noordwestelike deel van Suid-Asië (hoofsaaklik hedendaagse Afganistan en Pakistan) gebruik is om Ghandari (’n dialek van Prakrit) en Sanskrit te skryf. Dit is ’n abugida, ’n soort lettergreepstelsel, wat van minstens die middel van die 3de eeu v.C. gebruik is totdat dit in omstreeks die 3de eeu n.C. uitgesterf het.

Kharosthi is meestal van regs na links geskryf, maar in sommige inskripsies is reeds van links na regs geskryf, ’n neiging wat algemeen was in latere Suid-Asiese skrifte. Elke lettergreep bestaan uit ’n konsonant en kort a-klank; ander klinkers word met leestekens aangedui. Onlangs is bewyse gevind dat die letters ’n volgorde gehad het wat nou bekend is as die "Arapacana"-alfabet is. Soos dit in Sanskrit-dokumente bewaar gebly het, is die volgorde:

Sommige variasies kom in bestaande dokumente voor in die getal en volgorde van die letters. Kharosthi het net een klinker gehad wat aan die begin van woorde gebruik is. Ander beginklinkers gebruik dieselfde teken met leestekens bygevoeg.

Kharosthi het ’n stel syfers ingesluit wat herinner aan die Romeinse stelsel.

Kharosthi is tot die Unicode-standaard gevoeg in Maart 2005, met die uitreiking van weergawe 4.1. Die Unicode-blokdaarvoor is U+10A00—U+10A5F.




</doc>
<doc id="64135" url="https://af.wikipedia.org/wiki?curid=64135" title="Tana-skrif">
Tana-skrif

Tana of Thaana is die moderne skryfstelsel wat gebruik word vir Divehi, die amptelike taal van die Maledive. Tana het eienskappe van beide ’n abugida (’n soort lettrgreepskrif) en ’n alfabet (alle klinkers word geskryf). Die konsonante is afgelei van Arabiese syfers en die klinkers van leestekens wat Arabiese klinkers aandui. Die ortografie daarvan is hoofsaaklik fonemies.

Die Tana-skrif was aanvanklik in ’n ouer, ruwer vorm en is later mettertyd ontwikkel. Dit het grasieuser letters tot gevolg gehad en spasies is tussen woorde geplaas. Die oudste voorbeelde van die Tana-skrif dateer uit 1599 en 1611. Dit is geskryf op die deurkosyne van die hoofmoskee op die eiland Kanditheemu, onderskeidelik toe die moskee se dak gebou en later herstel is.

Tana word, nes Arabies, van regs na links geskryf. Klinkers word aangedui met leestekens wat van Arabies afgelei is. Elke letter moet óf ’n klinker hê óf ’n teken wat aandui dat daar nie ’n klinker is nie.

Die klinkertekens word "fili" genoem in Divehi. Daar is vyf vir die kort klinkers (a,i,u,e,o); lang klinkers (ā, ē, ī, ō, ū) word met ’n dubbele "fili" aangedui.

Die oorsprong van Tana is uniek onder die wêreld se alfabette: die eerste nege letters (h–v) is afgelei van Arabiese syfers en die volgende nege (m–d) van plaaslike Indiese syfers. Die oorblywende letters vir leenwoorde (z–ch) en Arabiese transliterasies is afgelei van foneties ooreenstemmende plaaslike konsonante deur middel van leestekens, met die uitsondering van y, waarvan die herkoms onbekend is. Dit beteken Tana is een van die min alfabette wat nie grafies afgelei is van die oorspronklike Proto-Kanaänitiese konsonante nie.

Die volgorde van die Tana-alfabet volg nie dié van ander Indiese skrifte of Arabies nie. Daar is oënskynlik geen logika aan die volgorde nie; die rede is oënskynlik dat die skrif deurmekaar was sodat die gewone eilandbewoners dit nie kon ontsyfer nie. Die skrif is aanvanklik net gebruik om towerspreuke te skryf. Later het geleerdes van die Maldive, wat almal kennis van toorkrag gehad het, die voordele daarvan ingesien om in dié vereenvoudigde, geheime skrif te skryf en Tana is mettertyd aanvaar vir alledaagse gebruik.

Tana het vir ’n kort tydperk amper verdwyn toe teleksmasjiene in die middel 1970's deur die regering van die Maldive ingevoer is. Die masjiene is beskou as ’n groot vooruitgang, maar die skrif was ’n struikelblok aangesien net die Latynse alfabet daarop gebruik kon word. ’n Rowwe Latynse transliterasie is toe vir Divehi aanvaar en is in 1976 as amptelike skrif ingestel. Hoewel dié Latynse skrif baie tekortkominge gehad het, het baie dit beskou as die einde van Tana.

In 1978 is Tana heringestel as amptelike skrif. Die Latynse vorm word egter nog wyd gebruik.

H.C.P. Bell, die eerste ernstige navorser van Maldive-dokumente, het die naam van die skrif "Tāna" gespel. Met die instelling van die Latynse transliterasie in die middel 1970's is dit egter Thaana gespel.

Tana is tot die Unicode-standaard gevoeg in September 1999, met die uitreiking van weergawe 3.0. Die Unicode-blok daarvoor is U+0780–U+07BF.





</doc>
<doc id="64140" url="https://af.wikipedia.org/wiki?curid=64140" title="Hebreeuse alfabet">
Hebreeuse alfabet

Die Hebreeuse alfabet (Hebreeus: אָלֶף־בֵּית עִבְרִי, "Alephbet 'Ivri") is die skryfstelsel van Hebreeus asook ander tale soos Jiddisj. Daar is twee vorms van die skrif in gebruik, die Oud-Hebreeuse alfabet, wat in ’n veranderde vorm grootliks behoue gebly het in die Samaritaanse alfabet, en die huidige, "vierkantige" vorm wat van die Aramese alfabet afgelei is. Daar is tans verskeie style of "fonts" beskikbaar asook ’n kursiewe skrif, wat ook verskil volgens tyd en plek.

Die Hebreeuse alfabet het 22 letters; vyf het ander vorms as hulle aan die einde van ’n woord gebruik word. Dit word van regs na links geskryf. Dit was oorspronklik ’n abjad, ’n skryfstelsel wat net uit konsonante bestaan. Soos met ander abjads, byvoorbeeld Arabies, is metodes later geskep om klinkers aan te dui. Wanneer Jiddisj geskryf word, is die skrif ’n volwaardige alfabet met konsonante en klinkers, behalwe vir Hebreeuse leenwoorde.

Voor die aanvaarding van die huidige skrif is Hebreeus in die Oud-Hebreeuse alfabet geskryf deur die Israeliete, beide Jode en Samaritane. In die 3de eeu v.C. het die Jode begin om ’n gestileerde vorm van die Aramese alfabet te gebruik, terwyl die Samaritane ’n vorm van die ou alfabet bekend as die Samaritaanse alfabet bly gebruik het.


Sommige medeklinkers het twee vorms. In die tabel hier onder is die linkerkantse vorm die sluitletter wat net aan die einde van woorde gebruik word. Dié vorm word ’n "sofiet" genoem, soos "kaf sofiet" (ך).

Enkele medeklinkers het twee klanke: ’n harde plosief en ’n sagte frikatief. As die letter ’n harde klank het, kry dit ’n punt in die middel, ’n "dagesj". Soms word ’n sagte klank eksplisiet aangedui met ’n streep bo die letter, ’n "rafee". Sulke letters het dus drie vorms: ב is sowel /b/ as /w/, met ’n "dagesj" word dit בּ /b/ en met "rafee" word dit בֿ /v/.


Die Hebreeuse alfabet het oorspronklik geen klinkers gehad nie. Later is ’n paar medeklinkers ook gebruik om klinkers mee aan te dui. Dié medeklinkers word "mater lectionis" ("leesmoeders") genoem. Tans word onder die letters soms klein tekens (punte en strepe) geskryf vir die klinkers. Dié tekens word "nikud" (נִקּוּד) genoem en word by die medeklinker gevoeg waarop die klinker direk volg.

Jiddisj gebruik die Hebreeuse alfabet in vereenvoudigde vorm: dit het nie meer enige diakritiese tekens soos "nikud, dagesj" en "rafee" nie en gebruik slegs 22 medeklinkers. Die Jiddisje lettername verskil soms ook effens van die Hebreeuse name.


Jiddisj het die Hebreeuse medeklinkers vereenvoudig. Die Hebreeuse alfabet het meer as een letter vir ’n klank. Die /s/ kan byvoorbeeld met vier verskillende letters geskryf word (ש / שׂ / ס / ת). Vroeër het die verskillende letters vir klanke met klein verskille gestaan, maar dié klankverskille het intussen weggeval. Jiddisj gebruik vir elke klank een letter en die orige letters is dus oorbodig.


Die grootste verskil tussen die klassieke Hebreeuse en Jiddisje gebruik van die letters lê by die klinkers. In Jiddisj het die klinkers selfstandige letters geword. Hulle is afgelei van die "nikud", maar word nie meer geskryf as konsonante met diakritiese tekens nie. Die volgende tabel vervang die Hebreeuse klinkertabel:

Die Unicode-blok vir Hebreeus is U+0590 tot U+05FF en U+FB1D tot U+FB4F.

Geskiedenis van die alfabet



</doc>
<doc id="64141" url="https://af.wikipedia.org/wiki?curid=64141" title="Oud-Hebreeuse alfabet">
Oud-Hebreeuse alfabet

Die Oud-Hebreeuse alfabet (Hebreeus: הכתב העברי הקדום, Jiddisj: כתב עברי) is ’n abjad wat afgelei is van die Fenisiese alfabet. Dit is van die 10de eeu v.C. of nog vroeër gebruik vir veral Hebreeus deur die Israeliete, beide die Jode en Samaritane.

In die 5de eeu v.C. het die Jode dit ophou gebruik ten gunste van die moderne Hebreeuse alfabet wat van die Aramese alfabet afgelei is. Die Samaritane, wat tans minder as duisend tel, het ’n vorm van die Oud-Hebreeuse alfabet, die Samaritaanse alfabet, bly gebruik.

Die Oud-Hebreeuse alfabet is saam met die Fenisiese alfabet gevoeg by die Unicode-standaard in Julie 2006, met die uitreiking van weergawe 5.0. Die Unicode-blok daarvoor, onder die naam Phoenician, is U+10900–U+1091F. Dit stel letters voor in onder meer Oud-Hebreeus, Fenisies, Vroeë Aramees, Ammonities, Moabities en Punies.




</doc>
<doc id="64142" url="https://af.wikipedia.org/wiki?curid=64142" title="Avestiese alfabet">
Avestiese alfabet

Die Avestiese alfabet is ’n skryfstelsel wat omstreeks 226–651 n.C. ontwikkel is om die taal Avesties mee te skryf. Dit is later ook gebruik vir "Pazend", ’n metode vir die skryf van Middelpersies wat hoofsaaklik aangewend is vir die "Zend"-uitleg van die Avesta, die godsdienstige tekste van die Zoroastriese geloof. In die tekste van die Zoroastrisme-tradisie is na die alfabet verwys as "din dabireh" of "din dabiri", Middelpersies vir "die godsdiens se skrif".

Die Avestiese alfabet is waarskynlik geskep uit ’n behoefte om Avestiese godsdienstige geskrifte te skryf. Anders as ander godsdienste soos die Christendom en Boeddhisme wat godsdienstige geskrifte gehad het, is die Zoroastriese gebede en beginsels gememoriseer en van geslag tot geslag oorgedra omdat die ritme en stembuiging baie belangrik was vir die voordra daarvan. Die rituele wat met die liturgie gepaard gegaan het, het ook nie ruimte gelaat om aandag aan ’n geskrewe teks te gee nie.

Die Avestiese skrif is waarskynlik geskep sodat die Zoroastriste ook hul geloofsbeginsels kon neerpen en so beter met die ander gelowe kon meeding." Dit het ’n groot voordeel ingehou vir die godsdiens: Min mense kon later Avesties verstaan en dit het gelei tot die skep van die "Zend"-tekste (van Avesties "zainti", "verstaan") – ’n uitleg en vertaling van die Zoroastriese geloofsbeginsels wat vandag nog bestaan.

Die Pahlewi-skrif, waarop die Avestiese alfabet geskoei is, was in algemene gebruik vir verskeie Middeliranse tale, maar dit was nie voldoende vir die skryf van ’n godsdienstaal wat uiterse presisie geverg het nie omdat Pahlewi ’n vereenvoudigde skrif met hoogstens 22 letters was, waarvan baie meer as een klank kon voorstel.

In teenstelling hiermee was Avesties ’n volledige alfabet met baie letters: 37 konsonante en 16 klinkers. Dit word van regs na links geskryf, nes Pahlewi. Die letters word nie verbind nie en koppelletters is skaars Woorde en die einde van die eerste deel van ’n samestelling word met ’n punt geskei.

Die volgende lys toon die letters in die volgorde en getranskribeerde vorm volgens Hoffmann (1996):


Die Avestiese alfabet is tot die Unicode-standaard gevoeg in Oktober 2009, met die uitreiking van weergawe 5.2. Die Unicode-blok daarvan is U+10B00–U+10B3F.



Geskiedenis van die alfabet



</doc>
<doc id="64143" url="https://af.wikipedia.org/wiki?curid=64143" title="Katedraal van Concepción">
Katedraal van Concepción

Die Katedraal van Concepción is 'n Rooms-Katolieke katedraal in Chili. Konstruksie is in 1940 begin en in 1964 voltooi. Die katedraal staan in die middel van Concepción en is 22 meter hoog.



</doc>
<doc id="64145" url="https://af.wikipedia.org/wiki?curid=64145" title="Nikolai Bagration">
Nikolai Bagration

Prins Nikoloz Ghiorghis dze Bagrationi-Mukhraneli (Georgies: ნიკოლოზ გიორგის ძე ბაგრატიონი-მუხრანელი)(*1868 - †1932/3), ook bekend as Niko die Boer, was ’n Georgiese edelman van Tiflis was as vrywilliger aan die kant van die Boere geveg het in die Tweede Vryheidsoorlog.

Bagration is in 1868 gebore as lid van die Bagrationi-dinastie (vroeër ’n koninklike vorstehuis van Georgië). Hy het ’n Franse opvoeding ontvang omdat Frans destyds in Oos-Europa gesien is as 'n wêreldtaal. Hy is in 1881 genooi om, as Georgiese edelman, die inhuldiging van Tsaar Aleksander III by te woon.

In 1896 het hy ’n afvaardiging van Georgiese edeles gelei na die kroningsplegtigheid van keiser Nikolaas II. In 1899 het hy Frankryk besoek om die Parys-Wêreldskou by te woon. Hy was van plan om daarna op safari in Noordoos-Afrika te gaan en toe hy in Alexandrië was hoor hy van die oorlog in Suid-Afrika. Toe hy verneem dat die Britte die Boere se land wou annekseer, het hy besluit om hom by die Boere aan te sluit om teen die onderdrukkende Engelse te veg, omdat hy gevoel het die Boere, ’n volk in ’n vyandige omgewing, was net soos die Georgiërs, wat deur Moslems bedreig is. Hy het nog nooit voorheen van Transvaal gehoor nie maar “dit het baie soos my moederland gevoel en ek het gevoel ek moet dit beskerm”. Bagration het via Madagaskar en Delagoabaai na Pretoria gereis. Sy besoek aan Suid-Afrika het baie aandag getrek en hy was een van die eerste vrywilligers om in Suid-Afrika aan te kom.

Die Boere het nog nooit van ’n plek soos Georgië gehoor nie en het hulle verstom aan Bagration se adellike kleredrag. Hy is voorgestel aan pres. Paul Kruger en genls. Piet Joubert, Piet Cronjé en Koos de la Rey. Laasgenoemde het hom voorsien van ’n uitrusting maar hy moes self ’n perd aanskaf. Bagration het aanvanklik by ’n Boerekommando aangesluit maar is later na die Franse Korps omdat sy onvermoë om Nederlands te kan praat sy verblyf tussen die Boere moeilik gemaak het. Die leier van die Franse Korps, kolonel Georges de Villebois-Mareuil het Bagration hartlik ontvang. Voor die stigting van die Europese Legioen was daar baie ander buitelanders in die Franse Korps maar Bagration het uitgestaan met sy tradisionele drag. Hy was deel van die Slag van Abrahamskraal op 10 Maart 1900 alhoewel hy nooit van tevore in ’n leër was nie. Lord Methuen se verkenningseenheid het die Europese Legioen op die oggend van 5 April 1900 ontdek en ’n mag van 500 man van die Imperial Yeomanry, 250 van die Kimberly Berede Korps en 'n groep van die 4de Veldartillerie is gestuur om die vrywilligers aan te val. Die vrywilligers is totaal oorrompel deur die getalle van die Engelse en De Villebois-Mareuil is noodlottig gewond. Tydens die slag is dertien vrywilligers dood en/of beseer voordat die ander sewentig oorgegee het. Na die gevangenisskap is Bagration deur Lord Kitchener ontbied om te verduidelik waarom hy as Georgiër teen die Britte veg. Sy antwoord was dat hy dit uit oortuiging doen en hy het Kitchener beskuldig van oortreding van die Geneefse konvensie omrede sy soldate krygsgevangenes doodgeskiet het en dat hul onwettige veldtog teen die Boererepublieke deur ongekende wreedhede gekenmerk word.

Bagration het teregstelling vrygespring as gevolg van sy adellike afkoms en is as krygsgevangene na St. Helena gestuur. Op die eiland het Bagration sport onder die Boere en Britte aangemoedig. Bagration het met groot lof gepraat oor die vegvaardighede van die Boere en het leiers soos genls. De la Rey, Louis Botha en Christiaan de Wet bewonder. Hy was egter afgesit oor die manier waarop die Boere met die ander inheemse bevolkings omgegaan het.

Op 10 November 1901 is Bagration vrygelaat maar hy moes self vir sy reiskoste na Europa betaal. Hy moes geld leen vir die doel en kon dit eers terugbetaal toe hy Frankryk bereik het. Toe die rewolusie in 1917 uitbreek het Bagration sy kinders na Frankryk gestuur. Na die Sovjetisering van Georgië in 1921 het Bagration hom openlik uitgespreek oor die Bolsjewistiese regering en al sy eiendomme verloor maar op verrassende wyse die uitwissing van die 1920’s, wat ook gemik was op die Georgiese adel, vrygespring. Bagration is as ’n arm man oorlede en is soms gesien in sy prinsedrag op ’n markplein in Tbilisi waar hy sigarette verkoop het.

Bagration is in 1902 met Anna Buchkiashvili getroud. Hulle het ses kinders gehad. Sy memoirs is in 1951 vir die eerste keer uitgegee in Tbilisi met die titel "Burebtan" ("ბურებთან" -“Met die Boere”). Die Georgiese regering beplan om die murasie van die Mukhransky-paleis, wat verwoes is in die revolusie, te restoureer om as ’n museum en inligtingsentrum te dien met die hooffokus op "Niko die Boer" en die Tweede Vryheidsoorlog.


</doc>
<doc id="64157" url="https://af.wikipedia.org/wiki?curid=64157" title="UEFA Bekerwenner-beker">
UEFA Bekerwenner-beker

Die Bekerwenner-beker was 'n sokkerbekertoernooi vir Europese sokkerklubs wat tussen 1960 en 1999 bestaan het. Net die wenners van die nasionale bekertoernooie in Europa het hieraan deelgeneem en UEFA het die uitkloptoernooi georganiseer. Na 1999 het die toernooi met die UEFA-beker saamgesmelt.


</doc>
<doc id="64159" url="https://af.wikipedia.org/wiki?curid=64159" title="Dynamo Kiëf">
Dynamo Kiëf

FK Dynamo Kiëf (Oekraïens: ФК Динамо Київ) is 'n Oekraïense sokkerklub in Kiëf wat in die Vysjtsja Liha (die hoogste Oekraïense sokkerafdeling) speel. Die span speel sy meeste tuiswedstryde in die Lobanovsky Stadion (kapasiteit: 17 000 toeskouers), maar die belangrike wedstryde in die Olimpiese Stadion van Kiëf, wat met 70 000 sitplekke 'n baie groter kapasiteit het.

"Dynamo" was in die tyd van die Sowjetunie die beste span in die Sowjet Top Liga gewees, met 13 kampioenskappe. Ook het die span as enige Sowjetklub Europese bekers gewen: twee keer die Bekerwenner-beker. Sedert die Oekraïne 'n eie kompetisie het, het "Dynamo" met ook 14 kampioenskappe die meeste titels en is die span by verre die gewildste span van die land. Slags Sjachtar Donetsk is 'n mededinger in hierdie kompetisie.




</doc>
<doc id="64167" url="https://af.wikipedia.org/wiki?curid=64167" title="Submersed">
Submersed

Submersed (ook geset as SubmerseD) was ’n Amerikaanse rockgroep van Stephenville, Texas. Hulle het in 2008 ontbind.

Submersed het ’n platekontrak met Wind-up Records gehad en het met die kitaarspeler van Alter Bridge, Mark Tremonti gewerk aan hul debuut album, "In Due Time" waarop die enkelspelers “You Run”, “Hollow” en die titelsnit was. Na ’n kort breuk en die vertrek van hul kitaarspeler Eric Friedman het die groep voortgegaan met werk aan hul tweede album met Rick Beato as vervaardiger. Hulle tweede, en laaste album "Immortal Verses" is op 18 September 2007 vrygestel met twee enkelspelers: “Better Think Again” en “Price of Fame”.

Soos bekend gemaak in ’n weblog op Submersed se myspace-blad, het die groep gesê dat hulle ontbind het en dat hulle binnekort deur Wind Up Records vrygestel sou word. In die webloginskrywing wat deur die groep se sanger, Donald Carpenter, geskryf is, het hy die ontbinding verduidelik:
Ek weet dat julle almal wonder wat met Submersed gebeur het. Wel, die antwoord is… Baie. Hierdie bedryf en die stryd om suksesvol te wees het sy tol geëis op al die lede… Twee weke voor “Price of Fame” vrygestel sou word het TJ, Kelan en Justin besluit om aan te beweeg met hul lewens en SubmerseD verlaat. Ek en Garrett het geglo in “Price of Fame” en het gekies om deur te druk en sien wat gebeur. Wel, niks het gebeur nie… die enkelspeler het nooit ’n kans gehad nie… verbysterend… Die feit is dat die meerderheid van ons ondersteuners vermis word as gevolg van kopiëring, wat dit onmoontlik maak vir die platemaatskappye om te verstaan hoeveel ondersteuners ons daar buite het… Dit bring mee dat SubmerseD nie meer ’n plek op Windup se diensrooster het nie en dat ons binnekort vrygestel gaan word… Ek het probeer wag totdat dinge meer amptelik was voordat ’n aankondiging gemaak sou word, maar julle is slim en ek het gedink julle verdien ’n verduideliking, nou eerder as later.
Op 24 November 2008 ’n weblog op jul MySpace-blad geplaas wat slegs gelees het “SUBMERSED GAAN TERUGKOM!” met geen ander besonderhede nie.

Na die ontbinding van Submersed het Donald Carpenter aangesluit by die groep Million Man Army en Nothing In Return met Lance Arny. Sedert die ontbinding van Million Man Army het Moye sy eie produksiemaatskappy genaams Mike Moye Productions begin terwyl Carpenter Nothing In Return na ’n kort rukkie verlaat het. Hy het sedertdien saamgespan in ’n nuwe groep genaamd Eye Empire saam met Corey Lowery en B.C. Kochmit, voormalige lede van Dark New Day. 

Eric Friedman speel het daarna hoofkitaar vir die groep Daughters of Mara van Los Angeles gespeel. Nadat hulle ontbind het, het Friedman by Creed aangesluit as toerkitaarspeler gedurende hulle 2009- en 2010-toere.






</doc>
<doc id="64169" url="https://af.wikipedia.org/wiki?curid=64169" title="Pahlewi-skrif">
Pahlewi-skrif

Pahlewi, Pahlavi of Pehlevi is ’n skryfstelsel wat gebruik is vir verskeie Middel-Iranse tale. Pahlewi-samestellings is ook gebruik in dialekte van Parthies, Fars, Sogdies, Skities en Khotanees.

Die skrif, logogramme en sommige woorde het ontstaan uit geskrewe Aramees en is aangepas by gesproke Middel-Irans. Dit was dus ’n unieke stelsel met belangrike elemente wat vreemd was vir die taalgroep waarvoor dit gebruik is. Dit het eienskappe van ’n afsonderlike taal, maar is nie een nie.

Die term "Pahlewi" is dalk afgelei van die naam "Parthies", die taal van ’n streek net oos van die Kaspiese See. Die term is ook al verder terug herlei na die Avestiese woord "pərəthu-" ("wyd [soos van die aarde]"). Dit stem ooreen met die Sanskrit-woorde "pŗthvi-" ("aarde") en "parthivi" ("[god] van die aarde").

Die vroegste geattesteerde gebruik van Pahlewi was in die tyd van Arsaces I van Parthië (250 v.C) op vroeë Parthiese muntstukke. Die skrif kon egter teoreties so vroeg as 300 v.C. gebruik gewees het as dit toe vir Middel-Irans gebruik is. Geen manuskripte van voor die 6de eeu n.C. is egter nog gevind nie. As die naam van ’n letterkundige genre verwys dit dus na Middel-Iranse tekste uit omstreeks die 2de eeu v.C. tot in 900 n.C., waarna die Iranse tale die "moderne" fase betree het.

Die oudste voorbeelde van Pahlewi as ’n letterkundige skrif is fragmente van die sogenaamde "Pahlewi-psalms", ’n vertaling uit die 6de tot 7de eeu n.C. van ’n Siriese psalmboek wat aan die Syroete in Noordwes-China gevind is. Dit is in ’n meer archaïese skrif as die latere Pahlewi geskryf.

Ná die Moslemse verowering van Persië is Pahlewi vervang met die Arabiese alfabet, behalwe in Zoroastriese heilige geskrifte.

Die skrif is afgelei van die Aramese alfabet, met aanpassings vir die Iranse tale. Dit is essensieel ’n tipiese abjad, maar vanweë die baie Aramese logogramme is dit nie altyd foneties nie. Selfs al is dit foneties, kan daar meer as een transliterasie-simbool vir elke teken wees omdat sekere verskillende, oorspronklik Aramese letters mettertyd dieselfde vorms aangeneem het. Daarby is Pahlewi later gekenmerk deur historiese en archaïese spellings wat nie veranderings in uitspraak weergegee het nie.

Daar is drie verskillende vorms van die skrif:

Inskripsie-Pahlewi is die vroegste bekende vorm en word aangetref in kleifragmente uit omstreeks 171–138 v.C. Ander voorbeelde is op munte en rotse. Hierdie skrif bestaan uit 19 karakters wat nie aan mekaar raak nie.

Psalter-Pahlewi kom van die sogenaamde Pahlewi-psalms wat in China gevind is. Dié skrif het 18 grafeme wat aan mekaar raak. Weens die gebrek aan soortgelyke geskrifte is ’n groot deel daarvan nog nie ontsyfer nie.

Boek-Pahlewi is ’n gladder vorm met letters wat aan mekaar raak en ingewikkelde verbindings vorm. Dit was die mees algemene vorm van die skrif, met net 12, of saam met "alef" 13, grafeme wat 24 klanke voorstel. Die formele samevloeiing van oorspronklik verskillende letters en verskeie ander elemente veroorsaak groot dubbelsinnigheid en maak die skrif besonder moeilik om te ontsyfer. In latere vorme is dié dubbelsinnigheid probeer teenwerk met diakritiese tekens. Boek-Pahlewi is tot omstreeks 900 n.C. algemeen gebruik.

In beide Inskripsie- en Boek-Pahlewi is baie algemene woorde, onder meer voornaamwoorde, deelwoorde, syfers en hulpwerkwoorde vervang deur Aramese ekwivalente, wat as logogramme gebruik is. So is die woord vir "hond" geskryf as (Aramees "kalbā"), maar uitgespreek as "sag"; "brood" is geskryf as (Aramees "laḥmā"), maar uitgespreek as "nān". Sulke logogramme is soms gevolg deur letters wat dele van die Iranse woord foneties voorstel, soos ⟨⟩ vir "pitar" ("vader"). Die grammatikale uitgange is gewoonlik foneties geskryf.

Inskripsie-Pahlewi en Inskripsie-Parthies is tot die Unicode-standaard gevoeg in Oktober 2009, met die uitreiking van weergawe 5.2. Psalter- en Boek-Pahlewi is nog nie in Unicode geënkodeer nie. Blokke: U+10B60–U+10B7F (Inskripsie-Pahlewi) en U+10B40–U+10B5F (Inskripsie-Parthies).

Geskiedenis van die alfabet





</doc>
<doc id="64173" url="https://af.wikipedia.org/wiki?curid=64173" title="Palmyreens">
Palmyreens

Palmyreens is ’n Wes-Aramese dialek wat in die vroeë eeue v.C. in die stad Palmyra, Sirië, gepraat is. Die ontwikkeling van kursiewe vorms van die Aramese alfabet het gelei tot die ontstaan van die Palmyreense alfabet.



</doc>
<doc id="64174" url="https://af.wikipedia.org/wiki?curid=64174" title="The Mayfield Four">
The Mayfield Four

The Mayfield Four was ’n Amerikaanse rockgroep wat in 1996 deur Myles Kennedy in Spokane, Washington gestig is. Die groep het twee albums, "Fallout" en "Second Skin", vrygestel voordat hulle in 2002 ontbind het.

The Mayfield Four is in 1996 gestig in Spokane deur vier jeugvriende wat ’n voorliefde vir musiek en optrede gedeel het. Hulle was Myles Kennedy as sander en hoofkitaarspeler, Craig Johnson op ritmekitaar (albei het voorheen lede van Citizen Swing), Marty Meisner op baskitaar en Zia Uddin op tromme. In die Amerikaanse herfs van 1996 het die groep ’n platekontrak met Epic Records geteken danksy hulle krities bekroonde voorbeeldplaat "Thirty Two Point Five Hours" wat vroeër die jaar opgeneem is. Dit is opgevolg met ’n langspeler getiteld "Motion" wat tydens ’n konsert in 1997 opgeneem is. The Mayfield Four se debuutalbum, "Fallout", is ondersteun deur ’n toer van vyftien maande met groepe soos Creed, Big Wreck en Stabbing Westward. Dit album is deur goed ontvang deur resensente maar kon nie die musiekaanwysers haal nie. Dit het daartoe gelei dat Craig Johnson deur die groep in die pad gesteek is weens onbekende redes. Na die vrystelling van die album is die groep se tweede, en laaste album, "Second Skin" in Junie 2001 vrygestel. Die album is ook goed ontvang deur resensente en Kennedy het opgemerk hoe hierdie album en "Fallout" baie meer gewild is as toe dit vrygestel is.

Hoewel The Mayfield four gewild was het hulle nooit genoeg blootstelling gekry om ’n inbreku op die hoofstroom te maak nie. In 2002 het die toekoms van die groep donker gelyk. Die groep het daardie jaar ’n breuk geneem en uiteindelik ontbind. Drie liedjies wat voorheen nooit vrygestel is nie het vroeg in 2010 op ’n ondersteunersblad van MySpace verskyn wat gerugte dat die groep weer byeen gaan kom tot gevolg gehad het. Kennedy het dit egter in ’n onderhoud ontken.

Die lede van die groep het sedertdien met ander kunstenaars begin saamwerk en ook lede van ander groepe geword. Die mees opvallende is Kennedy se deelname met die lede van Creed in die groep Alter Bridge, vir wie hy kitaar speel en sing. Hy het ook met Slash saamgewerk en getoer. Toerlede Alessandro Cortini het van 2005 af saam met Nine Inch Nails getoer as klawerbordspeler en saamgewerk op hul mees onlangse albums "Ghosts I-IV" en "The Slip".










</doc>
<doc id="64175" url="https://af.wikipedia.org/wiki?curid=64175" title="Siriese alfabet">
Siriese alfabet

Die Siriese alfabet is ’n skryfstelsel wat vanaf omstreeks die 2de eeu v.C. hoofsaaklik gebruik word om die taal Siries te skryf. Dit is een van die Semitiese abjads wat regstreeks van die Aramese alfabet afgelei is en toon dus ooreenkomste met die Fenisiese, Hebreeuse, Arabiese en die tradisionele Mongoolse alfabet.

Siries word van regs na links geskryf. Dit is ’n kursiewe skrif waarvan sommige letters in ’n woord, maar nie almal nie, verbind word. Dit bestaan uit 22 letters, wat almal konsonante is. Die klinkers word deur die leser ingesit of met diakritiese tekens aangedui.

Drie letters dien as aanduiders van klinkers: ’Ālaph (ܐ), die eerste letter, verteenwoordig ’n glottale sluitklank, maar ook ’n klinker aan die begin of einde van ’n woord. Die letter "Waw" (ܘ) is die konsonant "w", maar kan ook die klinkers "o" en "u" voorstel. Net so kan "Yōdh" (ܝ) die konsonant "y" of die klinkers "i" en "e" voorstel. Die letters het nes in Hebreeus en Grieks ook syferwaardes.

Daar is veral drie vorms van die Siriese alfabet.
Die oudste, klassieke vorm is Esṭrangelā (ܐܣܛܪܢܓܠܐ), moontlik van die Griekse byvoeglike naamwoord στρογγύλη ("strongylē", "gerond"). Hoewel dit nie meer algemeen gebruik word nie, was daar sedert die 10de eeu ’n herlewing daarvan. Dit word dikwels in akademiese publikasies gebruik.

Die Wes-Siriese dialek word gewoonlik geskryf in Serṭā (ܣܪܛܐ), ook bekend as Pšīṭā (ܦܫܝܛܐ, "eenvoudig"). Die Serṭā-styl het sedert die 8ste eeu gewild geraak, waarskynlik omdat minder perkament daarvoor nodig was.

Die Oos-Siriese dialek word gewoonlik in Madnḥāyā (ܡܕܢܚܝܐ, "Oosters") geskryf. Dit lyk meer soos Estrangelā as die Westerse skrif en is iewers tussenin. Dit gebruik punte bo en onder letters wat op ’n ouer stelsel gebaseer is. Daar word geglo dié manier om klinkers aan te dui het gelei tot die "Nikkoed"-tekens vir die skryf van Hebreeus.

Die onderstaande tabel dui die letters van die Siriese alfabet aan in hul losstaande vorm. Wanneer dit so geskryf word, word die letters "Kāp̄", "Mīm" en "Nūn" gewoonlik geskryf met hul beginvorm vas aan hul eindvorm. Die letters "’Ālap̄", "Dālaṯ", "Hē", "Waw", "Zayn", "Ṣāḏē", "Rēš" en "Taw" word nie in ’n woord vas aan die opeenvolgende letter geskryf nie. Hulle word in die tabel aangedui met ’n asterisk (*).

Die Siriese alfabet is tot die Unicode-standaard gevoeg in September 1999, met die uitreiking van weergawe 3.0. Die Unicode-blok daarvoor is U+0700–U+074F.





</doc>
<doc id="64182" url="https://af.wikipedia.org/wiki?curid=64182" title="Sogdiese alfabet">
Sogdiese alfabet

Die Sogdiese alfabet is oorspronklik gebruik vir Sogdies, ’n taal in die Irannese taalfamilie wat deur die mense van Sogdiana gebruik is. Die alfabet is afgelei van die Siriese alfabet, op sy beurt ’n uitvloeisel van die Aramese alfabet. Die Sogdiese alfabet is een van drie skrifte waarin Sogdies geskryf is – die ander is die Manichese en die Siriese alfabet. Dit is van omstreeks 100–1200 n.C. deur die hele Sentraal-Asië gebruik, van Iran in die weste tot China in die ooste.

Nes die skryfstelsels waarvan Sogdies afgelei is, kan dit as ’n abjad beskryf word, hoewel dit ook alfabetiese eienskappe het. Dit bestaan uit 17 konsonante, waarvan baie alternatiewe vorms het vir begin-, middel- en eindklanke. Soos in Aramees is klinkers gewoonlik geskryf met die konsonante "’Ālap̄", "Yōḏ" en "Waw". Om lang klinkers van kortes te onderskei, is ’n bykomende "’Ālap̄" voor die letter gebruik. Die alfabet het ook verskeie diakritiese tekens, wat onkonsekwent gebruik is. Dit is van regs na links geskryf.

Aramese logogramme kom ook in die alfabet voor – ’n oorblyfsel van die Aramese alfabet. Dié logogramme is meestal gebruik vir woorde soos voornaamwoorde, voorsetsels en samestellings.

Die Sogdiese alfabet is gevind in godsdienstige tekste van Boeddhisme, Manicheïsme en die Christendom, asook uit ander bronne soos briewe, muntstukke en regsdokumente. Die Antieke Briewe wat deur sir Aurel Stein naby Dunhuang in China gevind is, is lank as die oudste bekende Sogdiese dokumente beskou. Dit dateer uit omstreeks 312–313 n.C. 'n Ouer voorbeeld van Sogdiese alfabet is nogtans tussen 1996 en 2006 in Kultobe naby Chimkent aan die Arisrivier in Suid-Kasakstan gevind op stukke baksteen. Hulle is egter moeilik om te lees. Die aft briewe wat uit 313 of 314 stam en wat in 1907 deur Aurel Stein 90 km noordwes van Dunhuang gevind is, in 'n verlore possak is goed leesbaar, hoewel daar ook woorde ontbreek en daar min geleerdes is wat Sogdies kan lees. Een van die briewe is geadresseer aan 'n inwoner van Samarkand. Die pos was dalk op pad na dié stad toe iemand dit verloor het. In die briewe word 'n Chinese keiser genoem wat onlangs uit Luoyang gevlug het vanweë honger en brande. Dit kan in drie jare plaasgevind het: 190, 311 en 535. Die datum 311 is die mees waarskynlikste. Die brief praat ook oor 'n leër van die "Hunne" en hulle leier Shi Le wat 'n inval uitgevoer het. Dit is bekend dat Shi Le (274–333) tot die Xiongnu-konfederasie behoort het. Dit is een van die belangrikste gegewens wat 'n verband tussen die Hunne van die Romeinse geskiedenis en die Xiongnu van die Chinese geskiedenis lê.

Die Boeddhistiese geskrifte is jonger en dateer uit omstreeks die 6de tot 8ste eeu. Hulle is tydens die eerste twee dekades van die 20ste eeu in een van die grotte van die Duisend Boeddhas in die Chinese provinsie Gansu gevind. Ander belangrike dokumente is in 1933 deur Sowjet-geleerdes in ’n fort in Noord-Tadjikistan gevind. Die meer as 70 dokumente is op baie verskillende soorte materiaal geskryf soos papier, sy, hout en leer. Volgens die datums daarop dateer hulle uit die 8ste eeu.

Die kursiewe variasie van die skrif het eindelik ontwikkel in die Oud-Oeigoerse alfabet, wat vir die skryf van Oeigoers gebruik is. Dit is egter 90 grade gedraai en is vertikaal geskryf, van links na regs. Die Mongoolse skrif, ’n uitvloeisel van die Oud-Oeigoerse alfabet, en die Mantsjoe-alfabet, ’n verder verwante skrif, gebruik steeds dié manier van skryf.




</doc>
<doc id="64183" url="https://af.wikipedia.org/wiki?curid=64183" title="Oud-Oeigoerse alfabet">
Oud-Oeigoerse alfabet

Die Oud-Oeigoerse alfabet is gebruik vir die skryf van Oud-Oeigoers, ’n variant van Oud-Turks wat ’n voorloper was van moderne Oeigoers. Dit is in die Tarim-kom (die hedendaagse Xinjiang-streek) in Wes-China gepraat. Die term "Oeigoers" wat vir die alfabet gebruik word, is misleidend aangesien die Oeigoere van Mongolië die Oud-Turkse rune-skrif gebruik het en eers die plaaslike taal en skrif aangeneem het toe hulle ná 840 na die Tarim-kom gemigreer het.

Die skrif was ’n aanpassing van die Sogdiese alfabet, wat 700 tot 800 jaar lank in die Tarim-kom gebruik is vir tekste van Boeddhisme, Manicheïsme en die Christendom. Die laaste bekende manuskripte dateer uit die 18de eeu. Dit was die prototipe vir die Mongoolse en Mantsjoe-alfabet.

Die Oud-Oegoerse skryfstelsel het nes in die Sogdiese alfabet lang klinkers aangedui, maar ook kortes. Die praktyk om nie klinkers te skryf nie, het eintlik heeltemal verdwyn in Oeigoers. Hoewel die skrif dus afstam van ’n Semitiese abjad, het dit ontwikkel in ’n ware alfabet.

Moderne Oeigoers in Xinjiang word in ’n Arabies–gebaseerde alfabet geskryf, maar Latyns- en Cyrillies-gebaseerde alfabette is ook in gebruik, veral buite Xinjiang.

Geskiedenis van die alfabet




</doc>
<doc id="64188" url="https://af.wikipedia.org/wiki?curid=64188" title="Dannebrog (jag)">
Dannebrog (jag)

Die Kroonjag Dannebrog word in 1931 deur Koningin Alexandrine in Kopenhagen gedoop en onderneem op 26 Mei 1932 haar nooiensvaart. "Dannebrog" dien tans as amptelike en private woning van die koningspaar en die ander koninklike familielede tydens amptelike oorsese besoeke of gedurende somervaarte op tuiswaters. Die Kroonjag word gelyktydig vir partollering en seereddingsdiens ingespan en kan ook as hospitaalskip dien.

"Dannebrog" is in 1931–1932 by die Kopenhaagse Marinewerf gebou om die vorige koninklike vaartuig, die ratboot "Dannebrog" van 1879, te vervang.

Die skeepsromp is gebou van geklinkte staal op 'n dwarsraamwerk. Die jag het 'n klipperboeg en elliptiese agterstewe. Van buite kan die Kroonjag in twee seksies verdeel word. Voor die skoorsteen is daar ruimte vir die bemanningskajuit, vrag en enjin. Agter is die koninklike afdeling waar pasiënte versorg kan word sou dit as hospitaalskip moet dien. Tydens besoeke aan Deense en buitelandse hawens word die geslote agterdek vir onthale benut.

Die koninklike verblyfruimte bestaan uit die Koningin en Prinsgemaal se studeerkamers, eetsalon, geselskapsaal, slaapkamers ens.
Haar Majesteit die Koningin en Sy Koninklike Hoogheid die Prinsgemaal het persoonlike aandag geskenk aan die binneversiering, meublement en algemene uitrusting. Die koninklike afdeling bevat meubels en uitrusting afkomstig van die voormalige koninklike vaartuig uit 1897.

Die Kroonjag Dannebrog is 'n selfstandige kommando (geadministreer deur die Koningin se Jagkaptein) wat deel van die Koninklike Hofhouding uitmaak. Dannebrog se voltallige bemanning bestaan uit nege offisiere, sewe sersante, twee konstabels en 38 weerpligtiges; almal uitgesogte vlootslui. Die offisiere doen gewoonlik twee tot vier jaar diens, terwyl opgeroepte weerpligtiges slegs een somer aan boord is.

Sedert die vlag in 1932 gehys is, het die jag meer as 400 000 seemyl afgelê en die meeste hawens van Denemarke, Groenland en die Faroëreilande besoek. Die jag het ook ander Europese hawens aangedoen, vernaamlik Frankryk. Dit het oor die waters van die Amerikaanse Ooskus, Middellandse en Karibiese See gevaar.


Die skip is tussen 1980 en 1981 grondig versien.



</doc>
<doc id="64190" url="https://af.wikipedia.org/wiki?curid=64190" title="Ararat">
Ararat

Die berg Ararat (Turks: "Ağrı Dağı", Armeens: Մասիս "Masis" of Արարատ "Ararat", Grieks: Αραράτ, Hebreeus: אררט, Koerdies: "Agirî", Persies: آرارات) is 'n alleenstaande berg in die uiterste noordooste van Turkye wat deur hoë vlaktes omring word. Die berg, wat nie ver van die grense met Armenië, Azerbeidjan en Iran geleë is nie, het twee vulkaniese pieke: Die sneeubedekte Groot Ararat (5 137 m) en Klein Ararat (3 914 m). Ararat is die hoogste bergpiek in Turkye en in die hele Armeense Hoogland. Die twee pieke maak sedert 2004 deel uit van 'n nasionale park.

Ararat is 'n slapende vulkaan, en alhoewel daar geen uitbarstings in historiese tye aangeteken is nie, neem navorsers aan dat die piek wél in die laaste 10 000 jaar uitgebars het. Aangesien die vulkaan veraf van enige tektoniese plaatgrens geleë is, is daar tans nog geen wetenskaplike verklarings vir Ararat se vulkaniese aktiwiteit nie.

In die Joods-Christelike tradisie word die berg Ararat met die "Berge van Ararat" verbind, en dit is hier waar volgens mitologiese oorlewerings Noag se ark ná die groot sondvloed tot stilstand gekom het (Genesis 08, 04). Die Latynse "Vulgata"-Bybelvertaling verwys spesifiek na die "montes Armeniae", dus die "Berge van Armenië", terwyl die teks in die "Nova Vulgata" gewysig is na die "montes Ararat", of die "Berge van Ararat".

Daar is nogtans geen wetenskaplike bewyse wat hierdie oorlewerings staaf nie. Die Koran verskil van die Joods-Christelike oorlewerings en verwys na die "Cudi Dağı", 'n berg in die Suidoos-Turkse provinsie Şırnak, as Noag se landingsplek.

In die Armeense mitologie word die berg Ararat as die woonplek van die gode beskou, vergelykbaar aan die Griekse berg Olimpus. Die berg word deur Armeniërs steeds as 'n simbool van hul nasionale identiteit vereer. Al is dit weens die Turkse grensblokkade nie regstreeks toeganklik vir Armeense burgers nie, is die berg nogtans ook vanaf 'n groter afstand in Armenië sigbaar en oorheers dit die hoofstad Jerewan se silhoeët.

As nasionale simbool van die Republiek van Armenië word die berg Ararat in die middel van die staatswapen uitgebeeld. Hierdie wapen, waarvan die vroegste weergawe in 1937 aangeneem is, het sy oorsprong in die wapen van die Armeense Sosialistiese Sowjetrepubliek waarop die berg naas die Sowjet-Russiese hamer-en-sekel-embleem en met 'n rooi ster in die agtergrond verskyn het. Ná die verbrokkeling van die Sowjetunie is 'n aangepaste weergawe van die Demokratiese Republiek van Armenië se wapen aangeneem wat steeds in gebruik is.

Ondanks die feit dat 'n groot persentasie Armeniërs tot 1915 in die ses Wes-Armeense provinsies van die Ottomaanse Ryk saamgetrek was, het Turkye protes teen die Armeense SSR se wapenontwerp aangeteken en daarna verwys dat die berg Ararat op Turkse staatsgebied geleë is en sodoende nie deur Armenië of die Sowjetunie in beslag geneem kon word nie. Die Sowjet-Russiese minister van buitelandse sake, Andrei Gromiko, het in reaksie hierop aangemerk dat Turkye 'n staatsvlag met die maansekel daarop voer, alhoewel nog die maan nog 'n deel daarvan deel uitmaak van Turkye.

Die berg is op 'n verskeidenheid Armeense dram-banknote uitgebeeld wat tussen 1993 en 2001 uitgereik is, asook op die agterkant van 'n reeks Turkse 100 lira-banknote wat tussen 1972 en 1986 uitgegee is. Die berg Ararat staan ook sentraal in die Armeens-Kanadese rolprentmaker Atom Egoyan se simbolistiese film "Ararat" wat in 2002 ontstaan het.


</doc>
<doc id="64197" url="https://af.wikipedia.org/wiki?curid=64197" title="Nabatese alfabet">
Nabatese alfabet

Die Nabatese of Nabateïese alfabet is ’n abjad (konsonantale alfabet) wat vanaf die 2de eeu v.C. deur die Nabateërs, ’n antieke volk van Jordanië, gebruik is om hul taal te skryf. Belangrike inskripsies in die Nabatese alfabet is in Petra, Jordanië, gevind. Die alfabet is van die Siriese alfabet afgelei, wat op sy beurt van die Aramese alfabet afgelei is. ’n Kursiewe vorm van Nabatees het vanaf die 4de eeu n.C. in die Arabiese alfabet ontwikkel., en die lettervorms is dus tussen dié van Arabies en die meer noordelike Semitiese skrifte soos die Hebreeuse alfabet.



</doc>
<doc id="64199" url="https://af.wikipedia.org/wiki?curid=64199" title="NG gemeente Dordrecht">
NG gemeente Dordrecht

Die NG gemeente Dordrecht is die 70ste oudste gemeente in die Nederduitse Gereformeerde Kerk en die 16de oudste gemeente in die Sinode van Oos-Kaapland, hoewel dit onderskeidelik die 71ste en 17de is wat gestig is, maar ’n plek opbeweeg het weens die samesmelting van die NG gemeente Middelburg met die NG gemeente Middelburg-Uitsig in 2010. Die middelpunt van die gemeente is die dorp Dordrecht, Oos-Kaap.

Die Ring van Graaff-Reinet, destyds die sogenaamde Derde Ring, naas Swellendam en Kaapstad, het op 14 Oktober 1856 besluit om die gemeente Dordrecht te stig. Ds. John Murray, destyds die leraar van die NG gemeente Burgersdorp, is aangewys as konsulent van die nuwe gemeente. Die eerste kerkraad is op 5 Februarie 1857 benoem en op 10 Junie daardie jaar bevestig. Eers in Augustus 1861 word ds. C.T. Scholtz as eerste leraar bevestig, maar sy verblyf was kort en dit blyk uit die destydse notules dat dit ook nie juis geslaagd was nie. Hy vertrek dan ook in 1863 na Napier.

In September 1864 is ds. E.Z.J. de Beer as leraar bevestig. Hy was een van die eerste vier proponente wat aan die Kweekskool op Stellenbosch afgestudeer het, 'n ywerige werker en iemand wat geseënde werk in die gemeente gedoen het. In Augustus 1878 volg ds. D.J.J. van Velden hom as leraar op. Gedurende sy dekade lange verblyf in die gemeente is die kerkgebou, wat vandag nog bo die dorp uittroon, opgerig. Die gebou is ontwerp in die Neogotiese styl wat destyds so gewild was vir Hollandse kerke en waarvan die Duitse argitek Carl Otto Hager die grootste eksponent in Suid-Afrika was. Die hele kerk is uit plaaslike klip gebou.

Op 22 September 1888 kom ds. W.A. Alheit as nuwe leraar op Dordrecht aan en gee bekwame leiding tot op 7 Januarie 1894. Hy is op 16 Junie 1878 in sy eerste gemeente, NG gemeente Colesberg, bevestig. Op Dordrecht beywer hy hom veral daarvoor om die Afrikaners wat verspreid in die Transkei gewoon het, kerklik te organiseer. Die totstandkoming van die nuwe gemeentes Elliot en Umtata was te danke aan sy en ander se ywer. Op 19 Januarie 1894 aanvaar hy diens op Ceres in sy derde en laaste gemeente.

Ds. D.S. Botha, later moderator van die Kaapse Kerk, het sy lang kerklike loopbaan begin toe hy op 1 Oktober 1879 as sendeling georden is. Vanweë sy begeerte om predikant te word, studeer hy van 1882 tot 1885 aan die Stellenbosse Kweekskool. Met verlof van die professore neem hy die Sondagdienste op Philadelphia waar. Die gemeente beroep hom dan ook en hier arbei hy as leraar van 1886 tot 1894. Hoewel dit destyds een van die kleinste gemeentes in die Kerk was, bly ds. Botha al die jare daar met toegewydheid en opgewektheid arbei. Toe hy in September 1894 op Dordrecht bevestig word, was dit in werklikheid vir hom soos ’n bevordering omdat dit ’n heelwat groter gemeente was. Ds. Botha het baie vir die plaaslike onderwys en opvoeding beteken, maar bly net tot Januarie 1898. Van 1898 tot 1904 arbei hy in die NG gemeente Swellendam. Op 9 Desember 1904 word hy op Stellenbosch bevestig, waar hy in 1927 aftree en dieselfde jaar sterf.

Ná ’n vakature van meer as ’n jaar word ds. J.F. Marais op 23 Maart 1899 op Dordrecht bevestig. Hy bedien die gemeente meer as 22 jaar lank en was in 1952, met die verskyning van "Ons gemeentelike feesalbum", die oudste leraar in die NG Kerk. Tydens sy dienstyd het die kerkraad 'n kerkie op Indwe vir die bediening van die NG lidmate wat daarheen getrek het op soek na werk in die steenkoolmyne. Ds. Marais het een maal per maand 'n erediens daar waargeneem. Die NG gemeente Indwe is in 1906 gestig.

In Mei 1907 het die gemeente sy 50-jarige jubileum gevier en die voorreg gehad dat vier van sy vorige leraars die feesviering kon bywoon, naamlik di. De Beer, Botha, Van Velden en Alheit. Ds. J.F. van Wyk is in 1920 as medeleraar bevestig en het ná ds. Marais se vertrek met die medeleraarskap van ds. Rens en later ds. C.A. Beyers tot in 1938 in die gemeente gestaan. Ds. Beyers het die werk ná ds. Marais se vertrek voortgesit en is ’n kort rukkie lank bygestaan deur ds. D.J. Retief, wat toe na die NG gemeente Maclear vertrek het. Ná ds. Beyers se dood (in die amp) in 1946, is ds. J.G. Bezuidenhoud as leraar bevestig op 9 Mei 1947. Hy word op 5 Mei 1951 opgevolg deur ds. J.T. Schutte.

Dordrecht verleen sy naam aan die kleinste van die 13 ringe in die NG Kerk in Oos-Kaapland, wat lidmaattal betref. Dit is ook een van die oudste ringe in die sinode. Onderstaande tabel toon die verskil in vyf-jaar-intervalle in die getal dooplidmate van elk van die gemeentes in die Ring van Dordrecht. Die persentasieverandering vir elke vyf-jaar-tydperk word ook aangegee. Die getal gemeentes het tydens die oorsigtydperk van 27 jaar onveranderd op sewe gebly. Die persentasie ná elke jaartal se syfer is die verskil wat jaarliks ingetree het in die vyf jaar tot by die volgende syfer, buiten vir die twee jaar tussen 2010 en 2012.





</doc>
<doc id="64200" url="https://af.wikipedia.org/wiki?curid=64200" title="Oud-Italiese alfabette">
Oud-Italiese alfabette

Oud-Italies verwys na verskeie uitgestorwe alfabette wat in antieke tye op die Italiaanse Skiereiland vir verskillende Indo-Europese tale (veral Italiese tale) en nie-Indo-Europeese tale (soos Etruskies) gebruik is. Die alfabette is afgelei van ’n archaïese alfabet wat in die 8ste eeu v.C. in die gebied om die Golf van Napels gebruik is.

Die Latynse alfabet en die Germaanse runes het mettertyd uit dié alfabette ontstaan.

Van die alfabette is:

Dit is nie duidelik of die aanpassing van die Griekse alfabet in Italië of Griekeland plaasgevind het nie, maar dit is ’n uitvloeisel van die Wes-Griekse alfabet. Die vroegste Etruskiese abecedarium (’n inskripsie met die letters van die alfabet) is die Marsiliana d'Albegna-tablet wat uit omstreeks 700 v.C. dateer. Dit bevat 26 letters wat ooreenstem met die moderne vorm van die Griekse alfabet:

A  B  G  D  E  V  Z  H  Θ  I  K  L  M N  Ξ  O  P  Ś  Q  R  S  T  Y  X  Φ  (getranskribeer)

Tot omstreeks 600 v.C. het die archaïese vorm van die Etruskiese alfabet feitlik onveranderd gebly en albei skryfrigtings is gebruik. Daarna het aanpassings van die alfabet plaasgevind wat meegebring is deur die fonologie van Etruskies, en letters wat foneme voorstel wat nie in Etruskies bestaan het nie, is uitgelaat. Teen 400 v.C. het die hele Etrurië blykbaar die klassieke alfabet van 20 letters gebruik, wat meestal van links na regs geskryf is:

A  C  D  E  V  Z  H  Θ  I  L M  N  P  Ś  R  S  T  U  Φ  Ψ  F  

Dié klassieke alfabet is gebruik tot die 2de eeu v.C., toe die Latynse alfabet dit begin vervang en Etruskies uitgesterf het.

Die Oskiese alfabet het in die 7de eeu v.C. ontstaan uit die archaïese Etruskiese alfabet, hoewel bewyse van ’n ware Oskiese variant van die alfabet eers uit omstreeks die 5de eeu v.C. dateer:

A  B  G  D  E  V  Z  H  I  L  M  N  P  Ś  R  S  T  U  F  Ú  Í

Die Nuceriese alfabet is gebaseer op inskripsies wat in Suid-Italië gevind is. Dit dateer uit die 6de en 5de eeu v.C.


Die alfabet van Lugano, waarvan inskripsies in Noord-Italië gevind is, is gebruik vir Lepontiese inskripsies. Die inskripsies is van die oudste bewyse van enige Keltiese taal. Dit is van die 7de tot die 5de eeu v.C. gebruik. Die alfabet het 17 letters wat van die archaïese Etruskiese alfabet afgelei is:

A  E  I  K  L  M  N  O  P  R  S  T  Θ  U  V  X  Z

Ander alfabette in dié familie sluit in die Retiese, Venetiese en Camuniese alfabet.

Altesaam 21 van die 26 archaïse Etruskiese letters is vanaf die 7de eeu v.C. aangepas vir Oud-Latyn:

Die Oud-Italiese alfabette is saam tot die Unicode-standaard gevoeg in Maart 2001, met die uitreiking van weergawe 3.1. Die Unicode-blok daarvoor is U+10300–U+1032F, sonder dat ’n spesifieke variant aangedui word. Die rigting van die letters is van links na regs.

Geskiedenis van die alfabet




</doc>
<doc id="64210" url="https://af.wikipedia.org/wiki?curid=64210" title="Abecedarium">
Abecedarium

’n Abecedarium (afgelei van ABCD) is ’n inskripsie wat die letters van die alfabet weergee, feitlik altyd in die regte volgorde. 

Sommige abecedaria sluit ou letters in wat nie in ander inskripsies voorkom nie. Die abecedaria in die Etruskiese alfabet van Marsiliana in Italië, wat uit omstreeks 700 v.C. dateer, sluit die letters B, D en O in wat klanke voorstel wat nie in Etruskies voorgekom het nie en dus nie in ander Etruskiese inskripsies gebruik is nie. Ander, soos Safaïtiese inskripsies, in ’n ou Noord-Arabiese dialek, gee die letters in verskillende volgordes aan, wat waarskynlik beteken dat die skrif nie formeel geleer is nie.


</doc>
<doc id="64211" url="https://af.wikipedia.org/wiki?curid=64211" title="Robert Ebersohn">
Robert Ebersohn

Robert Ebersohn (gebore in Bloemfontein, 22 Februarie 1989) is ’n rugbyspeler wat voorheen vir die Cheetahs op senter gespeel het in die Superrugbyreeks en vir die Vrystaat Cheetahs in die Curriebekerreeks. Ebersohn was kaptein van die Suid-Afrikaanse onder 20-span en het ook vir die Blitsbokke (die nasionale Sewesspan) uitgedraf.



</doc>
<doc id="64212" url="https://af.wikipedia.org/wiki?curid=64212" title="Sias Ebersohn">
Sias Ebersohn

Sias Ebersohn (gebore in Bloemfontein, 23 Februarie 1989) is ’n rugbyspeler wat vir die Cheetahs as ’n losskakel speel in die Superrugbyreeks en vir die Vrystaat Cheetahs in die Curriebekerreeks. Ebersohn het Suid-Afrika as 'n Junior Bok verteenwoordig by die IRR Junior Wêreldkampioenskap in 2008 en 2009.

Ebersohn het oorsee gespeel vir die Australiese Force nadat hy 'n kontrak geteken het vir die 2013 tot 2015 Superrugbyseisoene.

Hy keer middel-2015 terug na Bloemfontein vir die Curriebekerseisoen, en sal in 2016 weer vir die Cheetahs uitdraf in Superrugby.



</doc>
<doc id="64213" url="https://af.wikipedia.org/wiki?curid=64213" title="Pieter van Zyl">
Pieter van Zyl

Pieter van Zyl (gebore in Pretoria, 14 September 1989) is ’n rugbyspeler wat op skrumskakel vir die Bulls in Superrugby speel, asook vir die Blou Bulle in die Curriebekerreeks.

Hy maak sy toetsdebuut vir die Springbokke op 15 Junie 2013 teen die Skotte in Nelspruit op die ouderdom van 23 jaar.



</doc>
<doc id="64214" url="https://af.wikipedia.org/wiki?curid=64214" title="Hennie Daniller">
Hennie Daniller

Hennie Daniller (gebore in Kaapstad, 5 April 1984) is ’n Suid-Afrikaanse rugbyspeler wat vir die Cheetahs as ’n heelagter speel in die Superrugbyreeks en vir die Vrystaat Cheetahs in die Curriebekerreeks. Daniller is in 2003 gekies vir die Suid-Afrikaanse onder 19-span vir die Wêrekdkampioenskap. Hy het ook in 2005 vir die Suid-Afrikaanse onder 21-span by die IRR Wêreldkampioenskap gespeel.

Daniller het in 2014 aangekondig dat hy ’n kontrak met die Italiaanse klub Zebre geteken het.



</doc>
<doc id="64215" url="https://af.wikipedia.org/wiki?curid=64215" title="Engadin">
Engadin

Die Engadin (Retoromaans: "Engiadina", Italiaans: "Engadina"; afgelei van die Retoromaanse naam van die Inn-rivier, "En", letterlik "Tuin van die Inn") is 'n lang uitgestrekte vallei in die Switserse Alpe wat in die suidoostelike kanton Groubunderland geleë is. Die vallei loop saam met die Inn-rivierloop oor 'n lengte van 80 kilometer vanaf sy bron by die Maloja-bergpas in noord-oostelike rigting totdat dit na Oostenryk vloei. Die vallei word onderverdeel in die Bo- en Neder-Engadin.

Die Engadin-vallei, een van die hoogs geleë bewoonde bergvalleie in Europa, word aan alle kante deur hoë bergpieke beskerm en staan dus bekend vir sy sonnige klimaat. Sy natuurskoon en die groot verskeidenheid buitelugaktiwiteite het van die Engadin 'n gewilde toeristetrekpleister gemaak.


</doc>
<doc id="64216" url="https://af.wikipedia.org/wiki?curid=64216" title="Rayno Benjamin">
Rayno Benjamin

Rayno Benjamin (gebore in Vredenburg, 3 Augustus 1983) is ’n rugbyspeler wat tot 2017 vir die op vleuel gespeel het in die Superrugbyreeks en vir die Vrystaat Cheetahs in die Curriebekerreeks. 

Vir die 2018-seisoen keer hy terug na die Boland Kavaliers.

Benjamin het Suid-Afrika van 2006 tot 2009 in Sewesrugby verteenwoordig.


</doc>
<doc id="64217" url="https://af.wikipedia.org/wiki?curid=64217" title="Oud-Turkse skrif">
Oud-Turkse skrif

Die Oud-Turkse skrif (ook bekend as die Göktürk-skrif of Orchon-skrif) is die alfabet wat die Göktürke en ander vroeë Turkse khanate in die 8ste tot 10de eeu gebruik het vir Oud-Turks. Dit is hoofsaaklik deur die Arabiese skrif vervang ná die aanvaarding van Islam in Sentraal-Asië.

Die naam "Orchon" kom van die Orchon-vallei in Mongolië, waar vroeë 8ste-eeuse inskripsies in 1889 ontdek is. Dié inskripsies is in 1893 deur die Deense filoloog Vilhelm Thomsen ontsyfer.

Die skrif is later deur die Oeigoerse Ryk gebruik. ’n Yenisei-variant is bekend uit 9de-eeuse Kirgisiese inskripsies.

Nog Turkse Nestoriaanse manuskripte wat dieselfde rune-agtige voorkoms as die Oud-Turkse skrif het, is gevind veral in Turpan en Miran in China.

Thomsen het die skrif as "Tukse runes" beskryf en dit word steeds soms runes genoem na aanleiding van die Germaanse runes, wat omstreeks dieselfde tyd gebruik is.

Daar word algemeen geglo dat die Orchon-skrif afgelei is van variante van die Aramese alfabet, veral via die Pahlewi-skrif en Sogdiese alfabet, of moontlik via Kharosthi.

Nog ’n moontlikheid wat genoem word is tamgas (seëls of stempels) van die Chinese skrif. Turkse inskripsies ouer as die Orchon-inskripsies gebruik sowat 150 simbole, wat kan beteken dat tamgas uit die Chinese skrif ontwikkel het en later ’n alfabet geword het.

Inskripsies in Orchon is gevind op twee monumente in die Orchon-vallei wat tussen 732 en 735 opgerig is, asook op tablette wat wyer versprei was in die gebied. Volgens die webtuiste van die taalkomitee van die departement van kultuur van Kazachstan was daar 54 inskripsies in die Orchon-gebied, 106 in die Yenisei-gebied, 15 in die Talas-gebied en 78 in die Altai-gebied. Die Orchon-monumente is die oudste bekende voorbeeld van ’n Turkse skrif; hulle dateer uit 722, 732 en 735.

Ander inskripsies in dieselfde skrif is ook in Mongolië, Siberië en Xinjiang gevind. Hulle vertel die verhaal van die legendariese oorsprong van die Turke, die goue era van hul geskiedenis, hul onderwerping deur die Chinese en hul bevryding.

Die Oud-Turkse taal gebruik klinkerharmonie (wat beteken klinkers in ’n woord moet dieselfde eienskappe hê), en sommige konsonante word in twee "harmoniestelle" verdeel, een vir voorklinkers en een vir agterklinkers. Klinkers kan dus beskou word as inherent aan die konsonant en daarom het die Oud-Turkse alfabet eienskappe van ’n abugida (waar elke konsonant ’n ingeboude klinker het).
In sulke gevalle is dit gebruiklik om die boskrif-syfers ¹ en ² te gebruik om konsonante aan te dui wat saam met agter- en voorklinkers onderskeidelik gebruik word.


Woorde word soms met ’n dubbelpunt () geskei. ’n Voorbeeld van ’n naam, dié van die Turkse luggod Tengri, is (gelees van regs na links):
Die getranslitereerde vorm is t²ṅr²i (IFA: /teŋri/).

Die Oud-Turkse alfabet is by die Unicode-standaard gevoeg in Oktober 2009, met die uitreiking van weergawe 5.2. Die Unicode-blok daarvoor is U+10C00–U+10C4F. Dit dui aparte "Orchon"- en "Yenisei"-variante van individele karakters aan.

Geskiedenis van die alfabet




</doc>
<doc id="64219" url="https://af.wikipedia.org/wiki?curid=64219" title="NG gemeente Aliwal-Noord">
NG gemeente Aliwal-Noord

Die NG gemeente Aliwal-Noord is die 10de oudste gemeente van die Nederduitse Gereformeerde Kerk in sy Sinode van Oos-Kaapland al was dit die 11de wat in die sinodale gebied gestig is, maar die NG gemeente Middelburg het in 2010 saamgesmelt met Middelburg-Uitsig. In die hele Kerk was dit die 51ste stigting, maar is nou die 50ste oudste gemeente.

Toe die eerste trekboere in 1823 oor die Stormbergspruit trek om hulle te kom vestig in die omgewing van die plaas Buffelsvlei (later Aliwal-Noord), was die wêreld hier nog woes en leeg. Die Noordoos-Kaap was ’n ware niemandsland weens die onherbergsaamheid en koue winters. Stamoorloë het gelei tot die suidwaartse migrasie van inheemse volke en die Noordoos-Kaap is kort voor lank binnegedring deur die Temboes uit die suide en die Mfengoes uit die noorde.

J.C. Chase, die burgerlike kommissaris van Burgersdorp, wat reeds in 1847 gestig is, het die Britse regering sterk aangeraai om ’n dorp aan te lê by die samevloeiing van die Oranje- en die Kraairivier ten einde wet en orde na dié afgeleë grensgebied te bring. Ná dringende versoeke deur die trekboere het die regering die oosgrens in 1848 verskuif om ook die gebied aan die oorkant van die Stormbergspruit in te sluit.

Aliwal-Noord se ligging is gekies danksy die drif deur die Oranjerivier net onder die samevloeiing van die Oranje en die Kraairivier. Die eerste vermelding van dié drif was in 1809 in Andries Stockenström se reisjoernaal toe hy die gebied saam met kol. Collins besoek en die rivier die Stockenströmrivier genoem het. Die San, Trekboere en latere Voortrekkers het gereeld die drif op hul reise gebruik en het dit Boesmans Drift, Piet-se-Drif, Somerset Ford of Voortrekker Drift genoem.

Die dorp is in 1849 aangelê op die plaas Buffelsvallei, wat behoort het aan Pieter Jacobus de Wet, die eerste persoon wat hom permanent hier kom vestig het. De Wet en sy familie is begrawe op die rantjie naby die oorspronklike woonhuis en 'n gedenkteken is later deur die familie opgerig ter nagedagtenis aan die "vader" van die dorp. Aliwal-Noord is genoem na die oorwinning wat sir Harry Smith, die destydse goewerneur, oor die Sikhs in die Slag van Aliwal in Indië behaal het.

Die NG gemeente hier is op 19 Mei 1852 gestig. Die eerste konsulent was ds. John Murray van die NG gemeente Burgersdorp, 'n seun van ds. Andrew Murray sr. van die NG gemeente Graaff-Reinet, wie se vyf seuns wat volwassenheid bereik het, elkeen 'n predikant in die NG Kerk geword het. John Murray het reeds in 1853 afskeid geneem en een van die eerste twee hoogleraars aan die Stellenbosse Kweekskool geword. Ds. P. Huet het 'n jaar lank, van Desember 1855 af, die dienste op Aliwal-Noord waargeneem teen 'n salaris van £100. Die twee agterste banke in die kerkgebou is oopgelaat vir Kleurlinge, aangesien hulle toe nog nie hul eie kerk gehad het nie.

Ds. G.A. Martin was, van 1859 tot 1865, die eerste leraar. In sy dienstyd is die NG gemeente Lady Grey omstreeks 1861 afgestig, hoewel die juiste datum nie meer bekend is nie omdat die eerste notuleboek van die kerkraad verlore gegaan het. Op 30 September 1861 berig die "Cape and Natal News": "A meeting has been held at Aliwal North for the purpose of building a Dutch Reformed Church in that district. The subscriptions already promised are very large, they are paid for the most part in kind. The farmers have engaged that every child of a family shall give one lamb."

Kerkraadslede wat in hierdie tyd sonder 'n grondige rede van die kerkraadsvergaderings af weggebly het, is met £1 beboet. Ná ds. Martin is ds. D.B. (David) Naudé in 1867 hier bevestig en hy het die gemeente tot 1873 gedien. Lidmate van die gemeente wat nie gediend was met sy vrysinnige en "liberalistiese" beskouings nie, het uit die Kerk bedank en 'n afsonderlike gemeente gestig. Hulle het ds. J.T. Kriel beroep. Ná die gemeente toe agt jaar lank vakant was, is ds. D.J. Pienaar op 11 Junie 1881 hier bevestig. Hy is pas ses maande vantevore, op 2 Desember 1880 tot die bediening toegelaat en was enkele maande lank hulpprediker op Ladismith in die Klein-Karoo.

Ds. Pienaar arbei hier tot einde November 1887. Reeds op Aliwal-Noord het ds. Pienaar hom laat geld as 'n sterk maar taktvolle leier wat groot 'n groot werk tot die herstel van die eenheid gedoen het ná die skeuring van 1873. Hy was dus 'n gelukkige keuse as nuwe leraar vir die NG gemeente Uitenhage omdat dié gemeente ook 'n moeilike tyd beleef. Daar word hy bevestig op 10 Desember 1887, 'n week of wat voor sy 34ste verjaardag. 

Ds. Pienaar se opvolger op Aliwal-Noord was ds. D.J. Marchand, maar eers in 1889. In sy tyd is 'n sogenaamde armskool op die dorp gestig. Ook in sy tyd is kleingeld by die deure ingevoer en eers in die 1940's afgeskaf. In 1898 is kerkraadslede verplig om in ampsdrag die dienste en vergaderings by te woon. Die NG gemeente Jamestown is in 1891 deels van Aliwal-Noord en deels van die NG gemeente Dordrecht afgestig nadat die leraars van die moedergemeentes van 1876 om die beurt maandeliks 'n diens daar waargeneem het.

Ds. David Wilcocks is in 1903 bevestig en het die gemeente tot 1906 gedien. In 1908 het ds. W.J. Naudé die beroep aangeneem. Hy bly 30 jaar hier. Twintig jaar lank het sy eggenote die orrel bespeel. Van 1920 af het Afrikaans Nederlands op die kansel vervang.

Die nuwe kerkgebou is op 12 September 1925 ingewy en die ou kerkgebou terselfdertyd aan die munisipaliteit vir £2 000 verkoop. In 1929 is die gebruik van kelkies vir die Nagmaal ingevoer, waarvan dr. William Nicol al met die Griep van 1918 reeds die baanbreker in die NG gemeente Johannesburg was. Ds. Naudé het om gesondheidsredes in 1938 afgetree en is opgevolg deur ds. F.R. Grobbelaar. Ná hom kom ds. J.S. Theron in Junie 1945. In 1949 neem hy egter die beroep as organiserende sendingsekretaris aan. In Desember 1950 kom ds. P.M. van Heerden aan die hoof van die gemeente staan.

Die onderstaande tabel toon die afname in die lidmaattal van NG gemeentes op die groot dorpe van die Oos-Kaapse binneland. Aliwal-Noord is die dorp wie se getal NG lidmate die laaste 'n keerpunt bereik het, naamlik omstreeks 1995. In al die ander gevalle was dit omstreeks die middel van die 20ste eeu, buiten Burgersdorp. In gevalle waar 'n gemeente by 'n ander ingelyf is of twee gemeentes saamgesmelt het, word hulle syfers van die begin af saam aangedui. Dit geld Middelburg en Middelburg-Uitsig, Grahamstad, Grahamstad-Grenspos en Albanie, Somerset-Oos en Kookhuis asook Queenstown, Queenstown-Oos en Queenstown-Noord (laasgenoemde twee 'n ruk lank as Queenstown-Tuine). Elke dorp of gemeente se hoogste lidmaattal word in vet skrif aangedui. Hieruit blyk dat al die gemeentes hul hoogtepunt ná die middel van die 20ste eeu bereik het, behalwe Burgersdorp wat sedert 1933 'n afname in sy lidmaattal ervaar. Aliwal-Noord het opgeskuif van die tweede laaste plek na die tweede plek, nie vanweë 'n groot toename in sy lidmaattal nie, maar weens 'n groot afname in al die ander gemeentes se lidmaattal. Dit is dan ook een van net vier plekke uit die agt wat in 2014 meer belydende lidmate gehad het as sowat 'n eeu vantevore.
Die gesamentlike lidmaattal van dié dorpe het reeds in 1952 'n hoogtepunt van 14 743 bereik, waarna dit teen 1995 teruggesak het tot 11 373, minder as die totaal in 1933 van 11 548. Tussen 1990 en 2000 het die totaal met net 1 381 afgeneem tot 10 572, maar in die daaropvolgende 15 jaar het die afname versnel toe die gemeentes 2 932 lidmate verloor het en te staan gekom het op 'n totaal van slegs 7 641. Dis 'n verlies van meer as 'n kwart van die lidmate.







</doc>
<doc id="64220" url="https://af.wikipedia.org/wiki?curid=64220" title="Oud-Hongaarse skrif">
Oud-Hongaarse skrif

Die Oud-Hongaarse alfabet is ’n skryfstelsel wat die Hongare in die 8ste tot 10de eeu gebruik het.
In moderne Hongaars is die skrif bekend as "rovásírás" of "székely rovásírás"; kortweg word dit "rovás" ("kepe") genoem omdat die skrif gewoonlik op stokke of hout uitgekerf is. Omdat dit taamlik soos die Germaanse runes lyk, word dit ook soms ’n runeskrif genoem.

Daar word geglo die skrif het ontstaan uit die Oud-Turkse skrif en dat dit teen die 9de eeu in gebruik was. Die Hongare het hulle in 895 in die Pannoniese Laagvlakte gevestig. Toe die Koninkryk van Hongarye in 1000 n.C. gestig en die Christelike geloof aanvaar is, het die Latynse alfabet die Oud-Hongaarse skrif vervang.

Die Oud-Hongaarse alfabet het uit 42 letters bestaan. Nes in Oud-Turks, was daar twee soorte konsonante, dié vir voorklinkers (e, ë, é, i, í, ö, ő, ü, ű) en dié vir agterklinkers (a, á, o, ó, u, ú).

Die Hongaarse skrif het ook aparte, nie-alfabetiese runes bevat. Verdere navorsing is nodig om hul oorsprong en tradisionele gebruik te bepaal. ’n Paar voorbeelde:

Die Unicode-blokke U+10C80-10CFFOld is voorlopig toegeken aan Oud-Hongaars.

Geskiedenis van die alfabet




</doc>
<doc id="64223" url="https://af.wikipedia.org/wiki?curid=64223" title="Ballymorestadion">
Ballymorestadion

Die Ballymorestadion is ’n stadion in Herston, ’n voorstad van Brisbane in Queensland, Australië, wat vir sport en kulturele aangeleenthede aangewend word. Dit was die tuisveld van die Queensland Reds tot 2004.



</doc>
<doc id="64224" url="https://af.wikipedia.org/wiki?curid=64224" title="David Ross (predikant)">
David Ross (predikant)

Ds. David Ross (Skotland, 24 Mei 1831 - Lady Grey, Kaapland, 3 September 1915) was 45 jaar lank leraar van die NG gemeente Lady Grey in Noordoos-Kaapland nadat hy in 1862 na Suid-Afrika gekom het as een van die altesaam 25 Skotse predikante wat van 1818 tot 1836 en weer van 1862 tot 1867 van die Presbiteriaanse Kerk na Suid-Afrika gekom het, aanvanklik om die tekort aan predikante in die Nederduitse Gereformeerde Kerk te help verlig en veral die koloniale regering se verengelsingsbeleid stukrag te gee, maar later om die sogenaamde liberale neigings onder predikante wat in Nederland opgelei is, teë te werk. Ross was deel van laasgenoemde groep.

Hy was die tweede van vyf kinders van die handwewer George Ross en sy vrou, Elizabeth Thomson. Hy ontvang sy laerskoolonderwys aan 'n buietskool naby sy geboorteplek en na die oprigting van 'n Vrye Kerkskool op Auchinblae het hy en sy broer John in die wintermaande daar klasse bygewoon, terwyl hulle in die somer op die omliggende plase moet gaan werk om self hul skoolgeld te verdien. Toe hy 19 jaar oud was is hy met 'n beurs van £20 per jaar na die Vrye Skotse Kerk se normaalskool in Edinburg om as onderwyser opgelei te word. Om die beurs aan te vul, het hy privaat klasse gegee en nadat hy in 1853 die onderwysersdiploma met los behaal het, het hy 'n jaar lank in Banchory aan die Dee skoolgehou. Daarna het hy na Edinburg teruggekeer om sy studie aan die universiteit voort te sit, maar weens 'n gebrek aan die nodige geld, kon hy slegs vir een semester daar bly.

Hy kry toe 'n aanstelling as hoof van 'n groot skool in Errol in Perthshire, waar sy toekomstige vroue ook onder sy leerlinge was en waar hy gedurende drie jaar genoeg gespaar het om weer universiteit toe te gaan. Aan die einde van die elke jaar het sy bekwaamheid aan hom 'n beurs besorg wat, saam met sy inkomste uit privaat klasse, genoeg was sodat hy sy studie kon bekostig. In 1859 behaal hy die meestersgraad met die hoogste lof in al die vereiste vakke.

Hy het hierna 'n tyd lank in die regte studeer maar van plan verander en na die teologiese seminarium van die Universiteit van Edinburg gegaan om hom as predikant te bekwaam. Hier was hy een van die ses jong Skotte wat dr. William Robertson in 1860 kom werf het vir diens in die NG Kerk in Suid-Afrika. Met die oog hierop het hy in Mei 1861 na die Universiteit van Utrecht vertrek om Nederlands te leer en sommer ook sy kursus in die teologie af te rond. 'n Jaar later is hy na Edinburg terug, waar hy nog ná nog twee maande die toelatingseksamen afgelê en georden is.

Op 29 Oktober 1862 vaar hy met die Queen of the South uit Gravesend en op 12 Desember daardie jaar kom hy in Tafelbaai aan. Sy eerste preek in sy nuwe vaderland lewer hy tydens die middagdiens van 14 Desember in die Nieuwe Kerk, die latere NG gemeente Tamboerskloof. Op 13 Januarie 1863 word hy saam met A.I. Steytler en C.M. Fraser, die seun van ds. Colin Fraser van die NG gemeente Beaufort-Wes, wat eweneens, in 1824, as 'n Skotse predikant na Suid-Afrika gekom het, en die vader van mev. pres. Rachel Steyn, deur die aktuarius van die Kaapse Kerk, dr. Abraham Faure, namens die Sinode tot die bediening in die NG Kerk toegelaat. Hy arbei tydelik in die NG gemeente St. Stephens in die Moederstad, maar gou word hy na Sutherland beroep en op 1 April met eenparige stemme na die kort tevore gestigte gemeente Lady Grey beroep. Hy neem die beroep na die Noordoos-Kaap aan en word op 30 Augustus in dié verafgeleë gemeente bevestig.

Lady Grey het destyds nog in sy pionierstyd gestaan en hy was verplig om dorp en gemeente van onder af op te bou. Aan die oostelike en suidoostelike kant het ds. Ross se gemeente in die beginjare geen afgebakende grense gehad nie sodat sy arbeidsveld in dié rigtings oor die Drakensberg tot in Temboeland en Griekwaland-Oos gestrek het. Dié uitgestrekte gebied het hy gereeld te perd besoek en op sentrale plekke het hy buiteposte gestig, waarvan verskeie later tot afsonderlike gemeentes ontwikkel het: Barkly-Oos (1873), Cedarville (1888), Elliot (1890), Rossville (1893), so genoem na die leraar van Lady Grey, en Ugie (1903). As leraar van Lady Grey en konsulent van die buurgemeentes het dr. Ross 'n leidende rol gespeel in die totstandkoming van dié gemeentes.

Ook het van die begin af alles in sy vermoë gedoen om die onderwys in sy gemeente te bevorder. Deur die stigting van buiteskole in die distrik en daarna die oprigting van 'n kosskool vir seuns (later die staatskool) en 'n skool vir armes op die dorp, het die onderwys groot vooruitgang getoon. In die baanbrekersdae het sy regskennis goed te pas gekom. In die uitleg van die dorp en die verkoop en die transporteer van erwe het hy die kerk en die gemeenskap gedien. As kassier van die gemeentekas het hy gesorg dat die kerk se geldsake op 'n gesonde voet bly.

Nadat sy sig, wat nooit sterk was nie, so verswak het dat hy byna blind geword het, het hy in 1908 ná bykans 45 jaar op Lady Grey die tuig neergelê. Hy het op die dorp bly woon en ook daar gesterf.

Vir die Kerk in die algemeen het ds. Ross baie beteken. As geleerde in nié net die teologie nie, maar ook in die regte, het hy in Rings- en Sinodale vergaderings hoog aangeskryf gestaan en aan die Kerk belangrike dienste bewys, ook deur sy aandeel in die optrek en verduideliking van die kerklike wette en bepalings.

Soos so baie van die ander Skotse predikante het ds. Ross hom gou met die Boere vereenselwig en tydens die Anglo-Boereoorlog het een van sy seuns, destyds onderwyser op Pretoria, aan die Boerekant geveg. Weens ds. Ross se openlike simpatie met die Boere is hy in hegtenis geneem en van hoogverraad aangekla. Ná 24 dae in die tronk is hy egter op 4 Mei 1901, 20 dae voor sy 70ste verjaardag, van die aanklag vrygespreek.

Enkele maande nadat ds. Ross op Lady Grey bevestig is, het sy verloofde, Agnes Kinmont Duncan, na Suid-Afrika gekom en op 16 November 1863 is hulle deur dr. Abraham Faure in die huwelik bevestig in sy woning, Leeuwen Rust. Uit die huwelik is 12 kinders gebore, van wie twee betreklik jonk dood is, terwyl 'n getroude dogter met haar twee kleintjies en een van die seuns in 1905 naby Lady Grey verdrink het. Een van die seuns was prof. J.A. Ross van die Grey-universiteitskollege op Bloemfontein. Die pastoriemoeder is reeds op 10 Julie 1890 oorlede, dus was ds. Ross sowat 25 jaar lank wewenaar. 



</doc>
<doc id="64226" url="https://af.wikipedia.org/wiki?curid=64226" title="Oud-Permiese alfabet">
Oud-Permiese alfabet

Die Oud-Permiese alfabet, ook Aboer of Anboer genoem, is ’n "hoogs idiosinkratiese aanpassing" van die Cyrilliese alfabet wat gebruik is vir die skryf van Middeleeuse Komi (Permies).

Die alfabet is in 1372 ontwerp deur ’n Russiese sendeling, Stepan Chrap, ook bekend as sint Stefanus van Perm. Die naam "Aboer" of "Anboer" is afgelei van die eerste twee letters van die alfabet, "An" en "Boer". Die alfabet is ’n aanpassing van die Cyrilliese en Griekse alfabet en stamtekens van die Komi-volk wat baie soos runes gelyk het omdat hulle uitgekerf eerder as geskryf is.

Die alfabet is tot in die 17de eeu gebruik, toe dit deur die Cyrilliese alfabet vervang is. 26 April, die dag van sint Stefanus van Perm, word gevier as Dag van die Oud-Permiese Alfabet.

Die Aboer-inskripsies is van die oudstes in die Oeraalse tale. Die enigste ouer inskripsies is Hongaarse dokumente, eers in die Oud-Hongaarse skrif en later in die Latynse alfabet.

Geskiedenis van die alfabet



</doc>
<doc id="64229" url="https://af.wikipedia.org/wiki?curid=64229" title="NG gemeente Lady Grey">
NG gemeente Lady Grey

Die NG gemeente Lady Grey is die 17de oudste gemeente in die Sinode van Oos-Kaapland van die Nederduitse Gereformeerde Kerk en die 81ste oudste in die hele Kerk, hoewel dit die 19de is wat in Oos-Kaapland gestig is. Twee ouer gemeentes, Middelburg en Komga, het egter intussen met ander gemeentes saamgesmelt.

Op 2 Februarie 1857 het lidmate van die wyk Katrivier van die NG gemeente Aliwal-Noord 'n openbare vergadering op die plaas Vaalbank gehou met die doel om die afstigting van 'n afsonderlike gemeente te bespreek. Daar is toe 'n kommissie benoem om so 'n versoek voor die kerkraad van Aliwal-Noord te lê en om 'n geskikte plek te kry wat as sentrum van so 'n gemeente sou kon dien, want soos in so baie ander gevalle op die platteland, het Lady Grey as 'n kerkdorp ontstaan. Op 30 April 1857 is die plaas Waaihoek van vier broers Botha vir 12 000 riksdaalders gekoop om as kerkplaas te dien en is daar besluit om die goewerneur, indertyd sir George Grey, te vra om toestemming om die plek Lady Grey te noem ter ere van sy vrou.

Op 13 Maart 1858 is 'n vergadering op die plaas Paardenvlies gehou waarop besluit is om 'n kerk van 20 x 11 x 6 m groot met 'n konsistorie (later vergroot) te bou. Die hoeksteen van dié eerste kerkgebou is op 17 Junie 1858 deur ds. Louw (waarskynlik A.A. Louw, destyds leraar van die NG gemeente Fauresmith in die Vrystaat) gelê. Dié kerk is op 25 Februarie 1860 ingewy en dr. Hofmeyr (die bron sê nie watter dr. Hofmeyr nie) het die deur oopgesluit. Onder die sing van Psalm 100:3 het die gemeente die kerk binnegegaan. Ds. Martin van die NG gemeente Aliwal-Noord het die wydingsrede gehou. Op hierdie tydstip was Lady Grey nog steeds 'n wyk van die moedergemeente en moes tot die onderhoud van die leraar van daardie gemeente bygedra word. Die ooreenkoms was dat die wyk £100, 30 hamels en bier mud meel aan die leraar moes gee, op voorwaarde dat hy twaalf maal per jaar op Lady Grey sou preek. Omdat die eerste notuleboek van die gemeente verlore geraak het, kan die datum waarop die gemeente gestig is, net by benadering bepaal word. Daar is egter sekere bewyse wat daarop dui dat dit teen die einde van 1861 moes gewees het. Die getal lidmate was toe slegs 300, nietemin sowat 60 meer as anderhalf eeu later.

Met die beroep van 'n predikant het dit nie so voorspoedig gegaan nie, en meer as 'n jaar lank moes die jong gemeente vakant bly. Die eerste beroep is op 27 Januarie 1862 op ds. Van Heyningen van Lydenburg uitgebring. By die vierde beroep op 1 April 1863 het die keuse geval op ds. David Ross, wat in Desember 1862 na Suid-Afrika gekom het as een van die laaste van die 25 Skotse predikante wat van 1818 tot 1836 en weer van 1862 tot 1867 die tekort aan plaaslike predikante kom verlig het, die regering se verengelsingsbeleid moes kom uitvoer het en, in die geval van die latere predikante, die "liberale" teologie van predikante wat in Holland opgelei is, moes teenstaan. Ds. Ross het die beroep aangeneem, liewer as die een wat hy ook na Sutherland gekry het, en is op 30 Augustus as die gemeente se eerste predikant bevestig.

Lady Grey het destyds nog in sy pionierstyd gestaan en hy is verplig om dorp en gemeente van onder af op te bou. Aan die oostelike en suidoostelike kant het ds. Ross se gemeente in die beginjare geen afgebakende grense gehad nie sodat sy arbeidsveld in dié rigtings oor die Drakensberg tot in Temboeland en Griekwaland-Oos gestrek het. Dié uitgestrekte gebied het hy gereeld te perd besoek en op sentrale plekke het hy buiteposte gestig, waarvan verskeie later tot afsonderlike gemeentes ontwikkel het: Barkly-Oos (1873), Cedarville (1888), Elliot (1890), Rossville (1893), so genoem na die leraar van Lady Grey, en Ugie (1903). As leraar van Lady Grey en konsulent van die buurgemeentes het dr. Ross 'n leidende rol gespeel in die totstandkoming van dié gemeentes.

Ook het hy van die begin af alles in sy vermoë gedoen om die onderwys in sy gemeente te bevorder. Deur die stigting van buiteskole in die distrik en daarna die oprigting van 'n kosskool vir seuns (later die staatskool) en 'n skool vir armes op die dorp, het die onderwys groot vooruitgang getoon. In die baanbrekersdae het sy regskennis kom goed te pas gekom. In die uitleg van die dorp, die verkoop en die transporteer van erwe het hy die kerk en die gemeenskap gedien. As kassier van die gemeentekas het hy gesorg dat die kerk se geldsake op 'n gesonde voet bly. Nadat sy sig, wat nooit sterk was nie, so verswak het dat hy byna blind geword het, het hy in 1908 na bykans 45 jaar op Lady Grey die tuig neergelê. Hy het op die dorp bly woon en dan ook daar gesterf.

Die tweede predikant was ds. J.P. Wolhuter wat op 31 Julie 1908 hier bevestig is en sy emeritaat op 8 Januarie 1934 aanvaar het. So het die gemeente dan in die eerste ses dekades van sy bestaan net twee leraars gehad wat die grondslag moes lê. Gedurende ds. Wolhuter se bediening is die huidige sierlike kerkgebou in 1913 opgerig om die eerste kerkie te vervang wat in 1911 gesloop is. Elf jaar ná die voltooiing van die kerk, was die uitstaande skuld nog £8 000. Ten einde dié skuld te delg, het Gabriël en Johanna Nel verlof by die kerkraad gekry om ’n klein geboutjie op te rig wat as koffiehuis sou dien. Die Nels het die koffiehuis op 24 Januarie 1925 aan die kerk geskenk. Vroue van die gemeente het verversings in die koffiehuis verkoop en kort voor lank is die skuld afbetaal. Dié geboutjie is later in ’n museum omskep en staan bekend as die Lady Grey-museum.

Ná ds. Wolhuter se vertrek het agtereenvolgens di. J.H. de Lange, P.W. Jordaan, J.J.J. van der Merwe en andere Lady Grey bedien.

Die sendingwerk van die gemeente is haas net so oud soos die gemeente self, maar eers in 1918 het die eerste amptelike sendingwerk van die gemeente begin.

Hoewel die gedurige ontvolking van die Oos-Kaapse platteland ook hier sy tol eis, is die gemeente Lady Grey darem nog nie so kommerwekkend klein soos sommige ander gemeentes in die Sinode waarvan 10 minder as honderd belydende lidmate in 2012 oorgehad het nie: Cathcart 84, Indwe 69, Jamestown 90, Klipplaat 40, Mthatha 83, Nieu-Bethesda 58, Port Elizabeth-Oos 92, Rietbron 94, Venterstad 96 en Waterford 47 (almal 2012-syfers), en nog 16 minder as 200 lidmate: Gamtoosvallei (Patensie) 179, Glen Lynden 153, Hofmeyr 138, Loerie 184, Maclear 140, Misgund 140, Murraysburg 166, Pearston 105, Port Elizabeth-Sentraal 132, Sondagsriviermond 168, Sterkstroom 135, Steynsburg 180, Steytlerville 187, Stutterheim 195, Tarkastad 189 en Ugie 137. Die jaartalle hieronder is die jaar waarin die syfers in die Jaarboek van die NG Kerke verskyn het en nie die jaar waarin hulle getel is nie.




</doc>
<doc id="64230" url="https://af.wikipedia.org/wiki?curid=64230" title="Polo">
Polo

Polo is 'n balspel wat gespeel word deur twee spanne van vier spelers te perd op 'n veld van 300x200 meter. Die ruiter is uitgerus met 'n stok van bamboes (mallet) met 'n sigaaragtige dwarshout aan die einde, sodat hy die bal op die grond kan speel sonder om af te klim. Die spel vereis uitstekende ruiterskap en balvaardigheid en vind sy oorsprong in Persië.

Polo het sy oorsprong in antieke Persië waar sy gedokumenteerde geskiedenis in die 5de eeu v.C. teruggevoer kan word. Polosport was aanvanklik 'n militêre oefenspel vir kavallerie-eenhede soos koninklike gardes of ander elitetroepe. Vir die krygers van plaaslike stamme, wat dit met spanne van 100 ruiters elk gespeel het, was polo 'n soort miniatuur-veldslag.

Gaandeweg het polo in Iran 'n nasionale sport geword wat gewoonlik deur adellikes beoefen is – met sowel manlike asook vroulike spelers, soos uit verwysings na die koningin en haar hofdames blyk wat in die 6de eeu n.C. teen koning Khosrau II en sy howelinge gespeel het. Die Persiese literatuur en kuns is 'n ryke bron van inligting oor polosport in die antieke tydperk.

Ferdausi, die befaamde Iranse digter en geskiedkundige, beskryf in sy 9de eeuse koninklike heldedig "Sjahnameh" 'n aantal koninklike polotoernooie. In die oudste verhaal gee die digter 'n romantiserende beskrywing van 'n internasionale toernooi waarin 'n Turaanse span teen die aanhangers van Siyâvash, 'n legendariese Iranse prins uit die vroeë periode van die Persiese Ryk, meegeding het. Die digter verwys op welsprekende wyse na Siyâvash se bekwaamheid op die poloveld.

Ferdausi berig ook van Sjapoer II, 'n 4de eeuse heerser van die Sassaniede-dinastie, wat reeds op sewejarige leeftyd geleer het hoe om polo te speel. Die uitgestrekte Naqsh-i Jahan-plein in die Iranse metropool Isfahan is oorspronklik deur koning Abbas I in die 17de eeu as poloveld aangelê.

Die geesdrif vir polo het vanuit Persië na ander dele van Asië soos die Indiese subkontinent versprei. Sultan Qutb-ud-din Aibak, die Turkiese keiser van Noord-Indië, het slegs vier jaar tussen 1206 en 1210 geregeer nadat hy tydens 'n polotoernooi verongeluk en gesterf het. In die middeleeue het polo ook in die Bisantynse Ryk gewild geraak waar die sport "tzykanion" genoem is. Saam met die uitbreiding van Islam het die sport verder uitgebrei na Egipte en die Levant. Bekende sultans soos Saladin en die Baibars het polo as sport beoefen en by hulle hof bevorder.

In China het polo in die tyd van die Tang-dinastie gewild geraak. Polotonele is dikwels op skilderye en standbeelde uitgebeeld. As oefenspel vir kavallerie-eenhede het polo in die middeleeue in die hele Asië tussen Konstantinopel en Japan 'n belangrike rol gespeel. Dikwels is na polo as die "koninklike spel" verwys.


</doc>
<doc id="64233" url="https://af.wikipedia.org/wiki?curid=64233" title="NG gemeente Burgersdorp">
NG gemeente Burgersdorp

Die NG gemeente Burgersdorp is 'n gemeente van die Nederduitse Gereformeerde Kerk in die Sinode van Oos-Kaapland. Dis die agtste oudste gemeente in dié Sinode en is in 1846 gestig, 54 jaar ná Graaff-Reinet. In die hele NG Kerk was dit die 34ste stigting, waarvan almal behalwe Pietermaritzburg (1839) en Potchefstroom (1842) in die destydse Kaapkolonie geleë was. In 2016 het die gemeente 510 belydende en 135 dooplidmate gehad. Van die belydende lidmate was net 200 jonger as 50, terwyl 140 van die 510 op plase gewoon het.

Teen die einde van 1844 is aan sowat 300 gesinne tussen die Stormbergspruit en die Kraairivier toestemming verleen deur die Ring van Graaff-Reinet om hul eie gemeente hier te stig. Op 27 Desember 1847 het hulle die plaas Klipfontein gekoop, wat destyds aan Gert Buytendach behoort het, om 'n kerk te bou en 'n dorp te stig. Die plaas van 3 607 morge is teen 15 000 riksdaalders aangekoop. Dit was op dié plaas wat die gemeente op 13 Oktober 1846 gestig is. Op 20 Januarie 1847 is 'n veiling van erwe gehou en 75 erwe is verkoop teen 'n gemiddelde prys van £50 pond. 'n Uitsoekerf is reeds in 1846 aan Gert Buytendach geskenk toe die plaas aangekoop is. Die gemeente se oorspronklike grense het die latere gemeentes van Aliwal-Noord en Venterstad ingesluit asook gedeeltes van Dordrecht en Barkly-Oos.

Destyds het die wild op die vlaktes hier in hulle duisende geloop en tydens die reënseisoen in hulle miljoene, waaronder springbokke, blesbokke, wildebeeste, kwaggas en volstruise. Selfs leeus het destyds in die grasmoerasse en luiperds in die bosryke klowe.

Ds. Andrew Murray sr. van Graaff-Reinet was die gemeente se eerste konsulent, wat dienste gehou het in tydelike tente, opgerig met waens waaroor bokseile gespan is. Daarna het die lidmate 'n noodkerk gebou.

Baie van die ingesetenes was hoogs ontstoke toe daar voorgestel is dat hulle die dorp Maitland moet noem ter ere van die goewerneur sir Peregrine Maitland. Hy het egter die eerbewys van die hand gewys omdat die koloniale regering huiwerig was om dié gebied tot landdrosdistrik te verklaar. Die dorp is toe Burgersdorp genoem, volgens sommige ter ere van die burgerkommandos tydens die Sewende Grensoorlog van 1846 tot 1847. Die meer waarskynlike verklaring is egter dat die dorp deur die toedoen van die burgers self gestig is wat die Christendom na die gebied gebring het. Burgersdorp, wat in 1891 'n munisipaliteit geword het, het kerkeiendom gebly tot 1 Januarie 1913 toe die eiendomsreg van die dorpsmeent aan die plaaslike munisipaliteit oorgedra is.

Die eerste NG kerkgebou is in 1848 ingewy, en die nuwe en huidige kerk in 1913 nadat ds. H.W. Geyer die hoeksteen op 29 Junie 1912 gelê het. Die argitek was William Henry Ford. Dié gebou, in 'n tipiese Romaanse boustyl, het 'n indrukwekkende orrel met 1 100 pype. Die preekstoel is uit kiaathout vervaardig en die gebou het 'n indrukwekkende koepel.

Intussen het ds. Dirk Postma op 21 Januarie 1860 'n gemeente van die Gereformeerde Kerk hier gestig nadat vele lidmate die NG Kerk verlaat het, hoofsaaklik weens hulle ontevredenheid oor die sing van die evangeliese gesange, pleks van net die gebruiklike psalms, maar ook weens die liberalistiese tendens in die NG Kerk. In 1869 het hy 'n teologiese seminarium hier gestig, wat in 1905 na Potchefstroom verplaas is.

Uit 10 beroepe was ds. John Murray die eerste om dit aan te neem. Hy was een van die konsulent, ds. Andrew Murray sr. van die NG gemeente Graaff-Reinet, een van die eerste Skotse predikante in die NG Kerk wat die tekort aan predikante in die NG Kerk in die 19de eeu moes kom aanvul, se vyf seuns wat predikant geword het. Die ander vier was William, George, Charles en die bekendste, dr. Andrew Murray, die skrywer van Christelike boeke wat in etlike tale vertaal is.

John vertrek in 1838 op 12-jarige ouderdom saam met die tweede oudste broer, Andrew, na Skotland, vanwaar hulle vader in 1822 as een van die eerste predikant na die Kaap gekom het, om daar onderrig te word. Albei broers het teen 1845 die M.A.-graad in Aberdeen behaal en vertrek saam na Holland om daar aan die Universiteit van Utrecht vir predikant te leer. In 1848 maak hy in sy briewe aan sy vader op Graaff-Reinet melding van die noodsaaklikheid van 'n teologiese seminarie vir Suid-Afrika. Die volgende jaar aanvaar hy, kort na sy terugkoms in Suid-Afrika, 'n beroep na Burgersdorp, wat net drie jaar vantevore gestig is.

Meer as twee jaar ná die stigting was die gemeente nog altyd vakant en dit het hom moeilik geval. Daarom ook was dit 'n besonder blye vooruitsig toe ds. John Murray die beroep aangeneem het wat op 12 Februarie 1849 op hom uitgebring is. Toe die beroep uitgebring is, staan die volgende treffende woorde wat aan hom geskryf sou word, in die notule aangeteken: ""… en wij vertrouwen dat u WelEerw. de goedheid zal hebben om deze ons plegtig en eenparig roeping te willen aannemen, daar wij hebben u Wel. Eerw. Hier hoog noodig en wij hebben reden te geloven dat als de Heer in genade u WelEerw. mogte u daartoe bewilligen uwe arbeid zal hier veel gezegend worden."" Die kerkraad is nie in sy verwagting teleurgestel nie. Ds. Murray het hom die beroep laat welgeval en die plegtige bevestiging het op 26 Mei 1849 plaasgevind. Ds. A. Murray van Graaff-Reinet, vader van ds. John Murray, het 'n treffende rede uitgespreek na aanleiding van Hebr. 13:17: ""Zijt uwen voorgangeren gehoorzaam, en zijt hun onderdanig; want zij waken voor uwe zielen, als die rekenschap geven zullen; opdat zij dat doen mogen met vreugde en niet al zuchtende; want dat is u niet nuttig."" By die geleentheid was ook teenwoordig ds. John Taylor van Cradock, ds. John Pears van Somerset-Oos en ds. Andrew Murray jr., 'n broer van ds. John Murray. Die feit dat vader en twee seuns in die evangeliebediening aan die verrigtinge deelgeneem het, het 'n besonder diep indruk op die gemeente gemaak. 'n Berig lui: ""Deze heilige inzegening was een gezigt van geene gewone belangstelling.""

Die intreepreek het gehandel oor 2 Kor. 5:20: ""Zoo zijn wij dan gezanten van Christus wege, als of God door ons bade; wij bidden van Christus wege: laat u met God verzoenen."" Ds. Taylor, wat sedert die stigting van die gemeente konsulent was, het op Maandagoggend afskeid geneem. Dit toon dat die mense toe nie so haastig was om weg te kom nie. Die Maandagoggenddienste van die tyd wat nogal baie voorkom, was vir die mense van besondere betekenis omdat dit hulle in staat gestel het om nog vir laas tot aanbidding saam te kom voordat hulle huiswaarts keer. Ds. Taylor se afskeidswoord was Fil. 1:7, ""Alleenlijk wandelt waardiglijk het Evangelie van Christus..."" Hy was geliefd in die gemeente en volgens 'n berig in "De Zuid-Afrikaan", 25 Junie 1849, is daar groot lof aan hom toegeswaai, veral vir sy hulp aan en belangstelling in die Voortrekkers oor die grense.

Nog voor Ds. Murray se koms is daar besluit om die bou van 'n pastorie uit te stel. Dit skyn asof die kerkraad eers wou wag totdat daar 'n vaste leraar is voordat daar gebou sou word. Drie maande na die reeds gemelde besluit is ds. Murray bevestig en in sy vergadering van 3 September 1849 het die kerkraad besluit om die bou van die pastorie aan A. en D. Hockley van Cradock op te dra teen 'n bedrag van 18 973 riksdaalders. Hierdie gebou sou 75 jaar lank as pastorie grbruik word. Ds. Murray is in 1850, die jaar na sy aankoms, op Burgersdorp in die huwelik bevestig met mej. Maria Ziervogel van Somerset-Oos.

Dit was eers meer as twee jaar ná die stigting van die gemeente dat daar met die gereelde bearbeiding 'n aanvang geneem kon word. Die geestelike toestand in die gemeente was dus nie in alle opsigte soos dit behoort te wees nie. Die opkoms na die eredienste was wel bevredigend, maar tog ook teleurstellend, want terwyl daar by 'n nagmaalsgeleentheid soms tot 2 000 toehoorders was, was die getal Nagmaalgangers egter net 100. Die konsulent het van die begin af ook 'n Engelse diens gehou en ds. Murray het daarmee voortgegaan. Huisgodsdiens is byna deur alle huisgesinne waargeneem. In sommige huise is daar egter van formuliergebede gebruik gemaak. Ds. Murray het hom veral op geestelike arbeid toegelê en daarom wou hy so graag ook bidure in die gemeente tot stand bring, maar dit wou nie eintlik posvat nie. In die godsdiensverslag van 1850 sê ds. Murray dan ook die volgende omtrent die bidure : ""Algemeen echter is het moeilik dezelve in te voeren daar de eigenaardige denkwijze welke in deze gemeente heerschende is eene bijzondere hinderpaal in den weg stelt."" Die eienaardige denkwyse is veral aangetref by die persone wat ook teen die sing van die gesange gekant was. Dit was die Dopper-element, soos dit in die gewone spreektaal uitgedruk word.

Burgersdorp se bewoners het nie daarvan gehou dat daar 'n dorp te Buffelsvlei (die latere Aliwal-Noord) ontwikkel nie. 'n Berig in "De Zuid-Afrikaan" van 8 November 1849 lui dat die heer Montagu 'n besoek aan Buffelsvlei gebring het ""ten einde de voorgenomen stad aldaar in oogenschouw te nemen van welke nooit iets zal worden"". Die berig gaan voort deur te sê dat daar veel teen Burgersdorp gesê en geskryf is en dat die ander plek in groot mate aan die publiek opgedring is. Daar was egter niks aan die saak te doen nie en in 1850 het sake al so ver ontwikkel dat die bewoners om 'n afsonderlike gemeente by die kerkraad aansoek gedoen het. Die kerkraad het die aansoek gesteun, maar die Ring het geoordeel dat dit wenslik is om weens die Grensoorlog en ander omstandighede die stigting van 'n gemeente voorlopig uit te stel. Eers in 1852 is Aliwal-Noord tot 'n afsonderlike gemeente gestig. Vier jaar later is die tweede dogtergemeente, naamlik Dordrecht, gestig.

Daar word nie gesê wie die voorsinger in die gemeente was nie, maar dit is eenmaal so dat elke gemeente graag ’n orrel wil hê. In die vergadering van 5 Junie 1853 het die kerkraad op versoek van talle lidmate planne beraam om ’n orrel aan te koop. Deur middel van kollektes as andersins is geld ingesamel en in September 1854 het die kerkraad besluit om 'n orrel te bestel. Dit was egter eers drie jaar later (1857) dat die orrel aangekom het.

Daar is nie dadelik 'n orrelis aangestel nie en die heer G. Sichel het sy dienste gratis aangebied. Aan die begin van 1859 moes hy egter sy dienste opsê en die kerkraad het hom baie bedank en dit was net 'n tydjie vantevore dat hy ’n beurs van £20 ontvang het as erkenning vir sy dienste. Ná hom is J. van Staveren in 1860 as eerste orrelis aangestel. Hy het egter nie lank aangebly nie en Sichel het weer as orrelis ageer.

Daar is reeds aangetoon dat ds. Murray hom besonder vir die geestelike belange van die gemeente beywer het. Reeds in 1851 het hy in die godsdiensverslag die vraag behandel wat die stellige vrugte van die prediking van die evangelie in die gemeente was. Hoewel daar vir hom bewyse was van meer belangstelling asook meer erns in die geestelike lewe, gaan hy voort deur te sê: "" ... daarintegen heeft men te klagen dat er in deze gemeente weinig of niets gehoord wordt van volstrekt onverschilligen en wereldgezinden die tot eene waarachtige bekering zijn gekomen. Velen zelfs die weleens rede geven om te hopen dat zij als heilbegerigen mogen beschouwd worden, wekken weêr zorg en vrees by de ondervinding dat zij niet verder komen dan het zoeken, ja welligt tevredenzijn met zoeken zonder vinden. Het moge waar zijn dat wij den dag der kleine dingen niet te verachten hebben,—dat het slechts onze pligt (is) de middelen der genade getrouW toe te passen op de zondaar, terwijl de uitwerking en zegen er op in Gods vrijmagt gesteld zijn,—evenwel is het ten hoogste zorg-wekkend zoovele bloesems te zien welke niet tot rijpheid kunnen komen. En wanneer wij de stellige en onbepaaldc beloften van Gods Woord vooral ten aanzien van de gave des H. Geestes beschouwen, dan is het diep beschamend dat er zoo weinig van 's Geestes werk bespeurd kan worden in de bekeering van onbekeerden, en ook in het koomen tot eene heldere en blijde bewustheid van hun aandeel door een opregt geloof aan de verlossende ge-nade van onzen Heerc Jezus Christus, bij clezulken van wie men gaarne hopen wil dat zij den Heer in waarheid zoeken.""

Dié aanhaling teken nie alleen die toestand in die gemeente nie; dit laat ’n mens ook 'n helder insig kry van hoe ds. Murray oor die bediening van die Woord gevoel het en hoe swaar die heil van siele by hom geweeg het. Daar was ook die ernstig gesindes in die kerkraad en gemeente wat saam met ds. Murray gevoel het. Terwyl ds. Murray in die geestelike belang van die gemeente graag wou sien dat daar bidstonde in die buitewyke tot stand sou kom, het hy ook steun in die kerkraad gehad. In die kerkraadsvergadering van 31 Januarie 1857 bring diaken Van Zyl dit onder die aandag van die kerkraad, naamlik ""de behoefte der gemeente ten opzigte van het huizelijk gebed als ook van bidstonden en wenscht dat de kerkeraad hierin werkzaam zal zijn, als ook in het algemeen dat de kerkeraad meer naauwlettend en belangstellend zich den geestelijken toestand der gemeenteleden zal aantrekken.""

Hierdie saak is uitvoerig bespreek en daar is ooreengekom om die gemeente in wyke te verdeel sodat elke lid van die kerkraad meer besonder belang kon stel in die kerklike toestand van die gemeentelede in sy eie wyk. Daar moes veral in gesprekke asook langs ander weë gewys word op die belang van die gemeenskaplike gebed by die huisgodsdiens. Daar is verder besluit om met die April-nagmaal 'n bidstond in kerk te hou en om met bidstonde in die verskillende wyke te begin wanneer die gemeente daartoe opgewek kan word. Ds. Murray het sonder twyfel alles in sy vermoë gedoen die geestelike belange van die gemeente te bevorder. Dit is besef en daarom het gemeentelede dit jammer gevind dat hy ook nog as konsulent van ander gemeentes so veel moes doen.

In die "Albert Times", 4 Januarie 1855, kom die volgende berig voor: ""Er is eene algemeene klagte onder de gemeente van Burgersdorp dat haar onvermoeide en yverige leeraar, door den Ring, drie malen zwaarder lasten opgelegd wordt dan eenig ander leeraar in de Kolonie."" Die berig deel dan verder mee dat ds. Murray gedurende Desember 500 myl afgelê het, die helfte waarvan wellig te perd was. Hy het drie of vier maal gepreek by buitedienste op plase 40 of 50 myl van die dorp en dan het hy ook nog Nagmaal op Colesberg en Aliwal-Noord bedien.

Te alle tye het die plaasbewoner ook maar sy moeilikhede gehad wanneer hy kerk toe moes gaan en die vraagstuk van losies was dikwels geen geringe nie. 'n Brief gedateer Stormbergspruit, 30 November 1855, wat in die "Albert Times" verskyn het, is 'n mooi voorbeeld van hoe die plaasbewoner sake beskou het. Die brief is ook 'n voorbeeld is van hoe Afrikaans toe al in die Nederlandse skryfvorm voorgekom het. Die brief lui: ""Mijn Heer Courant Schrijver: Ik het een kleine zwarigheid, daarom hoop ik dat gij mij helpen zal. Ik wil graag dikwijls na de Kerk kom, maar ik vint het so moeilijk om herberg te krijge, met een hotel kan ik niet klaar kome, daarom denk ik als een fatsoenlijke mens hem daar op toeleg om buite mense te loseere dat hy veel aftrek krijge zal. Op ander dorpe was ik gewoon by de winkeliers losies te krijge en voer voor mijn paarde zonder dat ik een oortje behoef te betale, daar het hulle expres kamertjies gehou voor de buite man, maar op Burgersdorp ziet ik is hulle al te snoep en daar stuur hulle jou van oost na west. EEN BOER."”

In die Sinode van 1857 is ds. Murray tot Assessor gekies en tydens dieselfde Sinode is hy ook tot professor van die Kweekskool beroep. Hierdie beroep het hy aanvaar en na 'n negejarige bediening het hy op 31 Januarie 1858 afskeid geneem van die gemeente. Volgens 'n berig in "De Kerkbode" het die kerkraad by die geleentheid dr. Servaas Hofmeyr van Colesberg as konsulent benoem. Dit was onwettig, want die Ring of Ringskommissie moes konsulente benoem. Nietemin, dit is nie as 'n wederregtelike daad beskou nie en van ringsweë is daar ook nie beswaar gemaak nie.

Daar was 'n groot opkoms vir die afskeidsgeleentheid. Die kerk was heeltemal te klein en alles het getuig van die liefde en toegeneentheid vir die leraar. Nie alleen was die gemeentelike bywoning goed nie, maar as verdere bewys van die hoë agting waarmee ds. Murray bejeën is, het daar ook mense van Aliwal-Noord, Smithfield, Cradock, Dordrecht, Queenstown, Colesberg en Middelburg gekom. Die afskeidsrede was na aanleiding van Fil. 1:27 vir die volwassenes en oor 1 Joh.: 28a vir die kinders. 'n Berig in die "Albert Times", 9 Januarie 1858, deel mee dat die gemeente met blydskap aan ds. Murray £80 gegee het om die koste van sy vertrek te help bestry. Dit is egter nie as die gewone gemeentelike beurs beskou nie, want die dag ná die afskeid het daar volgens "De Kerkbode" 'n pragtige gebeurtenis plaasgevind: Op Maandag, 1 Februarie, voor ds. Murray sou vertrek, het die kerkrade van Burgersdorp, Aliwal-Noord en Dordrecht vir laas saam na die pastorie gegaan en 'n adres saam met 'n beurs van £190 aan ds. Murray oorhandig. Die gebaar het ds. Murray sekerlik diep geroer waar die dogtergemeentes saam met die moedergemeente 'n tasbare blyk van hul waardering vir sy dienste gegee het. Nogeens het die skare in die kerkgebou vir 'n godsdiensoefening saamgekom en daarna is ds. Murray en sy gesin ses myl ver deur 'n groot aantal lidmate gesel en uitgeleide gedoen.

Gedurende sy verblyf te Burgersdorp is ds. John Murray diep getref geword deur die onkunde van die jongmense van die gemeente, en dus het hy dadelik die opstel van twee boeke ter hand geneem, naamlik "De Kinderbijbel" en "Het Catechesatie Boek", wat bedoel was om kennis van die Bybel en van die leer van die Ned. Geref. Kerk te verbrei. Hierdie twee boeke, soos prof. N.J. Hofmeyr later tereg gesê het, het 'n geseënde verandering in die godsdiensonderwys van die jeug van Suid-Afrika gebring. Later het hy verskeie ander stigtelike werke gepubliseer, onder meer "Het Huisaltaar", "De Volksprediker" ens., wat almal geskrywe is met die doel om eenvoudige maar nuttige leesstof te verskaf vir hulle wat weinig voorregte geniet het en wie se voorraad Ieesstof uiters gering was.

Ds. Murray was nederig, toegewyd en bekwaam en 'n ware sielesoeker. Hy kon die Woord met krag en oortuiging verkondig. Veral was dit die kenmerk wanneer by van Gods heiligheid getuig en by sy hoorders volgens Gods heilige eis op bekering en heiligmaking aangedring het. Hy het 'n konsensieuse pligsbesef met 'n helder en nugter verstand in innige godsvrug gepaar. Besadig van geaardheid het hy alle oordrywing gesku. Hy was nie bekend as 'n stryder nie en daarom beskryf eerw. Andries Dreyer hom as volg: ""Als anderen vol vuur te wapenen liepen en in de bresse sprongen, dan zag hij dit rustig aan, en ging voort met het opbouwen der muren van de gevallen vesting. Hij hanteerde niet het zwaard, maar de trof fel. Hij was niet krijgsman, maar arbeidsman.""

As professor aan die Kweekskool het hy groot invloed op sy studente uitgeoefen en prof. Hofmeyr het getuig dat hy die benoeming as professor aanvaar het omdat hy geweet het wat dit vir hom sou beteken om saam met prof. Murray as hoogleraar op te tree. Aan ons volk het hy die "Kinderbybel" gelewer, wat van besondere betekenis was, asook sy Katkisasieboek wat nog dekades lank gebruik is.

Tydens die vakature ná ds. Murray se vertrek word hy bedien deur di. Servaas Hofmeyr van die NG gemeente Colesberg en William Murray van Middelburg as respektiewe konsulente totdat aan die begin van 1862 ds. William Cormack, ook 'n Skotse predikant, wat na Suid-Afrika gebring is deur dr. William Robertson, hier bevestig word. Hy dien die gemeente sowat 33 jaar lank met teogewydheid, toe hy sy ontslag in 1895 verkry. Hierna het hy te Rustenburg, Rondebosch, gaan woon en was aan sy dood die oudste predikant in die NG Kerk.

Ds. Cormack se opvolger was ds. Helgard Müller, wat die gemeente slegs 'n jaar lank dien, dog met voortreflike ywer. Hy is in die kerkhof begrawe. In Julie 1898 word ds. H.W. Geyer hier bevestig en dien die gemeente meer as twee dekades. Hy het hom veral beywer vir opvoeding en deur sy toedoen is ook die kerkgebou in Desember 1913 daargestel teen 'n koste van £16 250. Dis geheel van klip gebou in die Romaanse styl. Dié gebou is destyds beskou as een van die sierlikste kerke van enige kerkverband in Suid-Afrika en is vandag nog 'n sieraad vir die dorp.

Burgersdorp ervaar reeds sedert omstreeks 1930 'n afname in sy getal belydende lidmate. In 1933 was sy lidmate die derde meeste, in 1952 die tweede minste en van toe strykdeur die minste van die groot binnelandse dorpe in die Oos-Kaap.

Die onderstaande tabel toon die afname in die lidmaattal van NG gemeentes op die groot dorpe van die Oos-Kaapse binneland. In gevalle waar 'n gemeente by 'n ander ingelyf is of twee gemeentes saamgesmelt het, word hulle syfers deurgaans saam aangedui. Dit geld Middelburg en Middelburg-Uitsig, Grahamstad, Grahamstad-Grenspos en Albanie, Somerset-Oos en Kookhuis asook Queenstown, Queenstown-Oos en Queenstown-Noord (laasgenoemde twee 'n ruk lank as Queenstown-Tuine). Elke dorp of gemeente se hoogste lidmaattal word in vetdruk aangedui. Hieruit blyk dat al die gemeentes hul hoogtepunt ná die middel van die 20ste eeu bereik het, behalwe Burgersdorp, wat sedert 1933 'n afname ervaar. Die gemeentes van Aliwal-Noord, Cradock, Grahamstad en Queenstown is al met meer belydende lidmate in 2014 as sowat 'n eeu vantevore.
Die gesamentlike lidmaattal van dié dorpe het reeds in 1952 'n hoogtepunt van 14 743 bereik, waarna dit teen 1995 teruggesak het tot 11 373, minder as die totaal in 1933 van 11 548. Tussen 1990 en 2000 het die totaal met net 1 381 afgeneem tot 10 572, maar in die daaropvolgende 15 jaar het die afname versnel toe die gemeentes 2 932 lidmate verloor het en te staan gekom het op 'n totaal van slegs 7 640. Dis 'n verlies van meer as 'n kwart van die lidmate.





</doc>
<doc id="64234" url="https://af.wikipedia.org/wiki?curid=64234" title="Ashley Johnson">
Ashley Johnson

Ashley Johnson (gebore 9 Augustus 1983) is 'n Amerikaanse aktrise. Sy is bekend vir haar rolle in die rolprente "Fast Food Nation" (2006) en "The Avengers" (2012), en in die televisiereeks "Blindspot" (2015).







</doc>
<doc id="64235" url="https://af.wikipedia.org/wiki?curid=64235" title="Krokodilrivier (Limpopo)">
Krokodilrivier (Limpopo)

Die Krokodilrivier is 'n takrivier van die Limpoporivier wat in Roodepoort, Gauteng ontspring en noord vloei tot dit by die Maricorivier aansluit, om die Limpoporivier te vorm.

Die oorsprong van die Krokodilrivier is net noord van Ontdekkersweg by Witpoortjiestasie in Krugersdorp. Hier is die rivier nog 'n klein stroompie genaamd "Muldersdrif se Loop". Dit vloei noord, oor die Witpoortjie-waterval in die Walter Sisulu Nasionale Botaniese Tuin in Roodepoort en onderdeur die N14 nasionale pad by Muldersdrift.

Hiervandaan kronkel die rivier nog noordwaarts, verby die Lanseria-lughawe en vloei in die Hartbeespoortdam in. Anderkant die dam hou die rivier noordwes, verby Brits en deur die Rooikoppiesdam. 

Die rivier vloei steeds noordwes, suid verby Thabazimbi tot waar dit met die Maricorivier saamvloei om die Limpoporivier te word, net wes van 'n gehuggie "Rooibokkraal" op die grens van Botswana en Suid-Afrika. 


</doc>
<doc id="64242" url="https://af.wikipedia.org/wiki?curid=64242" title="ICloud">
ICloud

iCloud is ’n wolkbergings- en verwerkingsdiens van Apple Inc. wat op 6 Junie 2011 bekendgestel is by die Apple Wêreldwye Ontwikkelaarskonferensie (WWOK). Die diens laat gebruikers toe om data soos musieklêers op afgeleë rekenaarbedieners te berg om later af te laai na veelvuldige dienste soos iOS-gebaseerde toestelle en persoonlike rekenaars wat met OS X of Microsoft Windows werk. Dit vervang ook apple se MobileMe-diens, en tree op as ’n datasinkroniseringsentrum vir e-pos, kontakte, kalenders, boekmerke, notas, taaklyste en ander data. In 2012 het die diens reeds meer as 100 miljoen gebruikers.

iCloud is die nuutste verpakking van Apple se wolkdataverwerkingsdiens. Dit was vroeër bekend as iTools in 2000, .Mac in 2002 en MobileMe in 2008.

Op 30 Junie 2012 sal MobileMe ophou funksioneer met ’n gratis uitbreiding tot op daardie datum aan enigeen wat ’n rekening gehad het voor die bekendstelling van iCloud.

Die amptelike webblad, www.icloud.com, het vroeg in Augustus aanlyn gegaan vir Apple-ontwikkelaars. Op 12 Oktober 2011 het iCloud beskikbaar geword deur ’n opdatering van iTunes. In minder as ’n week na die bekendstelling van iCloud het dié diens 20 miljoen gebruikers gehad.

Die eerste amptelike vermelding van iCloud deur Apple het op 31 Mei 2011 plaasgevind toe in ’n persverklaring aangekondig is dat Apple die diens by die WWOK op 6 Junie 2011 sou demonstreer. ’n Banier wat aan die Moscone-sentrum gehang het vir die WWOK het die iCloud-logo vyf dae voor die amptelike bekendstelling getoon.

In die WWOK 2011 se tematoespraak het Apple aangekondig dat iCloud die MobileMe-diens sou vervang en dat die basiese iCloud-diens gratis aangebied sou word.

Die wolkgebaseerde stelsel laat gebruikers toe om musiek, foto’s, toepassings, dokumente, boekmerke, aanmanings, rugsteune, notas, iBoeke en kontakte te berg en dit dien ook as ’n platform vir Apple se e-posbedieners en kalenders. Derdeparty iOS- en OS X-toepontwikkelaars kan iCloud-funksionaliteit in hul toeps inbou deur die iCloud-toepassingprogrammeringskoppelvlak (TPK).

iCloud laat gebruikers met die opsie om die instellings en data op iOS-toestelle met iOS 5 of nuwer te rugsteun. Data wat gerugsteun word sluit foto’s en video’s in die Filmrol, toestelinstellings, toepdata, boodskappe (iMessage, SMS en MMS), luitone en stemboodskappe in. Rugsteune word daagliks gemaak wanneer die toestel vergrendel en aan ’n Wi-Fi-netwerk en elektrisiteit gekoppel is. In die geval van ’n wanfunksionering van enige Apple-toestel, bied iCloud aan om alle data (toepdata ingesluit) te hertel indien die toestel gerugsteun en met iCloud gesinchroniseer was.

Back to My Mac, ook voorheen deel van MobileMe, is nou deel van iCloud. Soos voorheen laat hierdie diens gebruikers toe om op afstand by hul rekenaars aan te teken deur middel van ander rekenaars en hul Apple ID .

’n iCloud-rekening sluit ’n e-posadres soortgelyk aan dit wat MobileMe, .Mac en iTools gebied het in. Anders as MobileMe en sy voorgangers, is ’n e-posadres ’n opsionele deel van ’n iCloud-rekening in die sin dat die gebruiker kan kies om dit nie te gebruik nie, maar steeds die e-pos as hul iCloud Apple ID gebruik. Die e-posrekening is bereikbaar deur enige standaard IMAP-versoenbare e-poskliënt, asook die aanlynwebtoep in iCloud.com.

Gebruikers wat hul bestaande MobileMe-rekeninge na iCloud oorgedra het, het hul “@me.com”-e-posadresse behou, en gebruikers wie se rekeninge MobileMe vooraf gegaan het en ’n me.com en mac.com-rekening gehad het, het albei behou. Soos met die .Mac-na-MobileMe-oorgang kry bestaande gebruikers ’n iCloud.com-adres saam met hul ou adresse, sodat boodskappe wat na enigeen van die e-posadresse gestuur word, in dieselfde inkassie beland.

Soek iPhone, voorheen deel van MobileMe, stel gebruikers in staat om die ligging van hul iOS-toestel of Mac, na te speur. ’n Gebruiker kan die toestel se benaderde ligging op ’n kaart (tesame met ’n sirkel wat die foutspeling insluit) sien en daarmee saam ’n boodskap na die toestel stuur, ’n geluid via die toestel laat klink (selfs indien dit op stilmodus gestel is), die wagwoord van die toestel verander, en die inhoud van die foon af verwyder.

Photo Stream is ’n diens wat saam mat die basiese iCloud-diens verpak word wat gebruikers in staat stel om die 1,000 mees onlangse foto’s vir 30 dae gratis op die iCloud-bedieners te berg. Wanneer ’n foto geneem word met ’n toestel waarop Photo Stream ingeskakel is, word dit outomatiese na die iCloud-bedieners opgelaai; van daar word dit outomatiese gestoot na die res van die gebruiker se geregistreerde toestelle. Die diens is ook geïntegreer met Apple TV wat gebruikers in staat stel om hul onlangse foto's koordloos op ’n HDTV te bekyk.

iTunes Match het op 14 November 2011 die lig gesien en was aanvanklik slegs beskikbaar vir Amerikaanse gebruikers. Vir ’n jaarlikse fooi, kan klante die snitte in hul iTunes-musiekbiblioteek, insluitend musiek wat van CD’s gekopieer of andersins verkry is, skandeer en vergelyk met snitte op die iTunes-winkel. Apple laat klante toe om 25,000 snitte in 256 kgreep/s digitale regtebeheer-vrye AAC-formaat af te laai wat soortgelyk is aan enige ondersteunde oudiolêerformaat, insluitend ALAC en mp3, na die klant se iTunes-biblioteek, met gebruikers wat die addisionele keuse op hul rekenaars het om die oorspronklike weergawe wat op die rekenaar is, te bewaar, of om dit te vervang met dié van die iTunes-winkel. Enige musiek wat nie op die iTunes-winkel beskikbaar is nie, kan deur gebruikers opgelaai word sodat hulle dit op hul ander toestelle of rekenaars kan aflaai, maar aanlynspasie wat benodig word vir die oplaai van snitte wat nie in die iTunes-winkel beskikbaar is nie, word van die gebruikers se afsonderlike iCloud-opslagdiensrekening verkry aangesien nie-iTunes oudioberging nie ingesluit is nie omdat die jaarlikse koste slegs is vir die koppeling van musiek wat nie deur die iTunes-winkel gekoop is nie.

Indien ’n gebruiker ophou betaal vir die diens, sal die afgelaaide musiek in digitale regtebeheer-vrye AAC-formaat wat reeds geberg is op enige toestel, gehou word, of dit nou ’n iOS-toestel of ’n rekenaar is.

iTunes Match is tans beskikbaar in 37 lande, insluitend die VSA, Australië, Verenigde Koninkryk, Meksiko, Spanje en Kanada. Die jaarlikse koste is $24.99, £21.99, €24.99, C$27.99, Mex$300.00, of CHF35.

Elke rekening kry 5 GB gratis bergspasie vir eienaars van ’n iOS-toestel wat iOS 5.x gebruik of ’n Mac wat OS X Lion 10.7.x gebruik. Sekere inhoud wat van Apple se iTunes-winkel gekoop is (tans sluit dit musiek, toeps, oudioboeke, musiekvideo’s, TV-programme en rolprente in) word egter nie hierby ingereken nie omdat dit afsondelik gekoppel is van Apple se iTunes-inhoudsdatabasis met die gebruiker se Apple ID. Dit beteken dat enige inhoud wat voorheen via die iTunes-winkel gekoop is, outomaties, of handmatig, afgelaai kan word na enige geregistreerde toestel (d.w.s. iOS-toestelle en rekenaars). Wanneer ’n gebruiker ’n nuwe toestel registreer kan alle inhoud wat reeds gekoop is van die iTunes-bedieners afgelaai word en nie-iTunes-inhoud van die iCloud bedieners.

Met die bekendstelling in 2011 was 5 GB-spasie gratis beskikbaar. Addisionele bergingspasie kon gekoop word in stapels van 10, 20 of 50 GB (met 50 GB die maksimum) vir VS$20, ₤14 of €16 per 10 GB per jaar.

Naas die gratis 5 GB is MobileMe gebruikers (om presies te wees, slegs diegene met “indiwiduele” lidmaatskap of die met ’n “meester”-rekening, nie die sub-rekening van die “gesinspakket” nie) outomaties ’n bykomende 20 GB gegee totdat die MobileMe-diens op 30 Junie 2012 sluit.

Om ’n nuwe rekening te skep benodig iCloud ’n toestel wat met iOS 5.x of ’n Mac wat met Lion werk. Sinkronisering met ander masjiene benodig ’n rekenaar met Windows Vista (Dienspakket 2) of Windows 7 waarin die iCloud-beheerpaneel gebruik word, of Outlook 2007 of nuwer om kalenders, kontakte en aanmanings te sinkroniseer. As opsionele beykomstigheid kan Internet Explorer 8 of nuwer of Safari 5.1.1 of nuwer gebruik word om boekmerke te sinkroniseer. Aanlyntoegang tot iCloud benodig ’n versoenbare webblaaier. Huidige MobileMe-gebruikers kan hul rekenings na ’n iCloud-rekening skuif met behoud van dieselfde rekeningbesonderhede.

iCloud Communications, ’n telekommunikasiemaatskappy in Arizona het Apple gedagvaar vir kopieregskending kort nadat Apple iCloud aangekondig het. Die hofsaak is ingedien in die V.S. Distrikshof van Arizona en het daarop aangedring dat Apple ophou met die gebruik van die naam iCloud en dat hy ongespesifiseerte monetêre skade moes dek. iCloud Communications het sy naam verander na Clear Digital Communications in Augustus 2011 en die hofsaak teen Apple kort daarna teruggetrek.

iCloud-data word in gekodeerde formaat op Apple se bedieners gehuisves, maar Apple hou ’n algemene sleutel en kan die data dekodeer indian dit van regeringsagentskappe verlang word.



</doc>
<doc id="64246" url="https://af.wikipedia.org/wiki?curid=64246" title="А (Cyrillies)">
А (Cyrillies)

А (kleinletter: а) is ’n letter van die Cyrilliese alfabet en moenie verwar word met A in die Latynse alfabet nie. Dit word uitgespreek as /a/ in Russies, Serwies, Masedonies en Bulgaars of as /ə/ in Tsjetsjnies. Dit is afgelei van die Griekse letter alfa (Α α).

In die ou Cyrilliese alfabet was die letter se naam "az" (азъ) en het dit ’n syferwaarde van 1 gehad.


</doc>
<doc id="64249" url="https://af.wikipedia.org/wiki?curid=64249" title="Б">
Б

Б (kleinletter: б) is ’n letter van die Cyrilliese alfabet. Dit word uitgespreek as "b" en in Afrikaans getranslitereer as B/b. In die ou Cyrilliese alfabet was die letter se naam "boeki" (бѹкы). Dit moenie verwar word met die Cyrilliese letter (В в), wat as "w" uitgespreek word nie. Beide Б en В is afgelei van die Griekse letter beta (Β β).

Die kleinletter lyk amper soos die syfer 6 of soms, veral in geskrewe vorm, soos die Griekse onderkas-delta (δ). 


</doc>
<doc id="64250" url="https://af.wikipedia.org/wiki?curid=64250" title="Edmund de Beer">
Edmund de Beer

Ds. Edmund Zacharias Johannes de Beer (Queenstown, 25 Februarie 1841 – Pietermaritzburg, 25 Mei 1918) was ’n predikant in die Nederduitse Gereformeerde Kerk en een van die eerste vier studente wat hulle in 1858 ingeskryf het om hulle aan die Kweekskool op Stellenbosch as NG predikant te bekwaam.

De Beer was die seun van Samuel Jacobus en Martha Maria Magdalena de Beer (nooiensvan nie verstrek). Sy vader het ’n leidende rol gespeel in die distrik Cradock, waaronder Queenstown destyds geval het en was lid van die Queenstownse Afdelingsraad (’n vroeë voorloper van die huidige distriksrade). De Beer ontvang sy skoolopleiding op Queenstown en gaan daarna na Stellenbosch, waar hy as een van die eerste vier studente van die Kweekskool op 29 Desember 1862 kandidaat in die teologie word. Die eerste vier studente aan die Kweekskool was: 

Ná sy legitimering op 2 Maart 1864 ontvang ds. De Beer twee beroepe: een na Kroonstad in die destydse Oranje-Vrystaat en een na die NG gemeente Dordrecht in die Noordoos-Kaap. Hy neem laasgenoemde aan en word op 10 September 1864 daar bevestig. In dié tyd word die Gereformeerde kerk Dordrecht op 6 Maart 1869 van die Burgersdorp afgestig. Ds. De Beer vertrek hierna na die Moederstad en word op 28 Februarie 1878 op Simonstad bevestig. ’n Jaar of twee later aanvaar hy egter die beroep na die kort vantevore gestigte NG gemeente Drieankerbaai in die voorstad Seepunt waar hy bevestig word op 8 Oktober 1880. Hierna volg Barberton in die destydse Zuid-Afrikaansche Republiek van 27 Augustus 1898 en die NG gemeente Pietermaritzburg van 29 Februarie 1904 tot hy op 25 Februarie 1906 sy emeritaat op sy 65ste verjaardag aanvaar.

Hy bly in die Tuinkolonie aan en as ouderling van die Pietermaritzburgse moedergemeente word hy afgevaardig na die Sinodesittings van die Natalse Kerk. Hy ondersteun die afskaffersbeweging, ’n oortuiging wat sekerlik aangewakker is deur die invloed van prof. Nicolaas Hofmeyr, een van sy professore aan die Kweekskool. Die ander was prof. John Murray, seun van ds. Andrew Murray sr. van die NG gemeente Graaff-Reinet.

Ds. De Beer dien as redakteur van "De Vereeniging", amptelike blad van die Transvaalse Kerk, van Julie 1908 tot die blad se publikasie twee jaar later gestaak word. Onder die opskrif “Ambtsbroeders naar den hemel verhuise” verskyn daar in daardie jare ’n reeks interessante lewensketse van afgestorwe NG predikante deur hom, waarin sy keurige taal en onderhoudende skryftrant duidelik blyk. 'n Voorbeeld is dié beskrywing van ds. John Pears, wat hom jare vantevore op sy eerste admissie-eksamen tot die Kweekskool voorberei het: "Ds. Pears was 'n man van grote geleerdheid. Hij wist veel van allerlei en alleman, feiten, gebeurtenissen, gezegde van sprekers, van schrijvers. Dan had hij zijne eigene opiniën over zaken en personen, meer nog over zaken dan over personen, en die opiniën waren des hoorens en des bedenkens waard. Temeer daar hij ze niet gaf alsof hij wilde zeggen 'daar aan de andere zijde van mijn muur groeit geen gras, is alles buiten de wildernis', maar liever alsof hij uw opinie over het onderhavige wilde uitlokken. Zijn stof raakte nooit op, maar ook zijne gereedschap om van u te ontvangen bleef even groot aldoor."

Volgens sy beskrywing in die "Suid-Afrikaanse Biografiese Woordeboek Deel II" was ds. Beer "vlug van verstand, lief vir studie, opgeruimd van geaardheid en hartlik in die sosiale omgang. Kenmerkend was sy toegewyde godsdienstige lewe en kinderlike vertroue" op die Here.

Ds. De Beer se eerste vrou, Anna Flowerdew Fincham, is in November 1891, toe hulle die pastoriepaar van die NG gemeente Drieankerbaai was, oorlede. Hulle was 27 jaar lank getroud. Sy tweede huwelik is gesluit op 5 April 1893 met Frederica Dorothea Roux, wat ná haar pa, ds. Piet Roux, se aftrede as leraar van die NG gemeente Smithfield saam met hom en die res van die gesin in Seepunt se kusweg in 'n herehuis kom woon het. Ds. De Beer het deur dié huwelik 'n oom geword van die Afrikaanse kultuurleidster en taalstryder Mabel Jansen, wie se ma, Louise (getroud met Samuel Henri Pellissier), 'n suster van Frederica was. Albei ds. De Beer se huwelike was kinderloos.



</doc>
<doc id="64251" url="https://af.wikipedia.org/wiki?curid=64251" title="В (Cyrillies)">
В (Cyrillies)

В (kleinletter: в) is ’n letter van die Cyrilliese alfabet en moenie met die Cyrilliese Б of die Latynse B b verwar word nie. Dit word uitgespreek soos die Afrikaanse letter "w" en word gebruik in Russies, Oekraïens, Belarussies en Serwies. In die ou Cyrilliese alfabet was die letter se naam "wede" (вѣдѣ) en het dit ’n syferwaarde van 2 gehad.

Beide В en Б is afgelei van die Griekse letter beta (Β β). 


</doc>
<doc id="64253" url="https://af.wikipedia.org/wiki?curid=64253" title="Г">
Г

Г (kleinletter: г) is ’n letter van die Cyrilliese alfabet. Dit word uitgespreek as /g/ of /ɦ/, na gelang van die taal. Dit word gewoonlik getranslitereer met die Latynse letter G, maar vir Oekraïense, Belarussiese en Roeteense name en woorde word H gebruik. 

In die ou Cyrilliese alfabet was die letter se naam "glagol" (глаголь) en het dit ’n syferwaarde van 3 gehad.


</doc>
<doc id="64254" url="https://af.wikipedia.org/wiki?curid=64254" title="Ґ">
Ґ

Ґ (kleinletter: ґ) is ’n letter van die Cyrilliese alfabet wat in Oekraïens en soms Belarussies gebruik word. Dit word uitgespreek as /g/ en moenie met die Cyrilliese letter Г verwar word nie. 


</doc>
<doc id="64255" url="https://af.wikipedia.org/wiki?curid=64255" title="Д">
Д

Д (kleinletter: д) is ’n letter van die Cyrilliese alfabet. Dit is afgelei van die Griekse letter delta (Δ δ) en word uitgespreek as /d/. In die ou Cyrilliese alfabet was die letter se naam "dobro" (добро) en het dit ’n syferwaarde van 4 gehad. 

In kursiewe en geskrewe vorm het die kleinletter twee vorme: д of g.


</doc>
<doc id="64256" url="https://af.wikipedia.org/wiki?curid=64256" title="Ђ">
Ђ

Ђ (kleinletter: ђ) is ’n letter van die Cyrilliese alfabet wat in Serwies gebruik word. Dit word uitgespreek as /dʑ/. 


</doc>
<doc id="64257" url="https://af.wikipedia.org/wiki?curid=64257" title="Ѓ">
Ѓ

Ѓ (kleinletter: ѓ) is ’n letter van die Cyrilliese alfabet wat in Masedonies gebruik word. Dit word as /ɟ/ of /dʑ/ uitgespreek en moenie met die ander Cyrilliese letters Г en Ґ verwar word nie. 


</doc>
<doc id="64258" url="https://af.wikipedia.org/wiki?curid=64258" title="Е (Cyrillies)">
Е (Cyrillies)

Е (kleinletter: е) is ’n letter van die Cyrilliese alfabet en moenie met die letter E in die Latynse alfabet verwar word nie. In Bulgaars, Masedonies, Serwies en Oekraïens word dit /e/ of /ɛ/ uitgespreek en in Russies en Belarussies as /jɛ/ (of /i/ as dit onbeklemtoon is). In die ou Cyrilliese alfabet was die letter se naam "jest" (ѥстъ) en het dit ’n syferwaarde van 5 gehad.


</doc>
<doc id="64259" url="https://af.wikipedia.org/wiki?curid=64259" title="Ё (Cyrillies)">
Ё (Cyrillies)

Ё (kleinletter: ё) is ’n letter van die Cyrilliese alfabet wat in Russies, Belarussies en ’n paar Turkse tale gebruik word en moenie met die Afrikaanse letter E met ’n deelteken verwar word nie. Die letter is in 1797 deur onder andere die Russiese historikus Nikolai Karamzin gewild gemaak, maar is eers in die veertigerjare van die 20ste eeu gestandaardiseer.

Dit is ’n unieke letter wat uit die Cyrilliese (e) ontstaan het. Dit word as /jo/ uitgespreek en is feitlik altyd beklemtoon. As ’n woord met ’n (ё) verbuig of ’n samestelling gevorm word en die klem skuif na ’n ander plek in die woord, verander die (ё) in ’n gewone onbeklemtoonde (e), wat as /i/ uitgespreek word. Voorbeeld: Die naam Petrograd (Петроград) is afgelei van die naam Pjotr (Пётр). In Russies skuif die klem in Petrograd na die "grad"-gedeelte van die naam en die (ё) verander in ’n onbeklemtoonde (e); dit word dus "Pitragrád" uitgespreek.

In Engels word die letter dikwels as ’n "e" beskou en so getranslitereer, en dit lei tot die verkeerde uitspraak van name. So is die bekende naam "Potemkin" byvoorbeeld in Russies Потёмкин, en die uitspraak is dus "Potjómkin". So ook word die van van Michail Gorbatsjof, wat in Engels as Gorbachev getranslitereer word, in Russies as Горбачёв geskryf, wat 'n uitspraak van "Ghorbatsjóf" aandui. 

Die letter jo is die sewende letter van die Russiese alfabet, maar hoewel dit ’n ander klank as je verteenwoordig, word dit dikwels as dieselfde letter gehanteer. In woordeboeke kom die woord ёж byvoorbeeld tussen едок en ездить.

(Ё) verteenwoordig die foneem /o/ ná /j/ of ’n sagte medeklinker (ook soms ná (ж) of (ш)), en dit het altyd die klem op. Wanneer die klem wegskuif van die letter, word dit ’n gewone (e). ’n Onbeklemtoonde (ё) kom net soms voor, byvoorbeeld in Russiese woorde waar (ё) ’n sekondêre klem ophet (soos in woorde wat die voorvoegsels трёх- (drie-) en четырёх- (vier-) het), in afleidings van die letter self (ёфика́тор: "jofikator"), en in leenwoorde (кёнигсбе́ргский: die byvoeglike namwoord van die Duitse Königsberg, en сёрфинги́ст: "surfingist", van die Engelse woord "surfing").

Van die middel 1730's af is die letter soms as (іо) of (і͡о) geskryf en dit het in 1783 die amptelike skryfwyse geword. Dit was egter nooit baie gewild nie. In die plek daarvan is soms о, ьо, їô, ió en ио gebruik.

In 1783 is die letter (ё) op ’n vergadering van die nuut gestigte Russiese Akademie voorgestel. Dit het later in dié jaar amptelike erkenning gekry. Dit is in 1795 die eerste keer deur die digter Iwan Dmitrijef in druk gebruik. Dit is later ook deur invloedryke skrywers soos Nikolai Karamzin en Gawrila Derzjawin gebruik, en dit het verseker dat die letter in die letterkunde opgeneem is.

Die deelteken dien geen ander doel in Russies nie; dit word slegs gebruik om tussen (е) en (ё) te onderskei.

Die gebruik van die (ё) was, buiten vir ’n kort tydperk ná die Tweede Wêreldoorlog, nog nooit verpligtend in Russies nie. Dit word meestal gebruik in woordeboeke en in grammatikaboeke vir kinders en tweedetaalgebruikers. Andersins word (е) gebruik, en (ё) kom net voor as dit nodig is om dubbelsinnigheid te vermy, soos om tussen все ("almal") en всё ("alles") te onderskei wanneer dit nie uit die sinsverband duidelik is nie of in minder bekende eiename om die regte uitspraak te verseker. 

Die feit dat (ё) in die gedrukte media met (е) vervang word, veroorsaak dikwels verwarring omdat dit moeiliker is om woorde en name reg uit te spreek of transkribeer. Dit geld veral vir Russiese vanne, soos dié wat op -ев (-jef) of -ёв (-jof) eindig. Dit blyk uit die Engelse spellings van bekende politici se vanne wat op eindig, soos Khrushchev en Gorbachev, omdat die letter in dié taal as ’n (e) getranskribeer word. In Afrikaans word gebruik (Chroesjtsjof en Gorbatsjof). Nog ’n belangrike feit is dat die vanne meestal verkeerd uitgespreek word omdat die klem in baie ander tale vorentoe geskuif word, terwyl die (ё) altyd beklemtoon is. Die regte uitspraak van bogenoemde vanne is dus Chroesjtsjóf en Gorbatsjóf. 

Die ontwikkeling van die rekenaar het ’n groot invloed op die gebruik van (ё) gehad. Die Russiese alfabet het 33 letters, wat (ё) insluit, en die ontwerpers van taalkodes los dikwels die (ё) uit sodat al die Russiese letters in seksies van 16 elk pas. Vroeg al het die ontwikkelaars van sagteware verkies om nie (ё) te gebruik nie.



</doc>
<doc id="64260" url="https://af.wikipedia.org/wiki?curid=64260" title="Є">
Є

Є (kleinletter: є) is ’n letter van die Cyrilliese alfabet wat net in Oekraïens gebruik word. Dit staan vir ’n "e" met ’n j-klank vooraan; dit stem dus ooreen met die Russiese "е" en Serwiese "je". Die letter is ook in Ou Kerkslawies gebruik.


</doc>
<doc id="64261" url="https://af.wikipedia.org/wiki?curid=64261" title="Ж">
Ж

Ж (kleinletter: ж) is ’n letter van die Cyrilliese alfabet. Dit word uitgespreek as /ʒ/ of /ʐ/, na gelang van die taal. Sy naam in die ou Cyrilliese alfabet was "zjiwjete" (живѣтє).


</doc>
<doc id="64262" url="https://af.wikipedia.org/wiki?curid=64262" title="Ѕ (Cyrillies)">
Ѕ (Cyrillies)

Ѕ (kleinletter: ѕ) is ’n letter van die Cyrilliese alfabet wat nog net in Masedonies gebruik word en moenie met die letter S in die Latynse alfabet verwar word nie. Dit word uitgespreek as /dz/ en is voorheen ook in Russies en Oekraïens gebruik. In die ou Cyrilliese alfabet was die letter se naam "dzjelo" (ѕѣло) en het dit ’n syferwaarde van 6 gehad.


</doc>
<doc id="64263" url="https://af.wikipedia.org/wiki?curid=64263" title="Tottenham Hotspur">
Tottenham Hotspur

Tottenham Hotspur is 'n Londense sokkerspan wat in die Premier League speel. Sedert 1899 speel die span se tuiswedstryde op White Hart Lane (wat 'n kapasiteit van meer as 36.000 toeskouers het). Die klub is egter voornemens 'n nuut stadion te bou.
"Die Spurs" is baie gewild in Londen, selfs al het hulle nog net twee keer die liga titel gewen. Die ondersteuners het baie mededinging met die naburige klub Arsenal. Die derby tussen beide spanne is die grootste in Londen en staan bekend as die North London Derby.

"Spurs" werk saam met die Suid-Afrikaanse span Supersport United.




</doc>
<doc id="64264" url="https://af.wikipedia.org/wiki?curid=64264" title="З">
З

З (kleinletter: з) is ’n letter van die Cyrilliese alfabet en moenie met die syfer 3 verwar word nie. Dit word uitgespreek as /z/. In die ou Cyrilliese alfabet was die letter se naam "zemlja" (зємліа) en het dit ’n syferwaarde van 7 gehad.


</doc>
<doc id="64267" url="https://af.wikipedia.org/wiki?curid=64267" title="И">
И

И (kleinletter: и) is ’n letter van die Cyrilliese alfabet. Dit word uitgespreek as /i/ in Russies, Bulgaars, Serwies en Masedonies en as /ɪ/ in Oekraïens. Soms word dit in Russies ook as /ɨ/ uitgespreek. In die ou Cyrilliese alfabet was die letter se naam "izje" of "ik" (ижє, икъ) en het dit ’n syferwaarde van 8 gehad.


</doc>
<doc id="64268" url="https://af.wikipedia.org/wiki?curid=64268" title="І (Cyrillies)">
І (Cyrillies)

І (kleinletter: і) is ’n letter van die Cyrilliese alfabet wat in Oekraïens, Belarussies en Kasaks gebruik word, en moenie met die letter I in die Latynse alfabet verwar word nie. Dit word uitgespreek as /i/.


</doc>
<doc id="64269" url="https://af.wikipedia.org/wiki?curid=64269" title="Blackburn Rovers F.C.">
Blackburn Rovers F.C.

Blackburn Rovers is 'n sokkerspan uit die Engelse dorp Blackburn wat in die Premier League speel. Die klub speel sedert 1890 op Ewood Park (kapasiteit: 31.000). Die span het drie keer die Engelse kampioenskap gewen (die laatste keer in 1995).
Die Suid-Afrikaanse span Blackburn Rovers is vernoem na hierdie klub.





</doc>
<doc id="64270" url="https://af.wikipedia.org/wiki?curid=64270" title="Ї (Cyrillies)">
Ї (Cyrillies)

Ї (kleinletter: ї) is ’n letter van die Cyrilliese alfabet wat in Oekraïens gebruik word en moenie met die Afrikaanse letter I met ’n deelteken verwar word nie. Dit word uitgespreek as /ji/.


</doc>
<doc id="64271" url="https://af.wikipedia.org/wiki?curid=64271" title="Blackburn Rovers (Suid-Afrika)">
Blackburn Rovers (Suid-Afrika)

Blackburn Rovers is 'n sokkerspan in Durban, wat in die National First Division speel. Die span se tuisveld is die Sugar Ray Xulu Stadion, wat 'n kapasiteit van 6 500 toeskouers het.
"Amarover" is vernoem na die Engelse Premier League span Blackburn Rovers.


</doc>
<doc id="64272" url="https://af.wikipedia.org/wiki?curid=64272" title="Й">
Й

Й (kleinletter: й) is ’n letter van die Cyrilliese alfabet wat in Russies, Oekraïens en Bulgaars gebruik word. Dit word "kort I" (Russies: И краткое, "I kratkoje"; Bulgaars: И кратко, "I kratko") genoem en uitgespreek as /j/. Hoewel die letter al in omstreeks die 15de eeu gebruik is, het dit eers in die 1930's amptelike status gekry. 


</doc>
<doc id="64275" url="https://af.wikipedia.org/wiki?curid=64275" title="Ј (Cyrillies)">
Ј (Cyrillies)

Ј (kleinletter: ј) is ’n letter van die Cyrilliese alfabet wat in Serwies, Masedonies en Azerbeidjans gebruik word en moenie met die letter J in die Latynse alfabet verwar word nie. Dit word uitgespreek as /j/.


</doc>
<doc id="64277" url="https://af.wikipedia.org/wiki?curid=64277" title="Maritzburg United">
Maritzburg United

Maritzburg United is 'n sokkerspan in Pietermaritzburg, wat in die Premier Sokkerliga speel. Sedert 2005 speel "United" professioneel sokker, nadat hulle Tembisa Classic se lisensie oorgeneem het. Die span speel sy tuiswedstryde in die Harry Gwala Stadion, waar 12 000 mense die wedstryd kan aanskou.




</doc>
<doc id="64280" url="https://af.wikipedia.org/wiki?curid=64280" title="К (Cyrillies)">
К (Cyrillies)

К (kleinletter: к) is ’n letter van die Cyrilliese alfabet en moenie met die letter K/k in die Latynse alfabet verwar word nie. Dit word uitgespreek as /k/. In die ou Cyrilliese alfabet was die letter se naam "kako" (како) en het dit ’n syferwaarde van 20 gehad.


</doc>
<doc id="64281" url="https://af.wikipedia.org/wiki?curid=64281" title="Krokodilrivier (Mpumalanga)">
Krokodilrivier (Mpumalanga)

Die Krokodilrivier is 'n groot rivier wat deur Mpumalanga, Suid-Afrika vloei.

Die Krokodilrivier ontspring in die Steenkampsberge noord van Dullstroom, Mpumalanga, en is 'n takrivier van die Komatirivier. Dit staan ook bekend as die Krokodilrivier (Oos) om verwarring te voorkom met die 
Krokodilrivier in die weste van die ou Transvaal.

Die Krokodilrivier in Mpumalanga het 'n opvangsgebied van 10 446 km. Stroomop is die gewilde forelhengelplekke rondom Dullstroom. Na die Kwenadam vloei die rivier deur Schoemanskloof, oor die Montrose-waterval na die Laeveldse landbougebied. Die stelselmatige afname in die volume van die rivier is waarskynlik a.g.v. wateronttrekking vir landboubesproeiing en natlei van vrugteboorde. Daarna vloei dit deur Nelspruit se nywerheidsgebied, dan langs die Krugerwildtuingrens en groot suikerrietplantasies, en naby Komatipoort vloei die rivier in die Komatirivier in.

Die rivier vorm die volle suidelike grens van die Krugerwildtuin. Die oewer verskaf uitstekende wildkykgeleenthede, aangesien diere vrylik tussen die Krugerwildtuin en privaat reservate ten suide rondbeweeg.

Gewilde plekke sluit in:




</doc>
<doc id="64282" url="https://af.wikipedia.org/wiki?curid=64282" title="Л">
Л

Л (kleinletter: л) is ’n letter van die Cyrilliese alfabet. Dit word uitgespreek as /l/. Dit moenie met die Griekse letter П (pi) verwar word nie. In die ou Cyrilliese alfabet was die letter se naam "ljoedije" (людьѥ) en het dit ’n syferwaarde van 30 gehad.



</doc>
<doc id="64283" url="https://af.wikipedia.org/wiki?curid=64283" title="Љ">
Љ

Љ (kleinletter: љ) is ’n letter van die Cyrilliese alfabet wat in Serwies en Masedonies gebruik word. Dit word uitgespreek as /ʎ/. Dit is ’n kombinasie van die letter Л en die sagte teken Ь.


</doc>
<doc id="64284" url="https://af.wikipedia.org/wiki?curid=64284" title="М (Cyrillies)">
М (Cyrillies)

М (kleinletter: м) is ’n letter van die Cyrilliese alfabet en moenie met die letter M/m in die Latynse alfabet verwar word nie. Dit word uitgespreek as /m/. In die ou Cyrilliese alfabet was die letter se naam "misljete" (мыслѣтє) en het dit ’n syferwaarde van 40 gehad.


</doc>
<doc id="64285" url="https://af.wikipedia.org/wiki?curid=64285" title="Platinum Stars">
Platinum Stars

Platinum Stars is 'n professionele sokkerspan in Rustenburg, wat in die Premier Sokkerliga speel. "Dikwena" (Tswana vir "Krokodille", die bynaam van die span) speel sy tuiswedstryde in die Royal Bafokeng-stadion, wat sedert die FIFA Sokker-Wêreldbekertoernooi in 2010 42 000 sitplekke het.

Tot 2007 het die span "Silver Stars" geheet.




</doc>
<doc id="64289" url="https://af.wikipedia.org/wiki?curid=64289" title="Н (Cyrillies)">
Н (Cyrillies)

Н (kleinletter: н) is ’n letter van die Cyrilliese alfabet en moenie met die letter H in die Latynse alfabet verwar word nie. Dit word uitgespreek as /n/. In die ou Cyrilliese alfabet was die letter se naam "nasj" (нашь) en het dit ’n syferwaarde van 50 gehad.


</doc>
<doc id="64290" url="https://af.wikipedia.org/wiki?curid=64290" title="Matilde Camus">
Matilde Camus

Matilde Camus (gebore: 26 September 1919 in Santander Kantabrië; † 28 April 2012 in Santander Kantabrië) was 'n Spaanse skrywer en digter.




</doc>
<doc id="64291" url="https://af.wikipedia.org/wiki?curid=64291" title="Њ">
Њ

Њ (kleinletter: њ) is ’n letter van die Cyrilliese alfabet wat in Serwies en Masedonies gebruik word. Dit word uitgespreek as /ɲ/. Dit is ’n samestelling van die letter Н en die "sagte teken", ь. 


</doc>
<doc id="64293" url="https://af.wikipedia.org/wiki?curid=64293" title="О (Cyrillies)">
О (Cyrillies)

О (kleinletter: о) is ’n letter van die Cyrilliese alfabet en lyk nes die Latynse O. Dit word uitgespreek as /o/. In die ou Cyrilliese alfabet was die letter se naam "on" (онъ) en het dit ’n syferwaarde van 70 gehad.


</doc>
<doc id="64294" url="https://af.wikipedia.org/wiki?curid=64294" title="Blackburn Rovers">
Blackburn Rovers

Blackburn Rovers kan verwys na:



</doc>
<doc id="64295" url="https://af.wikipedia.org/wiki?curid=64295" title="П (Cyrillies)">
П (Cyrillies)

П (kleinletter: п) is ’n letter van die Cyrilliese alfabet en stam af van die letter Π (pi) in Grieks. Dit word uitgespreek as /p/. In die ou Cyrilliese alfabet was die letter se naam "pokoi" (покои) en het dit ’n syferwaarde van 80 gehad.


</doc>
<doc id="64296" url="https://af.wikipedia.org/wiki?curid=64296" title="Р (Cyrillies)">
Р (Cyrillies)

Р (kleinletter: р) is ’n letter van die Cyrilliese alfabet en moenie met die letter P in die Latynse alfabet verwar word nie. Dit word uitgespreek as /r/ of /rʲ/. In die ou Cyrilliese alfabet was die letter se naam "rjtsi" (рьци) en het dit ’n syferwaarde van 100 gehad.


</doc>
<doc id="64297" url="https://af.wikipedia.org/wiki?curid=64297" title="С (Cyrillies)">
С (Cyrillies)

С (kleinletter: с) is ’n letter van die Cyrilliese alfabet en moenie met die letter C in die Latynse alfabet verwar word nie. Dit word uitgespreek as /s/. In die ou Cyrilliese alfabet was die letter se naam "slowo" (слово) en het dit ’n syferwaarde van 200 gehad.


</doc>
<doc id="64298" url="https://af.wikipedia.org/wiki?curid=64298" title="Т (Cyrillies)">
Т (Cyrillies)

Т (kleinletter: т, kursiewe en geskrewe vorm: "т") is ’n letter van die Cyrilliese alfabet en moenie met die letters T/t en M/m in die Latynse alfabet verwar word nie. Dit word uitgespreek as /t/. In Serwies en Masedonies lyk die kursiewe en geskrewe vorm van die kleinletter soos ’n onderstebo Latynse "m" met ’n streep op om dit te onderskei van die Cyrilliese letter sja ("ш").

In die ou Cyrilliese alfabet was die letter se naam "twrdo" (твръдо) en het dit ’n syferwaarde van 300 gehad.


</doc>
<doc id="64299" url="https://af.wikipedia.org/wiki?curid=64299" title="Grondbewerking">
Grondbewerking

Grondbewerking is die voorbereiding van grond tydens landbou deur middel van verskeie soorte meganiese aktiwiteite, soos spit, ploeg en omkeer. Voorbeelde van metodes van grondbewerking met handgereedskap sluit spit, pik, bylpikwerk, skoffel en hark in. Voorbeelde van werk met trekdiere of masjiene sluit ploeg (omdolwing deur rysterborde), ghrop, rol, eg en bewerking met ander landbougereedskap in. Kleinskaalse tuinwerk en boerdery, vir huishoudelike voedselproduksie of kleinskaalse boerdery, gebruik die kleiner van bogenoemde metodes, terwyl medium- tot grootskaalse boerdery van die grootskaalse metodes gebruik maak. Daar is egter 'n vloeibare kontinuum. Enige soort tuinwerk of boerdery, maar veral op groot, kommersiële skaal, kan ook van laebewerking- of geenbewerkingsmetodes gebruik maak.

Bewerking word dikwels in twee soorte onderverdeel, primêre en sekondêre bewerking. Daar bestaan geen vaste onderskeid daartussen nie, eerder 'n losse onderskeid tussen dieper en deegliker bewerkings (primêr) en vlakker en soms meer selektiewe bewerkings ten opsigte van waar dit uitgevoer word (sekondêr). Primêre bewerking, soos ploeg, lewer meestal 'n growwe oppervlak, terwyl sekondêre bewerking meestal 'n gladder oppervlak lewer, soos vereis vir 'n goeie saadbedding vir baie gewasse. Eg en ghrop kombineer dikwels primêre en sekondêre bewerking in een aktiwiteit.

"Bewerking" kan ook verwys na grond wat geploeg is. Die woord bewerk het verskeie betekenisse wat in groot mate met mekaar oorvleuel. In die algemene sin, kan alles na landbou verwys. In landbou verwys dit dikwels na die soort grondbewerking wat hierbo beskryf is. Daarbenewens verwys "grondbewerking" na 'n selfs spesifieker soort vlak, selektiewe sekondêre bewerking van rygewaslanderye waartydens onkruid dood gemaak word terwyl dit die oesgewasse bewaar.

Intensiewe bewerking-stelsels laat minder as 15% oesresdekking of minder as 560 kilogram per hektaar van kleingraanreste. Hierdie soort bewerkingsmetodes word dikwels konvensionele bewerkingsmetodes genoem, maar aangesien verminderde- en bewaringsbewerkingsmetodes al hoe meer gebruik word, is dit dikwels nie gepas om hierdie soort stelsel konvensioneel te noem nie. Hierdie metodes behels dikwels veelvuldige aktiwiteite met implemente soos 'n rysterbord, ploegskottel en/of beitelploeg. Dan volg afwerking 'n eg, rolmandjie en afsnyer om die saadbedding voor te berei. Daar is baie variasies.

Verminderde bewerking-stelsels laat tussen 15 en 30% oesresdekking op die grond of 560 tot 1100 kilogram per hektaar kleingraanreste gedurende die kritieke erosieperiode. Dit behels moontlik die gebruik van 'n beitelploeg, skoffeleg of ander implemente. Sien die algemene kommentaar hieronder om te sien watter uitwerking dit op die hoeveelheid oesreste kan hê.

Bewaringsbewerkingstelsels is metodes van grondbewerking wat 'n minimum van 30% van oesreste op die grondoppervlak laat, of ten minste 1 100 kilogram per hektaar kleingraanreste op die grondoppervlak gedurende die kritieke erosieperiode. Dit laat water stadiger beweeg, wat gronderosie bekamp. Bewaringsbewerkingstelsels bevoordeel boere ook deurdat dit brandstofverbruik en grondkompaktering verminder. As boere minder kere oor die lande ry, kan hulle baie brandstof en arbeid bespaar. Volgens die USDA (Amerikaanse departement van landbou) is bewaringsbewerking in 2004 op ongeveer 38% van alle aangeplante landerye in die VSA toegepas.

Maar bewaringsbewerkingstelsels vertraag grondverwarming, aangesien donker grond minder blootgestel word aan die hitte van die lenteson, en gevolglik word die aanplanting van die volgende jaar se lentemielieoes vertraag.




Beitelploeë kan tande of skare hê. Tande is aggressiewer.

"Primêre bewerking" maak die grond los en werk bemesting en/of plantmateriaal in, wat veroorsaak dat die grond 'n growwe tekstuur het.

"Sekondêre bewerking" veroorsaak fyner grond en vorm soms die rye, waardeur die saadbedding voorberei word. Dit voorsien ook onkruidbeheer gedurende die hele groeiseisoen waartydens die oesgewasse ryp word, tensy onkruid beheer word deur middel verminderde- of geenbewerkingsmetodes en die gebruik van onkruiddoders.

Grond is oorspronklik deur mense bewerk, soms deur slawe. Diere met hoewe kon ook gebruik word om grond te bewerk deur dit vas te trap. Die houtploeg is toe uitgevind. Dit kon getrek word deur 'n muil, 'n os, 'n olifant, 'n waterbuffel, of 'n soortgelyke trekdier. Perde is oor die algemeen ongeskik om so ingespan te word, hoewel party rasse soos die clydesdale as 'n werkperd gebruik is. Die staalploeg het boerdery in die Amerikaanse Midde-Weste moontlik gemaak, waar growwe prêriegras en rotse probleme veroorsaak het. Kort ná 1900 is die plaastrekker begin gebruik, wat uiteindelik moderne grootskaalse landbou moontlik gemaak het.

Moderne landbouwetenskap het die gebruik van grondbewerking grootliks verminder. Gewasse kan etlike jare lank sonder enige bewerkings gekweek word, deur die gebruik van onkruiddoders om onkruid te bekamp, die aanplanting van gewasse wat in gekompakteerde grond kan groei en die aanwending van toerusting wat kan plant of die grond kan berook sonder om dit werklik om te keer. Hierdie gebruik, wat geenbewerkingsboerdery genoem word, beperk koste en omgewingsverandering deur gronderosie en dieselverbruik te verminder. Die meeste organiese boerdery verg intensiewe grondbewerking, soos die meeste boerdery deur die hele geskiedenis, hoewel navorsers boerdery deur middel van poliverbouing ondersoek, wat die nodigheid van bewerkings sowel as onkruiddoders sal uitskakel.






</doc>
<doc id="64300" url="https://af.wikipedia.org/wiki?curid=64300" title="Ћ">
Ћ

Ћ (kleinletter: ћ) is ’n letter van die Cyrilliese alfabet wat in Serwies gebruik word. Dit word uitgespreek as /ʨ/.


</doc>
<doc id="64301" url="https://af.wikipedia.org/wiki?curid=64301" title="Ќ">
Ќ

Ќ (kleinletter: ќ) is ’n letter van die Cyrilliese alfabet wat in Masedonies gebruik word. Dit word uitgespreek as /c/ of /ʨ/. 


</doc>
<doc id="64302" url="https://af.wikipedia.org/wiki?curid=64302" title="У (Cyrillies)">
У (Cyrillies)

У (kleinletter: у) is ’n letter van die Cyrilliese alfabet wat in Russies en Masedonies gebruik word en moenie met die letter Y in die Latynse alfabet verwar word nie. Dit word uitgespreek as /u/. In die ou Cyrilliese alfabet was die letter se naam "oek" (ѹкъ) en het dit ’n syferwaarde van 400 gehad.


</doc>
<doc id="64303" url="https://af.wikipedia.org/wiki?curid=64303" title="Ў">
Ў

Ў (kleinletter: ў) is ’n letter van die Cyrilliese alfabet wat in Belarussies en ’n paar nie-Slawiese tale gebruik word. Dit word "kort oe" (Belarussies: у кароткае, "oe karotkaje") genoem omdat dit soos ’n у (uitspraak: "oe") lyk, maar nie ’n volle klinker is nie. Die letter word uitgespreek as /wh/. 


</doc>
<doc id="64304" url="https://af.wikipedia.org/wiki?curid=64304" title="Ф (Cyrillies)">
Ф (Cyrillies)

Ф (kleinletter: ф) is ’n letter van die Cyrilliese alfabet. Dit is afgelei van die Griekse letter φ en word uitgespreek as /f/. In die ou Cyrilliese alfabet was die letter se naam "frt" (фрътъ) en het dit ’n syferwaarde van 500 gehad.


</doc>
<doc id="64305" url="https://af.wikipedia.org/wiki?curid=64305" title="Х (Cyrillies)">
Х (Cyrillies)

Х (kleinletter: х) is ’n letter van die Cyrilliese alfabet wat in Russies, Belarussies en Oekraïens gebruik word en moenie met die letter X in die Latynse alfabet verwar word nie. Dit word uitgespreek soos die stemlose frikatief "g" in Afrikaans (soos in die woord "goed") en in Afrikaans getranslitereer as "ch". In die ou Cyrilliese alfabet was die letter se naam "cher" (хѣръ) en het dit ’n syferwaarde van 600 gehad.


</doc>
<doc id="64306" url="https://af.wikipedia.org/wiki?curid=64306" title="Ц">
Ц

Ц (kleinletter: ц) is ’n letter van die Cyrilliese alfabet. Dit word uitgespreek as /t͡s/. In die ou Cyrilliese alfabet was die letter se naam "tsi" (ци) en het dit 'n syferwaarde van 900 gehad. Dié letter kan verwar word met die letter Џ.


</doc>
<doc id="64307" url="https://af.wikipedia.org/wiki?curid=64307" title="Ч">
Ч

Ч (kleinletter: ч) is ’n letter van die Cyrilliese alfabet wat onder meer in Russies, Serwies en Bulgaars gebruik word. Dit word uitgespreek as [t͡ɕ] of [t͡ʃ] (Afrikaans: tsj). In die ou Cyrilliese alfabet was die letter se naam "tsjrf" (чрьвь) en het dit ’n syferwaarde van 90 gehad.


</doc>
<doc id="64308" url="https://af.wikipedia.org/wiki?curid=64308" title="Џ">
Џ

Џ (kleinletter: џ) is ’n letter van die Cyrilliese alfabet wat in Serwies en Masedonies gebruik word. Dit word uitgespreek as /d͡ʒ/ (Afrikaans: dzj). 


</doc>
<doc id="64309" url="https://af.wikipedia.org/wiki?curid=64309" title="Ш">
Ш

Ш (kleinletter: ш) is ’n letter van die Cyrilliese alfabet. Dit word uitgespreek as /ʃ/ of /ʂ/, na gelang van die taal, en in Afrikaans getranslitereer as "sj". Dit moenie verwar word met die letter Щ nie.


</doc>
<doc id="64310" url="https://af.wikipedia.org/wiki?curid=64310" title="Щ">
Щ

Щ (kleinletter: щ) is ’n letter van die Cyrilliese alfabet. Dit word uitgespreek as /ɕː/ in Russies, as /ʃt͡ʃ/ in Oekraïens en Roeteens en as /ʃt/ in Bulgaars. Die letter word in Afrikaans getranslitereer as "sjtsj" en in Engels as "shch", wat die historiese uitspraak verteenwoordig. Dit kan verwarrend wees, aangesien die uitspraak beskou kan word as die letter Ш ("sj") gevolg deur die letter Ч ("tsj"), wat nie die geval is nie. 

In die ou Cyrilliese alfabet was die letter se naam "sjta" (шта). Die uitspraak "sjt" is behou in Bulgaars.


</doc>
<doc id="64311" url="https://af.wikipedia.org/wiki?curid=64311" title="Kleinglansspreeu">
Kleinglansspreeu

Die kleinglansspreeu (Lamprotornis nitens) is 'n spreeu in die familie Sturnidae. Dit kom voor in Angola, Botswana, Republiek Kongo, Gabon, Lesotho, Mosambiek, Namibië, Suid-Afrika, Swaziland, Zambië, en Zimbabwe. In Engels staan dit bekend as die Cape starling of red-shouldered glossy-starling.

Die kleinglansspreeu is gewoonlik so 25 cm groot en weeg tussen 65 tot 112 g. Dit is 'n relatief groot glansspreeu met 'n kort stert wat van die ander blouoorspreeus verskil deurdat dit 'n uniform glansgroen kop sonder donkerblou oordekvere het, plus 'n rooibrons skouerplekkie en glansgroen pens en sye (geen blou of magenta op sye nie). Dit is groter as die swartpensglansspreeu met heelwat helderder, glansender vere, en die pens is glansgroen en nie 'n vaal swart nie. Die jong voël is valer en het strooigeel (nie helder oranjegeel nie) oë.

Die kleinglansspreeu woon in savanne, gemengde bosgebied en tuine. Dit kom gereeld in heelwat dorre gebiede voor.




</doc>
<doc id="64312" url="https://af.wikipedia.org/wiki?curid=64312" title="Ъ">
Ъ

Ъ (kleinletter: ъ) of jer is ’n letter van die Cyrilliese alfabet wat in Russies en Bulgaars gebruik word. Dit het egter heeltemal verskillende funksies in dié twee tale. Die letter het in Ou Kerkslawies voorgekom en is toe "jer" genoem. 

Die "jer" was oorspronklik ’n klinker en is nog steeds in Bulgaars, waar dit as /ɤ̞/ of as ’n schwa (/ə/) uitgespreek word. In moderne Russies word dit die "harde teken" (твёрдый знак, "twjordi znak") genoem en het dit geen klankwaarde nie; dit dui aan dat die voorafgaande letter "hard" of gewoon uitgespreek word en nie gepalataliseer nie. 


</doc>
<doc id="64313" url="https://af.wikipedia.org/wiki?curid=64313" title="Ы">
Ы

Ы (kleinletter: ы) of jeri is ’n letter van die Cyrilliese alfabet. Dit stel ’n /i/ voor ná ongepalataliseerde letters. Die uitspraak verskil van dié van ’n И en word in Engels as ’n "y" getranslitereer, maar in Afrikaans as ’n "i". 

In gewone skrif in Russies word meestal net die kleinletter gebruik, want geen Russiese woord begin met ’n ы nie (net enkele woorde en name uit ander tale). In die ou Cyrilliese alfabet was die letter se naam "jeri" (ѥры).


</doc>
<doc id="64314" url="https://af.wikipedia.org/wiki?curid=64314" title="Ь (Cyrillies)">
Ь (Cyrillies)

Ь (kleinletter: ь) of jerj is ’n letter van die Cyrilliese alfabet en moenie met die letter Ъ of die Latynse kleinletter-b verwar word nie. Dit word ook die "sagte teken" genoem (Russies: мягкий знак, "mjachki znak"; Oekraïens: м’який знак, "mjaki znak"; Belarussies: мяккі знак, "mjakki znak"). In die ou Cyrilliese alfabet was die letter se naam "jerj" (ѥрь).

Die letter het geen klankwaarde nie, maar dui aan dat die voorafgaande konsonant gepalataliseer word. In Serwies en Masedonies word dit nie meer gebruik nie; palatalisasie word aangedui met die letters љ (л + ь) en њ (н + ь).

Russiese woorde wat op ’n "sagte teken" eindig, kan manlik of vroulik (maar nie onsydig nie) wees; dis die enigste woorde waarvan die taalkundige geslag nie deur die laaste letter van ’n woord aangedui word nie.


</doc>
<doc id="64315" url="https://af.wikipedia.org/wiki?curid=64315" title="Э">
Э

Э (kleinletter: э) is ’n letter van die Cyrilliese alfabet en word in Russies, Belarussies en ’n paar nie-Slawiese tale gebruik. Dit word uitgespreek as /e/ of /ɛ/. 

Die letter het in die 13de eeu ontstaan as ’n variant van die letter є. Dit is sporadies gebruik, maar in die 17de eeu het die Oos-Slawiërs dit begin gebruik om ’n begin-e aan te dui wat nie gepalataliseer is nie (IFA: |e|). 

In voorstelle vir ’n burgerlike skrif wat in 1708 aan Pieter die Grote van Rusland voorgelê is, verskyn beide "э" en "є", maar laasgenoemde vorm is deur Pieter doodgekrap en die eerste vorm het in die nuwe alfabet behoue gebly. Baie mense was teen die letter gekant, maar die insluiting daarvan in die Russiese Akademie se woordeboek van 1789–94 het die amptelike aanvaarding daarvan ingelui.

In moderne Russies word "э" gebruik vir |e| of |ɛ| as beginletter in leenwoorde, soos in электричество (elektrisiteit), en ná klinkers, soos in дуэль (tweegeveg). Die enigste oorspronklik Russiese woord wat daarmee begin, is waarskynlik этот (hierdie). Die Cyrilliese letter "е" word egter steeds dikwels gebruik vir leenwoorde, soos in теннис (tennis) en Берлин (Berlyn). 

In Belarussies word die letter baie meer dikwels gebruik omdat spelling eerder op uitspraak as op historiese belang geskoei is en die standaardisasie van die taal heelwat later as in Russies plaasgevind het.


</doc>
<doc id="64316" url="https://af.wikipedia.org/wiki?curid=64316" title="Ю">
Ю

Ю (kleinletter: ю) is ’n letter van die Cyrilliese alfabet. Dit word uitgespreek as /ju/ en in Afrikaans getranslitereer as "joe". 


</doc>
<doc id="64317" url="https://af.wikipedia.org/wiki?curid=64317" title="Я">
Я

Я (kleinletter: я) is sedert die taalhervormings van Pieter die Grote van Rusland ’n letter van die Cyrilliese alfabet en word gebruik in Russies, Belarussies en Oekraïens. Dit word uitgespreek as /ja/. 

In die ou Cyrilliese alfabet was /ja/ die letter Ѧ ѧ (ѧсъ малый, "klein joes") en het dit soms die syfer 900 voorgestel. Dit is aanvanklik as /ę/ getranslitereer. Die geskiedenis van die letter verskil van taal tot taal. In Serwies en Bulgaars het dit meestal /e/ geword. Onder die Oos-Slawiërs het dit waarskynlik ’n /æ/ geword wat die voorafgaande konsonant gepalataliseer het. Later het dit met /a/ verbind en ѧ het daarna /a/ aangedui ná ’n gepalataliseerde konsonant of /ja/ aan die begin van ’n woord. Daar het egter reeds ’n letter vir dié klank bestaan: . 

Die twee letters was dus ekwivalente. In Russiese kursiewe skrif het die linkerkantse been van ѧ mettertyd korter geword en later heeltemal verdwyn en die middelste been het meer links geskuif. So het die letter sy я-vorm gekry.

In voorstelle vir ’n burgerlike skrif wat in 1708 aan Pieter die Grote voorgelê is, het al drie vorms verskyn. Pieter het net die vorm я behou en die ander twee doodgekrap, en so het laasgenoemde vorm deel van die nuwe Russiese alfabet geword. Dit is later ook vir Oekraïens en Belarussies aanvaar. 


</doc>
<doc id="64323" url="https://af.wikipedia.org/wiki?curid=64323" title="NG gemeente Barkly-Oos">
NG gemeente Barkly-Oos

Die NG gemeente Barkly-Oos is die 72ste oudste gemeente van die Nederduitse Gereformeerde Kerk in wat meer as anderhalf eeu lank die Kaapse Kerk was, voor die ontstaan van die Sinodes van Wes-en-Suid-Kaapland, Oos-Kaapland en Noord-Kaapland in die middel van die dekade ná 1970 en daarna. Dit was weliswaar die 76ste gemeente wat gestig is, maar vier gemeentes wat ouer as Barkly-Oos was, is intussen by naburige gemeentes ingelyf, naamlik Middelburg (1852, nr. 41), Komga (1859, nr. 63), Greykerk (1862, nr. 65) en Alice (1862, nr. 66), almal in die teenswoordige NG Kerk in Oos-Kaapland. In 2016 het die gemeente 263 belydende en 90 dooplidmate gehad. Naas die hoofkerk op Barkly-Oos, is die dorpie Rhodes ook 'n bedieningspunt van die gemeente.

Die gemeente is in die naweek van 19 en 20 April 1873 plegtig gestig toe hy van die gemeentes Lady Grey en Dordrecht afgestig is, onderskeidelik die 19de en 17de gemeentes in die Oos-Kaaplandse Sinodale gebied. Tussen die stigting van Lady Grey en Barkly-Oos het ook nog Greykerk (bestaan nie meer nie), Alice (bestaan nie meer nie), Tarkastad en Willowmore gevolg.

Die eerste kerkgebou is in 1877 ingewy en in 1893 is die wyk Rhodes as 'n afsonderlike gemeente onder die naam Rossville afgestig. Dié dogtergemeente is genoem na ds. David Ross, een van die 25 Skotse predikante wat deur die loop van die 19de eeu die tekort aan predikante in die NG Kerk moes kom aanvul en later ook die liberale ingesteldheid van die teologiese skole in Nederland moes teenwerk. Hy was sowat 45 jaar lank tot 1908 die eerste leraar van die gemeente Lady Grey. Toe Rossville in die middel van die dekade ná 1970 nie meer op sy eie kon voortbestaan nie weens die ontvolking van die platteland, is die gemeente by Barkly-Oos ingelyf. Rossville het in 1973 net 103 lidmate oorgehad.

Gedurende die jare 1899 tot 1902 is die gemeente Barkly-Oos weens die Anglo-Boereoorlog in skuld gedompel en verskeie lede het in die gevangenis verkeer op aanklag van hoogverraad. Selfs ds. Ross van die moedergemeente Lady Grey is weens sy openlike simpatie met die Boere in hegtenis geneem en van dié misdaad teen die Britse koloniale bewind aangekla. Ná 24 dae in die tronk is hy egter op 4 Mei 1901, 20 dae voor sy 70ste verjaardag, van die aanklag vrygespreek en vrygelaat. Die destydse leraar van Barkly-Oos, ds. Gie, het selfs aangebied om van die kerkraad skape, koring en groente te ontvang as deel van sy salaris omdat die gemeente dit nie kon bekostig nie.

Op 14 Desember 1907 is die teenswoordige kerkgebou, met sitplek vir sowat duisend kerkgangers, teen 'n koste van slegs £10 000 ingewy. Neem 'n mens in ag dat die NG gemeente Beaufort-Wes drie jaar vroeër 'n baie ruim pastorie teen 'n koste van £2 390 (waarskynlik sowat R1,2 miljoen in hedendaagse geldwaarde) in gebruik geneem het, kom die koste van Barkly-Oos se kerkgebou in hedendaagse geldwaarde op meer as R5 miljoen te staan. Die argitek was Hermann Kallenbach. Hy het NG kerke oral in Suid-Afrika ontwerp, onder meer vir die NG gemeente Jeppestown, wat as een van die mooiste kerke in Johannesburg beskou word, op Laingsburg, Thaba Nchu en Riversdal. Ander geboue wat hy ontwerp het, sluit die Joodse sinagoge in Benoni en die Lewis & Marks-gebou (1937) in Johannesburg se middestad in.

Die susters van die gemeente het gesorg vir die aankoop van 'n gepaste en doelmatige pyporrel wat destyds, alles ingesluit, slegs £650 (sowat R300 000 in hedendaagse geldwaarde) gekos het. Die sendingkerk in die swart woonbuurt is in 1926 aangebou. In 1930 is 'n ruim en doelmatige kerksaal, wat ongeveer £3 000 gekos het, ingewy. In 1941 word van 'n sendingwerkkring oorgegaan tot die stigting van 'n sendinggemeente.

Ds. David Ross van Lady Grey het lank (tot 1893) as konsulent van die gemeente opgetree. In die vroeë jare het hy met volharding en moed te perd die onbegrensde dele van sy gemeente bearbei wat teen 1952 in minstens agt afsonderlike gemeentes verdeel is. Die eerste leraar, ds. C.H. Radloff, is eers georden in 1880, sewe jaar na die stigting van die gemeente hier. Hy is later opgevolg deur ds. G.S. Malan. Hy is aan Groenberg by Wellington gebore en verwerf in 1881 sy B.A.-graad aan die Victoria Kollege op Stellenbosch. Die volgende jaar word hy tot die Kweekskool toegelaat. Ná voltooiing van sy teologiese kursus en legitimasie op 27 Augustus 1885 is hy na hierdie gemeente beroep en op 3 April 1886 hier georden en bevestig. Hy bly egter net 'n jaar, want sy volgende gemeentes is Vredefort in 1887, en daarna agtereenvolgens Montagu (1889), Bethulie (1895), Greytown (1897), Riebeek-Wes (1903) en Drieankerbaai (1911), waar hy bly tot in 1913. Hy is op 6 Desember 1931 in Kaapstad in die ouderdom van 70 jaar oorlede.

Ná ds. Malan kom di. H. Muller en F.W.R. Gie. Ds. Gie het diep spore in die gemeente getrap tydens sy 33 jaar lange dienstyd. Met sy aftrede in 1927 het hy 'n tjek van £1 000 van sy dankbare gemeente ontvang.

Ds. Jacobus Theron is in die naweek van 30 Augustus 1947 in die gemeente bevestig. In 1950 het ontevredenheid met die leraar in dié gemeente ontstaan. Sommige lidmate wou selfs nie meer hul dankoffer bydra nie. In Mei 1951 het die kerkraad ’n kommissie van vier lede benoem om die beswaardes te ontmoet en te probeer om die moeilikheid uit die weg te ruim. Drie het kort daarna verskyn, maar geweier om hul klagtes te lug terwyl ds. Theron in die voorsitterstoel sit. Toe was dit duidelik hul besware was teen die leraar gemik. In 1951 het ’n hele paar kerkraadslede bedank en daarna D.M.C. Greyvenstein in September 1952 as skriba weens ’n ernstige meningsverskil met ds. Theron. Die kerkraad het aan die beswaardes voorgestel dat hulle twee onpartydige predikante vra om oor te kom om die geskil te besleg. Die beswaardes was nie daarvoor te vind nie en eis die leraar se bedanking. Die kerkraad kon nie aan dié eis voldoen nie, maar neem in November 1952 die volgende besluit: "Aangesien die welsyn van die kerk en die heil van sy lede nie bevorder kan word deur die ontevredenheid langer toe te laat nie, en aangesien die ontevrede lidmate tot nog toe geweier het om met die ring en die kerkraad saam te werk en vrede te bewerkstellig, en nou al meer as twee jaar voortgaan om die bediening van Gods Woord en van die heilige sakramente te verag, en tweedrag in die gemeente te saai – so besluit die eerw. kerkraad om andermaal ’n skrywe aan die ontevredenes te rig om hulle ernstig in die Naam van die Here te vermaan om tog nie langer so onversoenlik te wees nie en nie in ontevredenheid te leef en die bediening van die Woord en die Nagmaal te verontagsaam nie. As hulle op die verkeerde weg volhou, sal daar vir die kerkraad net een ding oorbly om te doen en dit is om die kerktug toe te pas."

Nietemin het die ontevredenheid, teen die persoon van ds. Theron, net ál meer toegeneem; die beswaardes was weliswaar onversoenlik, maar blykbaar het die leraar ook nie altyd taktvol en verstandig teenoor hulle opgetree nie. Die sterk bewoorde besluit het geen uitwerking gehad nie en so moes die kerkraad weer ’n kommissie benoem om met hulle onderhandel. Intussen het nog kerkraadslede bedank. Die ontevredenheid het geestelike sowel as stoflike skade aangerig, want terwyl die lidmaattal weens die ontvolking van die platteland geleidelik gedaal het, was daar lidmate wat hul dankoffers teruggehou het soda die afname in die gemeente se inkomste des te groter was. Die ontevredenes het so lank reeds niks bygedra nie, dat hulle nie meer by die lidmaattal gereken is nie, wat gevolglik toe op net 558 gestaan het, vergeleke met die NG Kerk-jaarboek se amptelike syfer van 620 vir sy 1952-uitgawe.

In 1952 het twee lede van die Ringskommissie Barkly-Oos besoek om die aanklag van twee ontevrede lidmate aan te hoor. Hulle het dit blykbaar reggekry om dié lidmate se griewe by te lê. Maar in Maart 1957 was daar steeds lidmate wat "ontevrede" en "onvergenoegd" was, luidens die kerkraadsnotule. Tog is die diakens gevra om steeds by hulle aan te klop vir hul dankoffer. Die ontevredenheid het toe al ses jaar voortgeduur en die gemeente groot skade berokken. Asof dit nie erg genoeg was nie, tref ’n opspraakwekkende hofsaak die gemeente waarin ’n ernstige aanklag teen ds. Theron ingebring is. Dié aanklag was so ernstig dat ds. A.P. Smit in sy uiters volledige eeufeesgedenkboek van Barkly-Oos se NG gemeente, 1873–1973, getiteld "Ligglans oor die berge", glad nie laat blyk wat dit was nie. Ook verskyn daarin nóg ’n foto nóg ’n lewenskets van ds. Theron, terwyl dit met al die ander leraars die geval is. Eers in 1992 in "Genade by die plek van klippe. Ned Geref Gemeente Mafikeng, 1892–1992" laat dr. Gerdrie van der Merwe die aap uit die mou wanneer hy skryf: "Die Ring van Burgersdorp hanteer op 3–4 Desember 1957 die tugsaak waar d.s. J.A. Theron weens 'n beweerde verhouding oor die kleurgrens as predikant geskors word."

Nadat die Ringskommissie ds. Theron op 23 September 1957 voorlopig geskors het, is die saak in die hande van die ringsvoorsitter gelaat, wat die Ring van Burgersdorp vir ’n buitengewone vergadering op Barkly-Oos op 3 Desember 1957 byeengeroep het. Hierdie vergadering het sy skorsing op 4 Desember bekragtig en sou by die Sinode aanbeveel dat hy geskors word as predikant. Ds. Theron het op 14 Maart 1958 na die Sinode geappelleer, maar dié liggaam het op sy vergadering van 1961 die appèl van die hand gewys en hom geskors as leraar van die NG Kerk in Suid-Afrika. Hierdie gebeure het wyd opspraak veroorsaak en die groot skok het die gemeente en kerkraad verslae gelaat. In dié donker tyd moes ds. B.H. Visser van Rossville die gemeente as konsulent bystaan.

Die kerkraad van die het ds. Johan Bezuidenhoud die eerste keer in Februarie 1958 beroep. Hy het dit van die hand gewys, maar ná nog twee mislukte beroepe, beroep hulle hom op 24 Mei weer en neem hy die uitdaging aan. Hy is die laaste naweek in Augustus 1958 ontvang en bevestig. Die gemeente het die Bezuidenhouds Vrydagmiddag 29 Augustus op die Lady Greypad in gure weer gaan ontmoet. Op die dorp gekom, het die kerkraad in die sendingpastorie oor 'n koppie tee nader kennisgemaak met die nuwe dominee en sy vrou. Tydens die ontvangsgeselligheid daardie aand in die stadsaal het die konsulent, ds. J.E. Terblanche van Molteno, as seremoniemeester opgetree. Met ds. Bezuidenhoud se bevestiging die Saterdagmiddag het ds. Jannie Malan, sy medeleraar in Riviera, die rede uitgespreek. Hy het ook die roudiens daardie aand ter nagedagtenis van die pas ontslape eerste minister, adv. J.G. Strijdom, waargeneem. Dié Sondagoggend het ds. Bezuidenhoud in 'n stampvol kerk sy intreepreek gelewer na aanleiding van 1 Kor. 2:2: "Want ek het my voorgeneem om niks anders onder julle te weet nie as Jesus Christus, en Hom as gekruisigde."

Ds. J.A. Theron (leraar van 1947 af) is in Desember 1957 geskors as predikant weens 'n beweerde verhouding oor die kleurgrens nadat daar 'n opspraakwekkende hofsaak hieroor was, maar die gemeente was eintlik al sedert Julie daardie jaar sonder predikant. Weens ontevredenheid met ds. J.A. Theron wat al in 1950 begin het, was die gemeente geestelike en geldelik (omdat lidmate hul dankoffers teruggehou het) op 'n laagtepunt. Ds. Bezuidenhoud moes die lidmate se geskokte vertroue in die amp van die leraar herstel en hul samewerking kry. Kort voor lank het 'n nuwe gees van samewerking in die gemeente posgevat. Groot ondernemings, soos die bou van 'n sendingskool en pastorie en die opknapping van die kerkgebou, is aangepak en deurgevoer. Die dorpswyke is ook heringedeel en 'n begin gemaak met die uitgee van 'n gemeenteblad wat elke kwartaal voor die nagmaal versprei is. Ook in die jeugarbeid was daar 'n aansienlike oplewing. Ouers het hul kinders getrou elke Sondag van die plaas af dorp toe gebring sodat die Sondagskool sowat honderd leerlinge bygekry het. Begin 1959 is 'n tak van die Kerkjeugvereniging gestig.

Met die Pinksterdienste van 1959, die eerste onder ds. Bezuidenhoud se leiding, was daar ongekende belangstelling van die gemeente. Reeds in sy eerste godsdiensverslag kon Ds. Bezuidenhoud melding maak van 'n merkwaardige verbetering in kerkbywoning. In sy eerste jaar op Barkly-Oos het 80 persent van die lidmate die Nagmaal bygewoon, die helfte die voorbereidingsdiens, meer as twee derdes die dankseggingsdiens en sowat die helfte die gewone oggenddienste. So het die kollektes tydens eredienste in daardie jaar met £800 toegeneem. Die kwartaallikse verskyning van die gemeenteblad, "Op die Berge", maar veral die leraar se taktvolle optrede en besielende leiding, het baie gedoen om die gemeente se belangstelling op te wek en samewerking te bevorder. Gevolglik het die gemeente ook ywerige saamgewerk vir die opknapping aan die kerkgebou in 1959 en die bou van 'n nuwe pastorie in 1958/'59.

Die KJV wat ds. Bezuidenhoud gestig het, het gou koers gevat en daar wat 'n mooi aantal jong mense wat met groot ywer en getrouheid die vergaderings bygewoon en aan die besprekings deelgeneem het, aldus ds. Bezuidenhoud se tweede godsdiensverslag. Hy maak in dié verslag van 1960 ook melding van die 90 intekenare op "Die Kerkbode" wat in die gemeente gewerf is. In dié orgaan van die NG Kerk het destyds mooi beriggies oor Barkly-Oos se gemeente verskyn, waarin veral melding gemaak is van die geseënde Pinksterdienste, die inwyding van die nuwe pastorie en van die hernieude kerkgebou op 28 en 29 November 1959. Om die kerkvervreemdes in te bring, het ds. Bezuidenhoud in November 1961 in samewerking met twee plaaslike Engelse gemeentes 'n evangelisasieveldtog van stapel gestuur. Elke gemeente sou 'n reeks spesiale dienste in sy kerk hou en daarna sou al die gemeentes op die dorp op die laaste dag vir 'n spesiale diens saamkom.

Vroeg in 1962 het ds. Bezuidenhoud 'n beroep na die gemeente Swartland op Malmesbury in die Wes-Kaap aanvaar. Vir die gemeente wat in die afgelope drie en 'n half jaar baie geheg aan hul leraar geraak het, het 'n swaar afskeid voorgelê van 23 tot 25 Maart 1962. Die Vrydagaand was daar 'n groot opkoms by die afskeidsgeselligheid in die stadsaal. Die Sondagoggend het ds. Bezuidenhoud in 'n oorval kerk sy afskeidspreek na aanleiding van Hand. 20:20 ("... hoe ek niks agtergehou het van wat nuttig is nie, om dit aan julle te verkondig en julle te onderrig in die openbaar en in julle huise"), waarna ds. H.F. Witthuhn van Rossville, Rhodes, demissie aan hom verleen het en die gemeente ds. Bezuidenhoud en sy vrou "God sy met u tot ons weer ontmoet" staande toegesing het. In die "Barkly East Reporter" het die beriggewer geskryf: "So is dan afgesluit die geseënde en wonderlike werk wat ds. en mev. Bezuidenhoud met soveel toewyding en krag gedurende die afgelope drie jaar en ses maande op Barkly-Oos gedoen het." Volgens die kerkraadsnotule het die Bezuidenhouds die dorp op 10 April verlaat.

Die gemeente het verskeie hooggeplaaste manne vir die Kerk gelewer, onder wie prof. N.J. Brümmer van die Kweekskool op Stellenbosch, prof. dr. J.H.J.A. Greyvensteyn van die Hervormde Kerk, Pretoria, dr. J.H. Greyvenstein, professor aan die Sendinginstituut op Wellington, en dr. F.J.M. Potgieter, ook 'n professor aan die Kweekskool.






</doc>
<doc id="64326" url="https://af.wikipedia.org/wiki?curid=64326" title="Titlo">
Titlo

’n Titlo is ’n diakritiese simbool wat aanvanklik in vroeë Cyrilliese manuskripte soos dié in Ou Kerkslawies gebruik is. Dit is afgelei van die Griekse woord τίτλος, "titel". (Vergelyk die ou Afrikaanse woord "tittel", soos in die uitdrukking "geen jota of tittel". Vergelyk ook die gebruik van die tilde.) Die titlo word steeds gebruik in inskripsies op moderne ikone en in kerkboeke in Kerkslawies. ’n Kort titlo word bo ’n letter of afkorting geskryf, terwyl ’n lang titlo oor ’n hele woord aangebring word.

Die titlo word gewoonlik geskryf as ’n sig-sag-teken oor ’n woord, van links onder tot regs bo. Dit kan ook ’n gekantelde hakie wees, met die lang streep bo en die kort strepies na onder. Die titlo het verskeie betekenisse na gelang van die konteks:



</doc>
<doc id="64333" url="https://af.wikipedia.org/wiki?curid=64333" title="NG gemeente Tarkastad">
NG gemeente Tarkastad

Die NG gemeente Tarkastad is die 23ste gemeente van die Nederduitse Gereformeerde Kerk wat in die teenswoordige Sinode van Oos-Kaapland gestig is, maar tans (2015) is dit die 19de oudste gemeente omdat die gemeentes Middelburg, Komga, Greykerk en Alice, wat almal ouer as Tarkastad was, nie meer bestaan nie.

In 1952 skryf "Ons gemeentelike feesalbum", 'n oorsig van al die gemeentes in die NG Kerk met die oog op die Van Riebeeck-fees: "Die Tarka-gebied – daardie skone landstreek in die skaduwee van die Winterberg – het sy volle aandeel gehad aan die storms en stryd wat die nasionale lewe gedurende anderhalf eeu geskok het."

Ongeveer 26 km buite die dorp Tarkastad lê die eensame graf van die slagoffer van die Slagtersnek-rebellie Johannes Bezuidenhout, enkele kilometers van die toneel van sy laaste hopelose stryd teen die oormag van regeringstroepe. Die Slagtersnek-rebellie verwys na Bezuidenhout, 'n Oos-Kaapse boer, se kortstondige opstand teen die Britse bewind in die tydperk 1815–1816. Dit word ook as een van die redes vir die ontstaan van die Groot Trek beskou. Die naam Slagtersnek, waar die rebelle gevang is, is ontleen aan die Britse handelaars van Grahamstad wat hier bymekaar gekom het om die boere in die omgewing se slagdiere te koop. Op 'n plaas naby wat vandag Somerset-Oos is, het Frederik Bezuidenhout 'n Khoikhoi-werker met die naam van Booi van diefstal verdink en sy loon teruggehou. Booi het Bezuidenhout gaan verkla van aanranding by die landdros op Graaff-Reinet. Bezuidenhout het twee keer geweier om voor die hof te verskyn en hy is in absentia tot een maand gevangenisstraf op 5 Oktober 1815 gevonnis.

Die Britse regering wou graag sy gesag oor die boere in die verre Oosgrens vertoon en het 'n mag van 12 Khoi-Khoi soldate, destyds Pandoere genoem, met 'n blanke offisier op 16 Oktober 1815 na Bezuidenhout se plaas gestuur om hom in hegtenis te neem. Bezuidenhout het hom verset en is deur een van die Khoi-Khoi soldate in 'n skuiling tussen rotse op sy plaas doodgeskiet. Op sy begrafnis het sy broer Johannes Bezuidenhout wraak gesweer en saam met 'n groep vriende het hy 'n opstand teen die Britse regering in die Kaap beplan. Hulle wou die Britse regering en die Khoi-Khoi uit die Oos-Kaap verdryf. Hulle het die Xhosa hoofman Gaika (ook Ngqika genoem) om hulp genader en aangebied dat hy die hele Zuurveld as betaling sou ontvang. Gaika het nie belang gestel nie. Hendrik Prinsloo is kort daarna deur 'n mag van 70, wat 40 Engelse soldate en 30 kommando lede ingesluit het, in hegtenis geneem.

Die rebelle het onsuksesvol probeer om hom te ontset en ander boere in die omgewing gevra om by die opstand aan te sluit. Die rebelle het op 18 November 1815 aan die Britse mag by Slagtersnek oorgegee. Johannes Bezuidenhout het hom teen inhegtenisname verset en is ook doodgeskiet. Die gevolg van die opstand was dat 32 rebelle uit die Oostelike Provinsie verban en ses van die rebelleleiers op 20 Januarie 1816 ter dood veroordeel is op 'n klag van hoogverraad. Een, Willem Krugel, word later deur die Kaapse goewerneur, lord Charles Somerset, begenadig. Op 9 Maart 1816 word Hendrik Frederik Prinsloo, Stephanus Cornelis Bothma, Cornelis Johannes Faber, Theunis Christiaan de Klerk en Abraham Carel Bothma in die openbaar gehang.

In 1838 het Tarka weer twee manne aan die Groot Trek afgestaan wat later onsterflike roem sou verwerf: Andries Hendrik Potgieter en Piet Retief. Nog later, in 1899, toe die twee Boererepublieke in 'n doodstryd gewikkel was, het talle lidmate van Tarkastad na die wapen gegryp en meer as een het voor die vuurpeloton die hoogste prys vir sy nasieliefde betaal. Digby die dorp het die burgers onder genl. Jan Smuts 'n Engelse patrollie in 'n hinderlaag gelok en uitgewis. En die destydse leraar, ds. D.J.J. van Velden, wat verdink is van pro-Republikeinse simpatieë, is meer as 'n jaar lank in 'n interneringskamp aangehou.

Die gemeente Tarkastad is in 1863 gestig met ds. J.G.S. de Villiers as eerste leraar. Hy het in 1885 bankkrot gespeel en is gevra om te bedank omdat hy soveel lidmate geld geskuld het. Die eerste kerkie in Greystraat is in 1880 verwissel vir die huidige, sierlike kerkgebou.

Die gemeente het in 1875 besluit om 'n eie kerkgebou op te rig en, ná vele oorweging, het hulle die NG gemeente Adelaide se klipkerk van 1862 as 'n model gebruik. Die kerkraad het tenders aangevra en ene mnr. Murfin s'n aanvaar.

Klip is in die omgewing gekap en 50 gemeentelede het gedurende die twee jaar lange bouwerk vragte hout en ander toerusting gratis per ossewa van Port Elizabeth af aangery. Die plaaslike landdros, Thomas Ignatius Muller Gie, het die hoeksteen van die kerk met 'n kruiskerkmotief op 1 Junie 1877 gelê. Ouderlinge het die houtpreekstoel, handewerk van "den heer Sleut", geskenk. Lampe is uit Londen van Hart, Peard & Son bestel.

Die kerkraad het die banke in sitplekke van sowat 53 cm elk opgedeel en die eerste 36 aan "oude menchen" (diegene bo 60 jaar) beskikbaargestel. Van die 128 oorblywende sitplekke was agt vir die predikantsbank, 17 vir "vreemdelinge" en die res vir ander gemeentelede.

'n Plegtige inwydingseremonie is op 12 Februarie 1880 gehou. Die eerste orrel, waarvoor die "Juffrouwen Commissie" £730 betaal het, is in 1884 in gebruik geneem.

Soos met baie ander kerkgeboue in die omgewing het vyandelike troepe ook die kerk op Tarkastad gedurende die Tweede Vryheidsoorlog beskadig. In 1903 is die draadheining om die kerk deur tralies vervang en gaslampe aangebring, wat in 1931 deur elektriese ligte vervang is.

Die kerk het mettertyd te klein geword vir sy groeiende gemeente en van 1912 tot 1915 het groot uitbreidings plaasgevind. Onder meer is drie galerye gebou om die sitplekke van 480 tot 960 te verdubbel, die vloer is aan die agterkant gelig sodat dit skuins na voor afloop en nuwe banke is ingesit. Die tweede plegtige inwyding is op 6 Februarie 1915 gehou.

In die vroeë jare sestig is daar afgekom op ernstige barste in die 37,5 m hoë kerktoring en teen 1967, toe die toring al 93 jaar oud was, het dit selfs gevaarlik geword om die kerkklok te lui. Die houtbalke wat die klok steun en die vibrasie van die klok is as die oorsake van die barste uitgewys.

Die toring is egter gered op buitengewone wyse en volgens 'n metode wat toe na bewering die eerste keer ter wêreld gebruik is. Spuitsement is aan die binnekant van die toring ingespuit waarna dit veilig was om steiers aan die buitekant op te rig. Die vloer bokant die uurwerk is met lood bedek sodat reën nie op die uurwerk kon val nie.

Omstreeks 1980 is die kerk opgeknap. In 'n glaskas in die gemeente se "Moedersaal" (die kerksaal) word grepe uit die geskiedenis bewaar.

Tot 1952 is die gemeente deur 12 leraars bedien: De Villiers van 1863 tot 1886, dr. J.P. van Heerden van 1887 tot 1893, H. Muller van 1893 tot 1897, D.J.J. van Velden van 1897 tot 1903, D.J. Pienaar van 1904 tot 1912, J.F. Botha van 1912 tot 1918.

Dit was onder uiters tragiese omstandighede dat ds. Botha uit Johannesburg, waar hy die tweede leraar van die NG gemeente Jeppestown was, na Tarkastad gekom het. Hy het in 1912 'n beroep hierheen ontvang en dit in Junie daardie jaar aangeneem. Pas het hy die beroep aanvaar, of die doodsengels besoek die pastorie in Jeppestown en neem die pastoriemoeder teen die einde van Junie 1912 weg. Kort daarna, op 4 Julie, het dié kort beriggie in die amptelike kerkblad, die "Kerkbode", verskyn: "Van hier (Jeppestown) is Saterdag per telegram berig ontvang dat die eggenote van ds. J.F. Botha, wat reeds jare lank lydende was, in die hospitaal oorlede." Al verwysing na haar begrafnis in die kerkraadsnotule is dié kort aantekening op 1 Julie 1912: "Die kerkraad besluit om die 'cabs' by die begrafnis van die oorlede eggenote van ons leraar uit die kerkkas te betaal."

Onder dié omstandighede was ds. Botha se vertrek uit die Goudstad dubbel swaar en treurig, vir die gemeente sowel as vir hom. Met die dood en begrafnis van die pastoriemoeder nog so vars in die geheue van die gemeente en die wond nog so rou in die leraar se hart, is daar geen afskeidsgesellighede of -geleenthede gereël nie. Die hele afskeid het in stilte geskied. Reeds op 1 Julie, 'n paar dae ná mev. Botha se begrafnis, het die konsulent, ds. H.A. Lamprecht van die Johannesburg-Oos, oorgekom en op 'n spesiale kerkraadsvergadering eervolle ontslag aan ds. Botha gegee. Onder dié hartseer omstandighede het ds. Botha, vergesel van sy kinders, van wie die meeste nog heel klein was, die ou pastorie en gemeente van Jeppestown in die Goudstad gegroet en na Tarkastad vertrek, waar hulle tot 1918 sou kom woon. Omstreeks dié tyd (1915) het die siele in die gemeente 1 450 getel en die belydende lidmate 756.

Ds. Botha se opvolgers was: C.R. Kotzé van 1918 tot 1921, A.G.E. van Velden van 1922 tot 1930, A.H. Naudé van 1931 tot 1943, dr. (later prof.) P.A. Verhoef van 1944 tot 1946 (toe hy verder gaan studeer het en net enkele maande die leraar van die NG gemeente Cradock was voor hy in 1950 hoogleraar aan die Kweekskool op Stellenbosch geword het), dr. E.A. Venter (1947 tot 1950) en ds. P.W. Jordaan van 1950 tot 1958.

Die NG gemeente Molteno is op 22 Julie 1881 van Tarkastad afgestig. Die eerste vergadering van die dogtergemeente se kerkraad is op Sterkstroom gehou en die volgende dekade sou die vergaderings om die beurt daar en op Molteno self gehou word, totdat Sterkstroom in 1891 selfstandig geword het.

Reeds in 1952 berig "Ons gemeentelike feesalbum": "As gevolg van die ontvolking van die platteland, tel die gemeente wat eertyds meer as 950 lidmate gehad het, vandag slegs 650. Tog bly die ywer en ondernemingsgees onverminderd." Kort ná die verskyning van die feesalbum is 'n kerksaal, die Moedersaal, aangebou en die orrel gemoderniseer. In 1973 het die lidmate verder afgeneem tot 398, in 1979 tot 338, in 2012 tot 185 en in 2013 tot sowat 170.

Midde-in die verval wat kenmerkend geword het van die meeste dorpe op die Oos-Kaapse platteland, ook Tarkastad, word die terrein en kerkgebou van die NG gemeente Tarkastad in stand gehou in 'n uitstekende toestand.





</doc>
<doc id="64335" url="https://af.wikipedia.org/wiki?curid=64335" title="Ou Cyrilliese alfabet">
Ou Cyrilliese alfabet

Die oorspronklike Cyrilliese alfabet is in die 10de eeu in die Eerste Bulgaarse Ryk ontwikkel vir die skryf van godsdienstige tekste in Kerkslawies. Dit het die fonologiese basis van die ouer Glagolitiese alfabet gevolg wat deur die monnikebroers Cyrillus en Methodius ontwikkel is en is waarskynlik deur studente van die broers geskep. Baie van die letters kom van die Griekse alfabet, en vir klanke waarvoor daar nie Griekse letters was nie, is letters uit die Latynse en Glagolitiese alfabet aangepas.

Die alfabet is deur die eeue aangepas by veranderings in die Slawiese tale en elke taal het ’n eie variasie van die alfabet aangeneem.

Die letters wat uit Grieks oorgeneem is, het elk ’n syferwaarde gehad, in dieselfde volgorde as in die Griekse alfabet. Bo ’n syfer of reeks syfers is ’n titlo geplaas om aan te dui dat dit ’n syfer is.




</doc>
<doc id="64341" url="https://af.wikipedia.org/wiki?curid=64341" title="Joes (Cyrillies)">
Joes (Cyrillies)

Ѧ (kleinletter: ѧ) is ’n letter van die ou Cyrilliese en die Glagolitiese alfabet wat nie meer gebruik word nie. Dit is "klein joes" genoem. ’n Variant van die letter was "groot joes" (Ѫ ѫ). Eersgenoemde het waarskynlik die nasale voorklinker /ɛ̃ /voorgestel en laasgenoemde die nasale agterklinker /ɔ̃]/. Albei het gejotifiseerde variante gehad: die "gejotifiseerde klein joes" (Ѩ ѩ) en "gejotifiseerde groot joes" (Ѭ ѭ), wat met die Cyrilliese letter І gevorm is.

Alle moderne tale wat die Cyrilliese alfabet gebruik, het hul nasale klinkers verloor en dit het dié letters oorbodig gemaak. Die kursiewe vorm van "klein joes" is mettertyd aangepas om die Cyrilliese letter Я (/ja/) te vorm, wat steeds gebruik word. 


</doc>
<doc id="64342" url="https://af.wikipedia.org/wiki?curid=64342" title="Koppa (Cyrillies)">
Koppa (Cyrillies)

Ҁ (kleinletter: ҁ) is ’n letter van die Ou Cyrilliese alfabet wat nie meer gebruik word nie. Dit is "koppa" genoem. 

Die vorm en naam is afgelei van die Griekse letter koppa (Ϙ ϙ). Dit het nie ’n fonetiese waarde gehad nie en is slegs gebruik vir die syfer 90, nes in Grieks. Sy funksie as syfer is later vervang deur die Cyrilliese letter Ч.


</doc>
<doc id="64343" url="https://af.wikipedia.org/wiki?curid=64343" title="Oek (Cyrillies)">
Oek (Cyrillies)

Ѹ (kleinletter: ѹ) is ’n letter van die Ou Cyrilliese alfabet wat nie meer gebruik word nie. Dit is "oek" genoem en was oorspronklik ’n digraaf (dubbelletter) wat gevorm is met die Cyrilliese О en У. Om plek te bespaar is hulle dikwels bomekaar geskryf. Dit is later deur ’n alleenstaande У vervang. 


</doc>
<doc id="64344" url="https://af.wikipedia.org/wiki?curid=64344" title="Omega (Cyrillies)">
Omega (Cyrillies)

Ѡ (kleinletter: ѡ) is ’n letter van die Ou Cyrilliese alfabet wat nie meer gebruik word nie. Dit is "omega" genoem en is afgelei van die Griekse omega (Ω ω). 

Anders as Grieks het die Slawiese tale net een o-klank gehad waarvoor die letter "On" (O) gebruik is, en die omega was dus eintlik oorbodig. Dit is later vir dekoratiewe doeleindes gebruik saam met die "breë On" (Ѻ ѻ), ’n breër vorm van die O. 


</doc>
<doc id="64346" url="https://af.wikipedia.org/wiki?curid=64346" title="Ot (Cyrillies)">
Ot (Cyrillies)

Ѿ (kleinletter: ѿ) is ’n letter van die Ou Cyrilliese alfabet wat nog net in Kerkslawies gebruik word. Dit word "ot" genoem. 

Howel dit van die letters "omega" (Ѡ ѡ) en "te" (Т т) afgelei is, was dit ’n letter op sy eie, tussen Х en Ц in die alfabet. Dit kan gesien word in die eerste gedrukte Cyrilliese abecedarium (sien links). 

In Kerkslawies word dit gebruik vir die voorsetsel отъ ("ot", "van") en die voorvoegsel от- ("ot-"). Dit word nie op ander plekke gebruik waar ’n "о" en "т" langs mekaar staan nie.


</doc>
<doc id="64349" url="https://af.wikipedia.org/wiki?curid=64349" title="Jat (Cyrillies)">
Jat (Cyrillies)

Ѣ (kleinletter: ѣ) of "jat" is ’n letter van die Ou Cyrilliese alfabet wat nog net in Kerkslawies gebruik word. 

Dit het waarskynlik aanvanklik die lang klinker /æː/ voorgestel. In moderne Slawiese tale het "jat" mettertyd in ander klanke verander, soos /ʲe/ in Russies, /ʲi/ in Oekraïens, ens. Dit het dus nie meer ’n onafhanklike foneem voorgestel nie, maar verskillende foneme wat ook deur ander Cyrilliese letters voorgestel is. Die letter is daarna tydens verskeie taalhervormings uit Slawiese alfabette gelaat. 


</doc>
<doc id="64350" url="https://af.wikipedia.org/wiki?curid=64350" title="Ѥ">
Ѥ

Ѥ (kleinletter: ѥ) is ’n letter van die Ou Cyrilliese alfabet wat nie meer gebruik word nie. Dit word "Je" of "gejotifiseerde E" genoem. 

Dit het geen ekwivalent in die Glagolitiese alfabet nie en is waarskynlik uit ’n "I" en "E" gevorm om die klank /je/ voor te stel. Dit is dikwels in Middeleeuse geskrifte gevind saam met die letter Є, wat dieselfde klank voorgestel het. Dit het egter gewissel; sommige tekste het al drie variasies (Ѥ, Е en Є) gebruik en sommige net Е.

In Suid-Slawiese tale is dit aan die einde van die 14de eeu nie meer gebruik nie, maar in byvoorbeeld Serwies tot in die 17de eeu in in Bulgaars tot in die 19de eeu.


</doc>
<doc id="64351" url="https://af.wikipedia.org/wiki?curid=64351" title="Ksi (Cyrillies)">
Ksi (Cyrillies)

Ѯ (kleinletter: ѯ) is ’n letter van die Ou Cyrilliese alfabet wat nie meer gebruik word nie. Dit is van die Griekse letter Ksi (Ξ, ξ) afgelei. Dit is meestal in Griekse leenwoorde gebruik, veral met betrekking tot die Oosters-Ortodokse Kerk. Dit het ook die syfer 60 voorgestel.

Ksi is in 1708 saam met psi (Ѱ), omega (Ѡ) en joes (Ѧ) uit die Russiese alfabet gelaat met die hervormings van Pieter die Grote, en daarna ook uit ander alfabette.


</doc>
<doc id="64352" url="https://af.wikipedia.org/wiki?curid=64352" title="Psi (Cyrillies)">
Psi (Cyrillies)

Ѱ (kleinletter: ѱ) is ’n letter van die Ou Cyrilliese alfabet wat nog net in Kerkslawies gebruik word. Dit is afgelei van die Griekse letter psi (Ψ, ψ). Dit is /ps/ uitgespreek en is meestal in Griekse leenwoorde gebruik, veral met betrekking tot die Oosters-Ortodokse Kerk. Dit het ook die syfer 700 voorgestel.

Psi is in 1708 saam met ksi (Ѯ), omega (Ѡ) en joes (Ѧ) uit die Russiese alfabet gelaat met die hervormings van Pieter die Grote, en daarna ook uit ander nie-kerklike alfabette.


</doc>
<doc id="64353" url="https://af.wikipedia.org/wiki?curid=64353" title="Izjitsa">
Izjitsa

Ѵ (kleinletter: ѵ) of "izjitsa" is ’n letter van die Ou Cyrilliese alfabet wat nog net in Kerkslawies gebruik word. Dit is van die Griekse letter ipsilon (Υ, υ) afgelei.

Dit is meestal gebruik vir die klanke /i/ of /v/, nes die moderne letters И en В onderskeidelik, in woorde wat uit Grieks of via Grieks uit ander tale oorgeneem is. Dit het ook die syfer 400 voorgestel.

Kerkslawiese geskrifte gebruik steeds die letter. Met ’n klem op is dit ’n klinker en word dit as /i/ uitgespreek; sonder ’n klem op is dit ’n konsonant en word dit as /v/ uitgespreek. Onbeklemtoonde /i/-izjitsas word met ’n spesiale diakritiese teken, ’n "kendema", gemerk wat soos ’n dubbele klemteken of twee punte lyk: Ѷ ѷ.


</doc>
<doc id="64355" url="https://af.wikipedia.org/wiki?curid=64355" title="Frederiksborg-paleis">
Frederiksborg-paleis

Frederiksborg-paleis (geleë in Hillerød, Denemarke) is vandag die Nasionaal-Historiese Museum. Veral die paleis se Ridderkapel en Badhuis word met die Deense Vorstehuis vereenselwig.

Die Frederiksborg-Hofkapel het 'n spesiale verbintenis met die Vorstehuis behou. Die absolute monarge, met die uitsondering van Christian VII, is in hierdie kapel gesalf. Met die invoer van absolutisme vervang die salwingsritueel die kroning as inhuldigingseremonie van die nuwe monarg. Christian V is die eerste koning wat gesalf is; hy het die Ridderkapel gestig waar ridderskilde opgehang is. Die Frederikborg-Hofkapel is vandag 'n gewone parogiekerk en museum.

Van Frederik II se oorspronklike Frederiksborg-paleis staan die klein Badhuis vandag nog. Dit is in 1580 gebou. Op die ryklik versierde sandsteeningang, met gegroefde Ioniese suile asook leeumaskers op die voetstukke en suilskagte, pryk Frederik II se leuse steeds: "Mein Hoffnung zu Gott allein" (“My hoop is in God alleen”). Die gebou moes, soos sy naam weergee, as badkamer dien; hiervoor is 'n tin-uitgevoerde kamer in die grondverdieping aangebou. Dit staan tot 1794, toe die tin afgehaal en verkoop is. Daarnaas is die gebou ook benut as 'n somerhuisie wat met 'n kombuis en enkele slaapkamers toegerus is. Frederik VII het in 1858 die Badhuis se interieur opgeknap. Die hoofkamer in die Badhuis is die eetkamer wat in die middel van die gebou op die eerste verdieping geleë is. In die eetkamer het beeldhouer A. M. Jahn een van sy amusante gestukadoorde plafonne geskep wat 'n magdom verskillende diere uitbeeld.

Die Badhuis is vir die publiek gesluit. Haar Majesteit die Koningin bied by geleentheid noenmale hier aan.



</doc>
<doc id="64359" url="https://af.wikipedia.org/wiki?curid=64359" title="Fita">
Fita

Ѳ (kleinletter: ѳ) is ’n letter van die Ou Cyrilliese alfabet wat nie meer gebruik word nie. Dit is afgelei van die Griekse letter theta (Θ θ). Dit het ook die syferwaarde 9 gehad.

In tradisionele Kerkslawies is die middelste lyn sowat twee keer so wyd as die hoofdeel van die letter en lyk dit soos by die letter T: . Soms was die lyn so laag as die onderste lyn van die letter Д en dit het baie leesprobleme veroorsaak. By sekere lettertipes was die lyn binne-in die "O".

Die tradisionele naam van die letter was fita (Russies: фита́, of voor 1918 ѳита́). Fita is hoofsaaklik gebruik in Griekse leenwoorde. Die Russiese uitspraak was /f/ (in plaas van /θ/ soos in die Engelse woord "thin"). "Theodore" is byvoorbeeld uitgespreek as "Feodor" (nou "Fjodor"). In baie Russiese woorde is die letter egter uitgespreek as /t/, soos in театръ ("teatr" vir die Engelse "theatre"), атлетъ ("atljet" vir die Engelse "athlete"), ens.

In die meeste ander Slawiese tale is die letter uitgespreek as /t/. In Bulgaars, Serwies en Masedonies is Theodore byvoorbeeld Тодор (Todor) of Теодор (Teodor).


</doc>
<doc id="64360" url="https://af.wikipedia.org/wiki?curid=64360" title="Emeritaat">
Emeritaat

Emeritaat is die naam vir 'n afgetrede hoogleraar (professor), magistraat of geestelike wat op pensioen is. Emeritus is 'n Latynse woord wat letterlik vertaal, "uitgedien" beteken; die gangbare betekenis in Afrikaans is 'rustend'.

Verskeie hoogleraars bly na aftrede aktief in hulle vakgebied betrokke; hulle "ius promovendi" verval egter meestal na 5 jaar. Sulke persone staan onder die titel "em. prof." of "prof. em." (emeritus professor) bekend. Daar word ook soms na so 'n persoon as 'emeritus hoogleraar' of 'erehoogleraar' verwys.

By priesters en biskoppe beteken die emeritaat dat die geestelike nie langer verplig is om sy missie of gemeente te bedien nie, en vervang word. Emeriti geestelikes bly egter op kleiner skaal aktief in die bediening van die sakramente. Biskoppe wy nog ander biskoppe in en priesters vier dikwels nog die Heilige Mis.


</doc>
<doc id="64364" url="https://af.wikipedia.org/wiki?curid=64364" title="Mongoolse skrif">
Mongoolse skrif

Die klassieke Mongoolse skrif (in Mongoolse skrif: , "Mongγol bičig"; in Mongoolse Cyrillies: Монгол бичиг, "Mongol bitsjig") was die eerste skryfstelsel wat spesifiek vir Mongools geskep is en dit was die suksesvolste, tot die Cyrilliese alfabet in 1946 begin gebruik is. Dit is afgelei van die Oud-Oeigoerse skrif en is ’n ware alfabet, met aparte simbole vir konsonante en klinkers. Die skrif is aangepas om tale soos Oirat en Mantsjoe te skryf en word vandag nog in Binne-Mongolië en ander dele van China gebruik. Dit is ook sedert 1994 weer ’n verpligte skoolvak en pogings word aangewend om die ou tradisies en kultuur te laat herleef deur die skrif in kalligrafie en skilderwerk te gebruik.

Die tradisionele Mongoolse skrif word vertikaal geskryf. Dit het verskeie name. Omdat dit van die Oeigoerse alfabet afgelei is, het dit bekend geword as "Oeigoerzjin"-Mongoolse skrif (Cyrillies: Уйгуржин монгол бичиг). In die kommunistiese tydperk, toe Mongoolse Cyrillies die amptelike skrif van Mongolië geword het, het die tradisionele skrif bekend geword as Oud-Mongoolse skrif (Хуучин монгол бичиг), in teenstelling met die "Nuwe skrif" (Шинэ үсэг).

Die Mongoolse skrif is tot die Unicode-standaard gevoeg in September 1999, met die uitreiking van weergawe 3.0. Die Unicode-blok daarvoor is U+1800 – U+18AF. Dit kon egter eers gebruik word met die uitreiking van Windows Vista in 2007 en dit word dus nie baie gebruik nie. Dit word nou gewilder, maar die ingewikkeldheid van die Mongoolse Unicode-model en ander probleme ry steeds die algemene gebruik daarvan in die wiele.





</doc>
<doc id="64365" url="https://af.wikipedia.org/wiki?curid=64365" title="Noord-Ndebele">
Noord-Ndebele

Noord-Ndebele of Sindebele, Tabele, Tebele ("isiNdebele" in Noord-Ndebele) is 'n Afrikataal wat tot die Ngunigroep van Bantoetale behoort. Dit word deur die Ndebeles of Matabele van Zimbabwe gepraat. Dit is naas Shona een van die twee hooftale van Zimbabwe en een van die amptelike tale van dié land.

Noord-Ndebele is verwant aan Zoeloe, wat in Suid-Afrika gepraat word. Die Ndebele van Zimbabwe stam meestal van die volgelinge van Zoeloeleier Mzilikazi af. Hy verlaat kwaZulu in die begin van die negentiende eeu gedurende die Mfecane.

Noord-Ndebele ("isiNdebele") is nou verwant aan, maar 'n andere taal as Suid-Ndebele ("Ndebele") wat vernaamlik in Suid-Afrika gepraat word en een van die 11 amptelike tale is.



</doc>
<doc id="64369" url="https://af.wikipedia.org/wiki?curid=64369" title="NG gemeente Indwe">
NG gemeente Indwe

Die NG gemeente Indwe is 'n meer as honderd jaar oue gemeente van die Nederduitse Gereformeerde Kerk op die Oos-Kaapse dorpie Indwe wat in 2012 slegs 69 belydende lidmate oorgehad het, maar nietemin sy werksaamhede voortgesit het danksy die ywer van die kerkraad. Buiten die hoofkerk op Indwe hou die gemeente ook die kerkgebou op die landelike nedersetting Ida in stand wat tot omstreeks 1970 die swaartepunt van die NG gemeente Du Plessis was.

Die woord Indwe beteken kraanvoël. Lidmate van die NG kerk het hulle in die omgewing begin vestig toe steenkoolmyne hier opgerig is. Die kerkraad van die NG gemeente Dordrecht het die leiding geneem en ’n klein kerkie opgerig, waarin ds. J.F. Marais een maal per maand ’n diens vir die plaaslike lidmate gelei het.

Op 10 Maart 1906 het die Ring van Burgersdorp volgens 'n besluit wat die Ringskommissie op Lady Grey geneem het, daartoe oorgegaan om die nuwe gemeente met die naam Indwe te stig. Die eerste kerkraadsvergadering is gehou op 24 Maart 1906 onder voorsitterskap van ds. J.F. Marais, predikant van die NG gemeente Dordrecht. (Hy was in 1952, met die verskyning van "Ons gemeentelike feesalbum", die oudste leraar in die NG Kerk.) Die kerkraad het aan die begin bestaan uit twee ouderlinge en vier diakens. Die gemeente was nog hulpbehoewend en moes deur die Algemene Armesorgkommissie ondersteun word. Die eerste beroep is uitgebring op ds. Harold Botha van die NG gemeente Ugie. Hy het egter bedank en daarna is ds. J.J. Krige, hulpprediker van Kroonstad, beroep. Hy het die beroep aangeneem en so die eerste leraar van die gemeente geword.

Die eerste dienste van die nuwe gemeente is gehou in die 'n baie klein kerkie en 'n huurhuis moes dien as pastorie vir ds. Krige. Eers in 1909, drie jaar na die gemeente se stigting, is 'n pastorie gebou. In 1920 is die huidige, doeltreffende kerkgebou van gekapte klip gebou na die ontwerp van die eerste Afrikaanse argitek, Wynand Louw. In 1923 is Lady Frere, wat toe onder Queenstown geressorteer het, tot Indwe toegevoeg. Selfs daar is later 'n sierlike toringkerkie opgerig. Indwe was dan ook een van die eerste plattelandse gemeentes wat twee volwaardige kerke gehad het en as in aanmerking geneem word dat daar ten tyde van die tweede kerk se oprigting skaars 600 lidmate was, is dit voorwaar 'n sonderlinge prestasie.

Die gemeente word aan alle kante, behalwe vir die deurgang na Dordrecht en Ida, omring deur wat destyds "naturellegebiede" was. Die gemeente het dan ook 'n doeltreffende sendingkerk gehad wat ook destyds as skool diens gedoen het. Aanvanklik is die dienste van 'n Xhosa evangelis ingespan. Daar was in die vroeë jare 50 van die vorige eeu twee buiteskole onder die toesig van die kerkraad met sowat 90 leerlinge.

Mettertyd het die gemeente, wat eens hulpbehoewend was, heeltemal selfstandig geword en teen die vroeë 1950's het die dankoffer bykans £3 000 beloop. Die steenkoolmyne wat aanvanklik verantwoordelik was vir die ontstaan van die dorpie, was enkele dekades later nie meer in werking nie nadat steenkool van 'n beter gehalte in die destydse Transvaal ontdek is en ná Uniewording aan die destydse Kaapprovinsie beskikbaar geraak het. Die wit gemeenskap op Indwe het vroeër jare uit sowat 80 persent Afrikaanssprekendes bestaan waarvan sowat 80 persent aan die NG Kerk behoort het. Sowat 60 jaar gelede was daar slegs een sekte bedrywig, en dit op Lady Frere.

Van die eertydse florerende skoollewe het teen 2012 niks oorgebly nie weens die ontvolking van die platteland wat veral in dié deel van die Noordoos-Kaap tot 'n kommerwekkende daling in die getal Afrikaanssprekendes gelei het. Sestig jaar gelede het 'n hoërskool, 'n voorbereidende skool en twee laerskole binne die gemeentegrense gestaan.

Nietemin berig ds. Danie Mouton, die NG Kerk in Oos-Kaapland se direkteur vir predikante en gemeentebegeleiding, in 2011 op Facebook: "Dis 'n klein gemeente, maar hulle is vol lewe. Die afgelope twee jaar se basare was besonder geseënd. Hulle het projekte om die gemeenskap te dien, rondom voedsel en klere. Hulle het vir jare nie meer 'n predikant nie, maar die kerkraadslede hou die gemeente aan die gang."

Tydens die eerste eeu van die gemeente se bestaan, was die leraars agtereenvolgens:





</doc>
<doc id="64370" url="https://af.wikipedia.org/wiki?curid=64370" title="Gravensteen">
Gravensteen

Die Gravensteen is 'n buitengewoon goed behoue middeleeuse kasteel in Gent. Dit is in die stadsentrum geleë en vorm 'n gewilde toeriste aantreklikheid. Die ligging van die kasteel is tussen twee takke van die Leie, waar daar oorspronklik 'n hoë sandduin te midde van die moerasagtige gebied was. 

Die eerste versterking hier is vermoedelik deur Graaf Boudewijn I (837-879) opgerig om as verdediging teen die invallende Noormanne te dien. Onder Graaf Arnulf I (889-965) is houtversterkings aangebring, wat as die eerste voorlopers tot die latere kasteel gesien kan word. Daar was in die tiende eeu al sprake van 'n "novum castellum", of nuwe kasteel. Graaf Robrecht I van Vlaanderen (tussen 1029/1032-1093) het die bestaande versterking drasties laat ombou, en die hoofgeboue met steen herbou. Die huidige kasteel, en sy muur met 24 torings, is deur Graaf Filips van Elsas (1142-1191) in 1180 laat oprig. 

Aanvanklik het die kasteel ook as die woonplek van die grawe gedien, maar Graaf Lodewijk van Male (1330-1384) verhuis na die latere Prinsenhof, terwyl die kasteel voortaan steeds die algemene bestuur van die graafskap Vlaandere sou huisves. Die munt van Gent is in 1353 na die kasteel verskuif, en vanaf 1407 ook die Raad van Vlaanderen. Buiten hierdie funksies, het die kasteel ook as 'n gevangenis en as plek vir die gepaardgaande marteling gedien. 

Vanaf omstreeks 1800 het die kasteel in verval geraak, en is hy vir onder andere 'n katoenspinnery gebruik. Herstellingswerk is eers in die laat 19de eeu begin, te midde van 'n herwaardeering van die kasteel en sy historiese waarde. Deesdae kan die Gravensteen deur die publiek besoek word, en hy huisves ook die Gerechts- en Wapenmuseum.


</doc>
<doc id="64373" url="https://af.wikipedia.org/wiki?curid=64373" title="NG gemeente Ugie">
NG gemeente Ugie

Die NG gemeente Ugie is 'n meer as honderd jaar oue gemeente van die Nederduitse Gereformeerde Kerk in die Sinode van Oos-Kaapland met 'n lidmaattal wat in 2012 op net 137 gestaan het.

Ds. Helgard Müller se voorganger in die NG gemeente Barkly-Oos, ds. Geo. S. Malan, het al in 1886 die verafwonende lidmate in Griekwaland-Oos en Temboeland besoek, maar dit was veral ds. Müller wat hom oor hierdie afgeleë buitewyke, wat eintlik buite die grens van die gemeente Barkly-Oos gelê het, ontferm het. Veral oor Ugie en Cedarville was hy baie bekommerd. Die verwagting van die eerste intrekkers in dié verre uithoek van die Kaapkolonie was baie groot, maar so ook hul ontnugtering. Misreën het tot 12 dae aangehou en die grond het 'n pappery geword. Riviere het weke lank aaneen vol gebly en alle verbinding met die buitewêreld afgesny. Daar was nie paaie om van te praat nie. Gras het meer as 'n meter hoog gestaan en mens of dier wat daardeur 'n weg wou baan, het papnat geword. In die vleie wat moerasse was, het diere dikwels vasgesit en kon nie sonder hulp uitkom nie. Perde, wat die enigste vervoermiddel was, het gekwyn en gevrek. Die bosluis wat ooskuskoors gedra het, het vee uitgeroei. Armoede en neergedruktheid het die boere moedeloos gemaak.

Midde-in dié benaderde omstandighede het die Ring van Burgersdorp besluit om die uitgeweke lede van die Kerk geestelik te bearbei deur leraars van aangrensende gemeentes as konsulente na die setlaars in Griekwaland-Oos te benoem. Elliot, Cala en Embokotwa (laasgenoemde twee van 1919 die dienspunte van die NG gemeente Du Plessis) sou deur die leraar van die NG gemeente Dordrecht bearbei word en Ugie, Maclear, Mount Fletcher, Cedarville en Umtata deur die leraar van die NG gemeente Barkly-Oos. Dié reëling het voortgeduur tot 1888 toe daar nuwe lewe en ontwaking onder die NG lidmate in Griekwaland-Oos en Temboeland gekom het danksy die beroep wat ds. W.A. Alhet na Dordrecht aangeneem het. Hy het gesê dit is sy doelwit om "ons verstrooide geloofsgenote" in Griekwaland-Oos en Temboeland te bearbei. Kort voorheen het die NG gemeente Barkly-Oos 'n nuwe leraar in die persoon van die jeugdige en wakkere ds. Müller gekry. Hy sou hom in die besonder bepaal by die lidmate in Griekwaland-Oos.

Danksy di. Müller en Alheit se ywer is Cedarville in 1888 as afsonderlike gemeente afgestig, maar weens die geldelike toestand sou die gemeente aanvanklik nie 'n eie leraar beroep nie. Die NG gemeente Elliot het in 1891 gevolg en ds. J.C. du Plessis, na wie die NG gemeente Du Plessis in 1919 genoem is, is op Elliot as die gemeente se eerste leraar bevestig. Sy opdrag was om oral in Griekwaland-Oos en die Transkei-gebied waar ook al moontlik gemeentes te stig. Deur sy arbeid het Matatiele, Ugie, Kokstad en Embokotwa elk 'n gemeente gekry.

Toe Ugie van 1891 af onder Barkly-Oos ressorteer, het ds. Müller hierheen afgekom om die sakramente te bedien op al die verspreide plekke van samekoms. Hy het die uiterste ontberings uitgestaan, maar nooit verslap nie. Die kapok en misreëns en die lang ure op die perd het naderhand sy gesondheid aangetas en hom na 'n vroeë graf gesleur. Op Ugie was daar toe reeds 'n klein kerkie van sink en hout wat eers in 1910 deur 'n klipkerkie vervang sou word, sewe jaar ná die stigting van 'n afsonderlike gemeente. Die boere het destyds met hul waens ingekom en en om die kerkie uitgespan. Tydens die dienste het die kinders soms lawaai en luidrugtig gespeel. Ook het die honde, volgens ds. M.T.R. Smit in sy gedenkboek met die vyftigjarige bestaan van die gemeente Ugie, daarin behae geskep om die kerk in en uit te loop en onder mekaar te baklei. Ds. Müller se gesondheid was toe reeds nie goed nie en die steurings was vir hom 'n groot spanning. Hy het die gemeente versoek dat die honde met rieme aan die waens vasgebind moes word. Dit is gedoen, maar wanneer die gemeente begin sing het, het die honde ook 'n keel opgesit wat nie eintlik in harmonie met die gewyde sang was nie. Met sy vertrek het ds. Müller gesê: "Ek is seker dat die duiwel 'n handjie in die bou van hierdie kerk gehad het, want alles is daarop gespits om die prediking van die Woord te strem." Later het Ugie onder Umtata geval en is dit deur ds. Anderssen bearbei. Ook ds. August Ahrbeck het as hulpprediker van Umtata, nadat hy gedwing is om in die NG gemeente Prieska te bedank weens allerlei bewerings teen hom, Ugie besoek en bearbei.

Toe ds. David Ross in 1862 na die NG gemeente Lady Grey beroep is, 'n gemeente wat hy sowat 45 jaar lank sou bearbei, het Lady Grey nog in sy pionierstyd gestaan en hy was verplig om dorp en gemeente van onder af op te bou. Aan die oostelike en suidoostelike kant het ds. Ross se gemeente in die beginjare geen afgebakende grense gehad nie sodat sy arbeidsveld in dié rigtings oor die Drakensberg tot in Temboeland en Griekwaland-Oos gestrek het. Dié uitgestrekte gebied het hy gereeld te perd besoek en op sentrale plekke het hy buiteposte gestig, waarvan verskeie later tot afsonderlike gemeentes ontwikkel het: Barkly-Oos (1873), Cedarville (1888), Elliot (1890), Rossville (1893), so genoem na die leraar van Lady Grey, en Ugie. As leraar van Lady Grey en konsulent van die buurgemeentes het dr. Ross 'n leidende rol gespeel in die totstandkoming van dié gemeentes.

Die gemeente Ugie is op 14 Februarie 1903 van die destydse Umtata, tans Mthatha, afgestig, maar kerkraadsvergaderings is reeds sedert April 1894 op Ugie gehou. Die nuwe gemeente het aanvanklik bestaan uit Ugie, Maclear (in 1916 afgestig as NG gemeente Maclear), Tentkop, Mount Fletcher en Gunxa. Die lidmaattal was nie groot nie en die gemeente het sy besonderse probleme gehad. Die paaie was so sleg dat huisbesoek te perd gedoen moes word. In Maart 1903 het ds. Ahrbeck die eerste leraar geword nadat hy reeds drie jaar lank die wyk van die moedergemeente bearbei het en ook skriba tydens die kerkraadsvergaderings was. Hy het met seën gearbei, maar moes die tuig reeds in 1905 neerlê weens swak gesondheid. Tydens die daaropvolgende 50 jaar kom di. H.S.M. Botha, J.P. Wolhuter, J.N. Volk, J.J. Ackerman, M.T.R. Smit, G.R. van Rooyen en Marmeduke Visser.

Tydens die bediening van ds. Vlok is 'n doeltreffende kerkgebou opgerig wat geskik was vir die behoeftes van daardie dae. Die hoeksteen is op 23 Julie 1910 gelê. Die kerkgebou het gestaan op dieselfde terrein waar ds. Vlok 30 jaar vantevore, tydens die grensoorloë van 1880 tot '81, as veldprediker van die burgers gekampeer het. Ds. Smit, wat op 12 Mei 1917 bevestig is en die langste, naamlik 18 jaar in die gemeente gestaan het, het in meer as een opsig baanbrekerswerk hier verrig. Tydens die Groot Griep van 1918 het hy koshuise vir arm en verwaarloosde kinders laat oprig en in 1922 die belangrike Ugie-weeshuis, indertyd die grootste in die Kaapse Kerk, in die lewe geroep. Dié kinderinrigting, wat onder die toesig van die plaaslike kerkraad gestaan het en huisvesting aan 400 kinders bied, het in die eerste drie dekades van sy bestaan 3 000 Afrikanerkinders vir die volk en Kerk gered, op die lewe voorberei en as waardige burgers die lewe ingestuur. Met die vertrek van ds. Smit, toe hy in 1936 sy emeritaat aanvaar nadat hy sy hele loopbaan lank net op Ugie predikant was, is sy plek as besturende direkteur ingeneem deur mnr. I.D. Kruger, wat meer as 'n kwarteeu aan die hoof van die inrigting gestaan het. Een van die bekende ouddirekteure van die weeshuis is die skrywer ds. Solly Ozrovech van 1958 tot 1965. Die kinderoord het in 1987 na Port Elizabeth verskuif.

Toe Maclear, Tentkop en Mount Fletcher in 1916 saam as 'n afsonderlike gemeente van Ugie afstig, het dié gemeente minder as 400 lidmate getel en was dit so arm dat die Hulpbehoewende Gemeentefonds jaarliks £200 moes bydra. Intussen het die gemeente egter snel ontwikkel, net om weer die afgelope dekades te krimp weens die ontvolking van die platteland wat veral hier in die Noordoos-Kaap 'n nadelige uitwerking op eens florerende gemeentes gehad het. Die gemeente het in die eerste 50 jaar van sy bestaan 'n mooi, nuwe pastorie aangekoop en 'n Goeie Hoop-losieshuis vir 70 kosgangers. Die opbrengs van die jaarlikse dankfeeste het gaandeweg gestyg en in 1951 £1 500 bereik. Ds. J.S. Dreyer het in 1948 die herderstaf hier opgeneem. In Januarie 1951 is finaal besluit om 'n nuwe kerkgebou daar te stel. Die argitek sou die vermaarde Afrikaanse argitek van veral gereformeerde kerkgeboue Wynand Louw van die Paarl, wees wat in dié wêrelddeel ook verantwoordelik was vir die kerkgebou van die NG gemeentes Indwe (1920), King William's Town (1920), Queenstown (1925) en Grahamstad (1951). Eindelik is ene W. Badenhorst se ontwerp egter gebruik. Die hoeksteen van Ugie se nuwe kerk is in 1958 gelê, vyf jaar nadat die gemeente sy 50-jarige bestaan gevier het.




</doc>
<doc id="64374" url="https://af.wikipedia.org/wiki?curid=64374" title="Sint-Baafskatedraal">
Sint-Baafskatedraal

Die Sint-Baafskatedraal is 'n katedraal in die stad Gent in Vlaandere en dien ook as die hoofkerk van die Bisdom Gent. 

Die eerste deel van die oorspronklike Romaanse kerkgebou dateer uit die 12de eeu, en die huidige kripte is 'n oorblyfsel uit die tydperk. In die begin van die 14de eeu is die koor herbou in die styl van die Noord-Franse- en Scheldegotiek. Hierna volg die kooromgang en die straalkappelle aan die begin van die 15de eeu. Tydens 'n boufase van 1436 tot 1538, is die 89 meter hoë Wes-toring in die Brabantse gotiese styl opgerig. Hiervoor is kalksandsteen uit die 'steenwerc van Dilbeek' gebruik. Die bou van die huidige skip is in 1533 begin, en latere wysigings en aanbouings is in die renaissance-, barok, en klassieke styl aangebring.

Die Sint-Baafskaterdraal se toring, saam met die torings van die Belfort en die Sint-Niklaaskerk vorm die sogenaamde "drie torings", wat die Gentse stadshorison tradisioneel domineer. Die toring was oorspronklik met 'n spits bekroon, wat sedertdien afgebrand het. Daar is sewe klokke in die toring, waarvan die swaarste 5 500 kg weeg.

Die katedraal huisves 'n aantal belangrike kunswerke. Die wêreldberoemde veelluik "De aanbidding van het Lam Gods" deur Jan van Eyck in 1432, kan hier besigtig word en word beskou as 'n hoogtepunt van die vyftiende-eeuse Vlaamse skilderkuns. Die katedraal bevat ook die "Bekering van Sint-Bavo" deur Peter Paul Rubens.


</doc>
<doc id="64375" url="https://af.wikipedia.org/wiki?curid=64375" title="Skip">
Skip

'n Skip is 'n groot voertuig wat gebruik word om op water te reis. Dit is groter as 'n boot. Skepe word vir vervoer, reis, handel en oorlogvoering gebruik.

Die belangrikste kenmerk van 'n skip is sy dryfvermoë, wat by waterverplasende skepe, die mees algemene skeepsvorm, deur die romp gelewer word. Die dryfvermoë word beinvloed deur die vrag van die skip, en word aangedui deur die Plimsoll-lyn. Hierdie konstruksie sorg vir die sterkte en waterdigte afsluiting van 'n skip. Ander belangrike kenmerke is dat die skip homself moet kan voortbeweeg en gestuur kan word.

Daar is verskeie tipes skepe, onder andere:



</doc>
<doc id="64376" url="https://af.wikipedia.org/wiki?curid=64376" title="SVZW">
SVZW

SVZW is 'n Nederlandse amateur sokkerspan in die Twentse dorp Wierden (naby Almelo). "SVZW" speel in die Saterdag Topklasse (die 3de afdeling in Nederland). Die span is nasionaal bekend vir sy afrigter Hans Kraay Jr., wat 'n bekende persoon is op die Nederlandse televisie (o.a. as aanbieder).


</doc>
<doc id="64379" url="https://af.wikipedia.org/wiki?curid=64379" title="Graslei">
Graslei

Die Graslei is 'n straat in die historiese stadsentrum van die stad Gent in Vlaandere. Die Graslei vorm die kaai op die regteroewer van die Leie, terwyl die linkeroewer deur die Korenlei in beslag geneem word. Albei kaaie strek vanaf die Grasbrug tot by die Sint-Michielsbrug.

Teen die 11de eeu het die handel langs hierdie kaaie tot so 'n mate toegeneem, dat hulle die belangrikste hawe in die stad geword het. As gevolg van die sogenaamde "graanstapelrecht", het Gent die alleenreg tot alle invoer van graan in die Graafskap Vlaandere besit. Hierdeur het die Gras- en Korenlei asook die Korenmarkt die middelpunt van graanhandel in Vlaandere geword.

Die huidige geboue aan die Graslei is oorblyfsels uit hierdie roemryke tydperk. Hulle sluit onder meer die 13e eeuse Korenstapelhuis in, waarvan die gewel as die oudste trapgewel ter wêreld beskou word. 


</doc>
<doc id="64380" url="https://af.wikipedia.org/wiki?curid=64380" title="FC Amsterdam">
FC Amsterdam

FC Amsterdam is 'n voormalige Nederlandse sokkerklub in Amsterdam. Die klub is bestig in 1972 as 'n saamsmelting van die Amsterdamse professionele spanne van Blauw-Wit en DWS. In 1973 het hulle ook De Volwijckers by die saamsmelting betrek. "De Lieverdjes" (hulle bynaam) het in die Eredivisie begin, maar in 1978 het hulle na die Eerste divisie gerelegeer. Die span het nie baie ondersteuners gehad nie, aangesien die meeste Amsterdammers die suksesvolle span Ajax ondersteun het. Daarom is "FC Amsterdam" in 1982 ontban.

Die span het sy tuiswedstryde gespeel in die Olimpies Stadion van Amsterdam, wat 'n kapasiteit van 68 000 toeskouers gehad het. Die span het nooit 'n prys gewen nie, maar het wel een keer die kwarteindstryd van die UEFA-beker bereik, waarby hulle eers Internazionale geklop het en later deur 1. FC Keulen uitgeskakel is.



</doc>
<doc id="64381" url="https://af.wikipedia.org/wiki?curid=64381" title="Skip (argitektuur)">
Skip (argitektuur)

Die skip van 'n tradisionele kruiskerk verwys na die lengtegewyse deel van die kerk wat tussen die hoofingang en die koor lê. Dit is in dié gedeelte waar die gemeente gewoonlik sal sit.


</doc>
<doc id="64382" url="https://af.wikipedia.org/wiki?curid=64382" title="Brits-Indië">
Brits-Indië

Brits-Indië (Engels: "British Raj" of "Indian Empire", Hindi: ब्रिटिश राज, Oerdoe: برطانوی راج) of "Brits Rai" ("rāj" afgelei van "regeer") was 'n Britse kolonie op die Indiese subkontinent en dele van Indo-China, wat tussen 1858 en 1947 bestaan het. Die gebied het as Indië bekend gestaan en was onderverdeel in gebiede onder die gesag van inheemse vorste en gebiede wat direk deur die Britte regeer is. Die direkte beheer deur die Britse Oos-Indiese Kompanjie is ná die Indiese opstand van 1857 aan die Britse regering oorgedra. Volgens die verdrae met die prinsdomme in 1857 het Indië 'n Keiserryk geword en Victoria van die Verenigde Koninkryk is as keiserin van Indië geproklameer.

Ná 1876 is die gebied Indiese Ryk ("Indian Empire") genoem met die monarg van Groot-Brittanje as keiser van Indië. Soldate van die Indiese Ryk het aan die Britse Ryk se kant aan die Tweede Vryheidsoorlog, die Eerste Wêreldoorlog en die Tweede Wêreldoorlog geveg. Brits-Indië was ook 'n stigterslid van die Volkebond, die Verenigde Nasies en Indië het aan die Olimpiese Somerspele van 1900, 1920, 1928, 1932 en 1936 deelgeneem.

Onder Mahatma Gandhi het die Indiese onafhanklikheidsbeweging begin en het in 1947 sy doelwit bereik, maar Brits-Indië is vervolgens in die lande Indië en Pakistan verdeel. Mianmar (destyds Burma genoem) het in 1937 'n eie kolonie geword, wat tydens die Tweede Wêreldoorlog deur Japan beset is en in 1948 onafhanklik geword het.

Brits-Indië is as die juweel in die Britse Kroon beskou en die destyds belangrikste kolonie van die Britse Ryk, nog voor Australië, Kanada, Nieu-Seeland en Suid-Afrika.


</doc>
<doc id="64384" url="https://af.wikipedia.org/wiki?curid=64384" title="Sint-Niklaaskerk">
Sint-Niklaaskerk

Die Sint-Niklaaskerk in die stad Gent in Vlaandere is 'n kerk wat aan die Korenmarkt geleë is en aan Nicolaas van Myra gewy is. Dit is 'n goeie voorbeeld van die Scheldegotiese boustyl.



</doc>
<doc id="64385" url="https://af.wikipedia.org/wiki?curid=64385" title="Boca Juniors">
Boca Juniors

Boca Juniors is 'n Argentynse sokkerspan uit die wyk Boca in Buenos Aires. Die span speel in die Primera División (die hoogste afdeling). "Boca" speel se tuiswedstryde in La Bombonera, wat 'n kapasiteit vir 58.000 ondersteuners het.
"Boca" is een van die gewildste spanne in Argentinië en het al 30 nasionale kampioenskappe, 6 Copa Libertadores en 3 Wêreldbekers gewen. Die ondersteuners van die klub het sterk mededinging met die ondersteuners van River Plate (wat ook in Buenos Aires speel). Hierdie derby staan bekend as die Superderby.




</doc>
<doc id="64386" url="https://af.wikipedia.org/wiki?curid=64386" title="Telugu">
Telugu

Telugu (తెలుగు, "telugu", [t̪el̪uɡu]) is 'n Drawidiese taal wat deur sowat 75 miljoen mense in Suidoos-Indië gepraat word. Telugu is een van die amptelike tale van Indië naas Engels en Hindi en van die Indiese deelstaat Andhra Pradesh. Telugu word in die Telugu-skrif geskryf, 'n Brahmi-skrif uit die Indiese skriffamilie.




</doc>
<doc id="64387" url="https://af.wikipedia.org/wiki?curid=64387" title="Argentynse Primera División">
Argentynse Primera División

Die Primera División is die hoogste sokkerafdeling in Argentinië (die afdeling moenie verwar word met die Spaanse Primera División nie). Die kompetisie bestaan uit 20 spanne. Soos by meeste Suid-Amerikaanse sokkerkompetisies is daar twee kampioenskappe per seisoen: Die Apertura (in die winter) en die Clausura (in die somer). In die "Apertura" en in die "Clausura" speel die spanne net een keer teen mekaar - as Klub A tuis teen Klub B in die "Apertura" gespeel het, speel Klub B tuis speel teen Klub A in die "Clausura". Na elke seisoen (dus "Apertura" én "Clausura") relegeer die twee spanne met die slegste gemiddelde telling oor drie seisoene na die Primera B Nacional (2de afdeling).

Boca Juniors is die huidige kampioene.



</doc>
<doc id="64388" url="https://af.wikipedia.org/wiki?curid=64388" title="Riviersonderend (rivier)">
Riviersonderend (rivier)

Die Sonderendrivier (ook Riviersonderend) loop ooswaarts deur die distrikte van Caledon en Swellendam en ten suide van die Riviersonderendberge. Dit vloei 16km wes van Swellendam in die Breederivier, waarvan dit die belangrikste sytak is.

Hierdie rivier ontspring in die berge ten suide van Franschhoek en Villiersdorp en aan die oostelike hellings van die Hottentots Hollandberge. Omdat so baie spruite saamkom om die hoofstroom van die rivier te vorm, is dit moeilik om die juiste punt van die oorsprong aan te dui. Die rivier is so ‘n 135km lank en het ‘n opvanggebied van 2 217vk.km. Suid van Franschhoek is die reënval in die winter so hoog as 2 500mm p.j., maar in die laaggeleë dele soms maar 500mm p.j. Dit vloei deur ‘n gebied met ‘n redelik beperkte landboupotensiaal en met weinig stedelike en industriële ontwikkeling. Deur riete en uitheemse bome vloei die rivier verby Genadendal, onderdeur die Beinbrechtbrug, verby Greyton na die dorp Riviersonderend. Daarna loop die rivier net noord van die N2 nasionale pad tot by Stormsvlei waar dit wyd en diep is. Na Stormsvlei gaan dit deur die Hessekwakloof voordat dit by die Breederivier aansluit. Die aanwesigheid van baie palmiet het die stroom geblokkeer en gelei tot vleie en kanale in die stroomgebied. In die tweede helfte van die 19de eeu was daar sprake van strande langs die rivier, maar deur riete en indringerplante soos die Port Jackson het dit verdwyn.

Die San het die rivier die Kamma Kan Kamma genoem. Dit verwys na die baie sytakke wat die rivier voed. Tydens die 17de en 18de eeu het die Hessekwa-stam die oewers van die rivier bewoon. Sendeling Georg Schmidt het hier onder hierdie Khoi-groep gewerk.

Hieronymus Cruse het reeds in 1669 die huidige naam aan die rivier gegee. Sedert die begin van die Kaapse vestiging het byna elke reisiger wat ooswaarts wou reis oor die Hottentots Hollandberge gegaan en die loop van die Sonderendrivier gevolg. Die bosse het baie geel- en stinkhout aan die VOC gelewer vir waens en meubels. Mettertyd is plase ontwikkel wat teenswoordig nog bekend is. The Oaks was Hartebeestkraal. Noord van die rivier waar die Kwartelriver van suid aansluit, is Nethercourt, die destydse VOC-veepos Het Ziekenhuis. Zoetemelksvlei was eweneens ‘n VOC-veepos. Op Tygerhoek is die dorp Riviersonderend uitgelê en die naam van die proefplaas wes van die dorp dra nou die naam van hierdie eertydse VOC-pos. Effens oos lê die plaas Vaandrigsdrif, genoem na vaandrig Isaaq Schrijver wat op 13 Januarie 1689 daar besoek afgelê het. Ander historiese plase op die rivieroewer is Ganzekraal, Appelskraal, Van der Wattskraal en Lindeshof.

Die sendelinge by Genadendal het reeds die water vir besproeiing gebruik. In die boloop van die rivier is die bekende Theewaterskloofdam.



</doc>
<doc id="64389" url="https://af.wikipedia.org/wiki?curid=64389" title="Primera División (dubbelsinnig)">
Primera División (dubbelsinnig)

Die term Primera División kan na een van die volgende verwys:



</doc>
<doc id="64391" url="https://af.wikipedia.org/wiki?curid=64391" title="Oude Post">
Oude Post

Ongeveer ‘n kilometer stroomaf van Suurbraak aan die Buffeljagsrivier lê Oude Post. Van ongeveer 1730 tot 1791 het die VOC ‘n buitepos “op Rietvalleij aan de Buffeljagds Rivier” gehad ter beskerming van die veeboere en goedgesinde Khoi teen die San. Hier is trekosse van die Hessequa verky, maar moes ook die ongewensde handel in beeste met die Khoi beheer word. ‘n Korporaal en sewe dragonders is met die taak belas. ‘n Gedenkteken langs die R324 tussen Swellendam en Barrydale dui die juiste plak aan.


</doc>
<doc id="64392" url="https://af.wikipedia.org/wiki?curid=64392" title="Het Ziekenhuis">
Het Ziekenhuis

Die VOC-veepos Het Ziekenhuis staan vandag bekend as die plaas Nethercourt. Dit is noordwes van die dorp Riviersonderend geleë waar die Kwartelrivier by die Riviersonderend (rivier) aansluit. In 1954 is 'n bronsplaat opgerig om die historiese waarde van hierdie “hospitaal” te erken.

Dit is eintlik 'n klein grot op die suidelike oewer van die Sonderendrivier wat oor die plaas loop. Reeds in 1669 het die reisiger Hieronymus Cruse die grot besoek. Olof Bergh en sy skoonseun C. de Wet was onder die besoekers wat hul voorletters in die grotwand uitgekerf het. Hinrich Lichtenstein het in 1804 ook hier aangedoen. Na bewering het die grot onderdak geriewe verskaf aan reisigers wat op hul togte siek geword het. Die baie besoekers wat die grot besoek het, wys daarop dat dit 'n opvallende landmerk was en sodoende 'n rusplek langs die pad geword het. In 1726 was die grond daar rondom 'n VOC-veepos om die veeboere teen die San te beskerm en reisigers van vars vleis te voorsien. Francois le Vaillant bestempel in 1781 die veepos as 'n kwarantynstasie om die verspreiding van veesiektes te bekamp.

Op 31 Mei 1925 (Uniedag) is die grot herontdek, nadat die presiese ligging vir meer as 'n eeu onbekend was.



</doc>
<doc id="64393" url="https://af.wikipedia.org/wiki?curid=64393" title="Tweede klasse (sokker België)">
Tweede klasse (sokker België)

Die Tweede Klasse (Eerste klasse B) is die tweede sokkerafdeling in België. Die "Tweede Klasse" bestaan uit 8 klubs, wat twee keer per seisoen teen mekaar speel. Die kampioen promoveer na die Eerste Klasse. Via die Nacompetitie kan nog een klub hom plaas vir die "Eerste Klasse". Die onderste twee spanne relegeer speel in 'n "Nakompetisie" teen relegasie na die Derde Klasse.



</doc>
<doc id="64394" url="https://af.wikipedia.org/wiki?curid=64394" title="Beinbrechtbrug">
Beinbrechtbrug

Met die Beinbrechtbrug gaan die R406 vanaf Caledon oor die Riviersonderend na Genadendal en Greyton. Die brug is in 1959 tot nasionale gedenkwaardigheid verklaar.

Dit het dikwels in die wintermaande gebeur dat die sendingstasie Genadendal van die buitewêreld afgesny is as die Riviersonderend in vloed was. In 1819 het eerw. J.D. Beinbrecht, wat van 1814 tot 1824 sendeling daar was, die leiding geneem met die bou van ‘n brug oor die rivier. Vyf massiewe pilare van klip, elk 3 tot 4 meter hoog en met ‘n deursnee van 3,6m by die fondament, is op ‘n afstand van 6m van mekaar gebou. Daaroor is houtbalke gelê. Na slegs 2 jaar is die balke deur vloedwater meegesleur. Die pilare was egter ongeskonde. In 1823 is nog twee pilare gebou en al die ander pilare is ook met 2m verhoog. Die brug het daarna ‘n lengte van 69m gehad. Met die vloed van 1881 het die pilaar aan Genadendal se kant meegegee. Eers in 1912 moes die houtwerk vervang word. Ondersteuners van die Morawiese sendingwerk het geld vir die bou en onderhoud van die brug beskikbaar gestel. In 1906 het die Afdelingsraad van Caledon die verantwoordelikheid vir die onderhoud van die brug by die Morawiese Sendinggenootskap oorgeneem. En in 1912 is die houtwerk met staal vervang.



</doc>
<doc id="64395" url="https://af.wikipedia.org/wiki?curid=64395" title="Marathi">
Marathi

Marathi (मराठी, "Marāṭhī", [məˈɾaʈʰi], ) is 'n Indo-Ariese taal wat deur sowat 95,3 miljoen mense, veral Marathi's, in Suidwes-Indië gepraat word, veral in die deelstaat Maharashtra. Marathi is een van die amptelike tale van Indië naas Engels en Hindi. Marathi word in Devanagari geskryf, 'n Brahmi-skrif uit die Indiese skriffamilie. Konkani is nou verwant aan Marathi en word soms as 'n dialek van dié taal beskou. Ander verwante tale sluit in Dhivehi op die Maledive en Singalees op Sri Lanka.



</doc>
<doc id="64397" url="https://af.wikipedia.org/wiki?curid=64397" title="Goedverwacht">
Goedverwacht

Goedverwacht lê in die Rietkloof aan die westelike hang van die Piketberg en noordwes van die dorp Piketberg. Dit is 'n voormalige sendingstasie van die Morawiese Sendinggenootskap. Die aanvanklike naam "De Goede Verwachting" het deur die jare verlore geraak. Hierdie is 'n lintdorp langs 'n spruit.

In 1838 het H.S. Burger die plaas Burgershoek aan ses van sy vrygestelde slawe nagelaat. Sendelinge het van Mamre gekom om in 1845 met sendingwerk hier te begin. Teen 1860 was daar maar ongeveer 200 inwoners. Toe die laaste erfgenaam in 1888 sterf, koop die Morawiërs die plaas en kon die amptelike stigting van die sendingstasie die volgende jaar plaasvind. Teen die tyd van die sensus van 1891 in die Kaapkolonie het die bevolking op 600 gestaan. Net na die jaar 2000 was daar nagenoeg 1 500 inwoners.



</doc>
<doc id="64398" url="https://af.wikipedia.org/wiki?curid=64398" title="Wittewater">
Wittewater

Wittewater is 'n gehug langs die R399 tussen Piketberg en Velddrif wat in 1859 deur die Morawiese sendelinge van Mamre gestig is. In daardie jaar koop hulle die plaas Wittewater naby die Bergrivier. Die nabysynde spoorweghalte het die naam Moravia. Met die 1891-sensus in die Kaapkolonie was hier 350 inwoners. Net na die jaar 2000 was daar nagenoeg 1 500 mense woonagtig.

Die sendingstasie Wittewater is gestig omdat 'n testamentere bepaling die sendelinge verhoed het om in Goedverwacht te woon. Die plaas, Wittewater, is in April 1859 deur die Morawiese Sendinggenootskap aangekoop om as standplaas te dien sodat die bediening in Goedverwacht, daarvandaan gedoen kon word. Eerw JWA Stoltz het hom op 15 Mei 1859 op die plaas gaan vestig.

Die toeloop van ontstamde Khoi, wegloperslawe en vrygestelde slawe het meegebring dat die standplaas in 'n sendingstasie ontwikkel het. Die onverwagte groei het druk op die waterbron van die sendingstasie geplaas. Die naburige plaas, Hexvalley, is aangekoop om die bevolking te huisves aangesien daar meer water vir huishoudelike en landbougebruik was.

Wittewater was dus die eerste Morawiese sendingstasie wat in die Trans-Bergriviergebied gevestig is.




</doc>
<doc id="64399" url="https://af.wikipedia.org/wiki?curid=64399" title="Hottentots-Hollandberge">
Hottentots-Hollandberge

Die Hottentots-Hollandberge is in die Wes-Kaap, Suid-Afrika. Dit begin aan die noordooste van Valsbaai, net suid van Gordonsbaai en strek noordoos. Sir Lowryspas (N2) loop oor die berg. Die Steenbrasdam is ook in die berge. Die berg skei Kaapstad van die Overberg.


</doc>
<doc id="64400" url="https://af.wikipedia.org/wiki?curid=64400" title="Antwerp FC">
Antwerp FC

Antwerp FC, wat in 1880 gestig is, is die ouste sokkerklub in België en speel tans in die Eerste klasse. Die span se tuisveld is stadion De Bosuil in Antwerpen, wat 'n kapasiteit van 16 600 toeskouers het. Die "Rooie Honden" (soos hulle bynaam lui) het vier keer die nasionale kampioenskap gewen, hulle ook het in 1993 in die eindstryd vir die Europese Bekerwenner-beker gespeel, waar hulle vir AC Parma met 1-3 geklop het.




</doc>
<doc id="64401" url="https://af.wikipedia.org/wiki?curid=64401" title="Tamil">
Tamil

Tamil (தமிழ், "Tamiḻ", [t̪ɐmɨɻ], ) is 'n Drawidiese taal wat deur sowat 70 miljoen mense in Suidoos-Indië, Maleisië, Mauritius, Réunion, Singapoer en Sri Lanka gepraat word. Tamil is een van die amptelike tale van Indië naas Engels en Hindi en van die Indiese deelstate en gebiede Tamil Nadu en Puducherry, van Singapoer saam met Chinees, Engels en Maleis en van Sri Lanka saam met Singalees. Tamil is nou verwant aan Malayalam en word in die Tamil-skrif geskryf, 'n Brahmi-skrif uit die Indiese skriffamilie.



</doc>
<doc id="64409" url="https://af.wikipedia.org/wiki?curid=64409" title="Ludwig Sylow">
Ludwig Sylow

Peter Ludwig Mejdell Sylow (12 Desember 1832 – 7 September 1918) was 'n Noorse wiskundige wat fundamentele resultate in groepteorie bewys het. Hy is in Christiania, hedendaagse Oslo, gebore, en daar het hy ook gesterf.

Sylow was van 1858 tot 1898 'n hoërskoolonderwyser in Halden, Noorweë, en in 1862 was hy 'n instaanlektor by die Universiteit Christiania, waar hy Galois-teorie gelektor het. Dit was gedurende daardie tyd dat hy 'n vraag stel wat tot sy stellings aangaande Sylow-subgroepe sou lei. Sylow het sy Sylow-stellings in 1872 gepubliseer, en het die daaropvolgende agt jaar van sy lewe saam met Sophus Lie aan die projek van die redigeer van sy landsvennoot Niels Henrik Abel se werke gewy.

In 1898 is Sylow as professor aan die Universiteit Christiania aangestel.


</doc>
<doc id="64415" url="https://af.wikipedia.org/wiki?curid=64415" title="Sophus Lie">
Sophus Lie

Marius Sophus Lie (Noorse uitspraak: [liː]) (* 17 Desember 1842 in Nordfjordheid, Noorweë, † 18 Februarie 1899 in Christiania, Noorweë) was 'n Noorse wiskundige. Hy het grotendeels die teorie van kontinue simmetrie geskep, en het dit op die studie van die meetkunde van differensiaalvergelykings toegepas.

Sy eerste wiskundige werk, "Repräsentation der Imaginären der Plangeometrie" (Voorstelling van die imaginêres van vlakgeometrie), is in 1869 deur die Akademie vir die Wetenskappe in Christiania asook in "Crelle se Tydskrif" gepubliseer. In daardie jaar nog ontvang hy 'n skolierskap waarmee hy na Berlyn reis en waar hy van September 1869 tot Februarie 1870 bly. Hy ontmoet daar Felix Klein, met wie hy groot vriende word. Toe Lie Berlyn verlaat, reis hy na Parys, waar Klein twee maande later by hom aansluit. Daar ontmoet hulle Camille Jordan en Gaston Darboux. Op 19 Julie 1870 breek die Frans-Pruisiese Oorlog uit en Klein, wat Pruisies was, moes Frankryk spoedig verlaat. Lie besluit toe om Luigi Cremona in Milaan te besoek, maar hy is te Fontainebleau gearresteer onder die vermoede dat hy 'n Duitse spioen was, 'n gebeurtenis wat hom beroemd in Noorweë gemaak het. Hy is ná een maand uit die tronk vrygelaat, danksy Darboux se ingrepe.

1871 ontvang Lie sy PhD aan die Universiteit Christiania met 'n tesis getiteld "Oor 'n klas van geometriese transformasies". Darboux sou dit later as "een van die mooiste ontdekkings in moderne meetkunde" beskryf. In die daaropvolgende jaar vestig die Noorse parlement 'n uitstekende professorskap vir hom. Ook in 1872 besoek Lie Klein, wat toe by die Universiteit Erlangen was en aan die Erlangen-program gewerk het.

Teen die einde van 1872 word Sophus Lie en Anna Birch, toe agttien jaar oud, verloof; hulle is in 1874 getroud. Die paar het drie kinders gebaar: Marie (* 1877), Dagny (* 1880), en Herman (* 1884).

In 1884 arriveer Friedrich Engel in Christiania om Lie, met behulp van Klein en Adolph Mayer, beide professore aan die Universiteit Leipzig, by te staan. Engel help lie om sy belangrikste verhandeling, "Theorie der Transformationsgruppen" (Teorie van transformasiegroepe), te skryf, wat van 1888 tot 1893 in Leipzig in drie volumes gepubliseer is. Dekades later sou Engel ook een van die twee redigeerders van Lie se versamelde werke wees.

1886 word Lie professor aan Leipzig, waar hy Klein vervang wat na die Universiteit Göttingen geskuif het. In November 1889 het hy 'n verstandelike ineenstorting gehad en is hy tot Junie 1890 gehospitaliseer. Lie bedank sy pos in Mei 1898 en keer na Noorweë terug in September van daardie jaar.

Hy is die titels Erelid van die Londonse Wiskundige Gemeenskap in 1878, Lid van die Franse Akademie van Wetenskappe in 1892, Buitelandse Lid van die Koninklike Gemeenskap van Londen in 1895, en Buitelandse Vennoot van die Nasionale Akademie van Wetenskappe van die Verenigde State van Amerika in 1895 toegestaan.

Sophus Lie sterf in die ouderdom van 56 weens kwaadaardige anemie, 'n siekte wat veroorsaak word deur vertraagde absorpsie van vitamien B12.

Lie se vernaamste nutmiddel, en een van sy grootste prestasies, was die ontdekking dat kontinue transformasiegroepe (vandag Lie-groepe genoem) beter verstaan kan word deur hulle te linealiseer en die ooreenkomstige genererende wektorvelde (die sogenaamde infinitesimale genereerders) te bestudeer. Die genereerders is onderhewig aan 'n gelinealiseerde weergawe van die groepwet (vandag die kommutatorhakie genoem), en het die struktuur van wat vandag 'n Lie-algebra genoem word.

Hermann Weyl het Lie se werk aan groepteorie in sy artikels van 1922 en 1923 gebruik, en vandag speel Lie-groepe 'n rol in kwantummeganika. Die onderwerp van Lie-groepe soos wat dit vandag bestudeer word is egter heelwat anders as die navorsing wat Sophus Lie gedoen het, en onder die 19de eeuse wiskundiges is Lie se werk in detail miskien van die minste bekend.



</doc>
<doc id="64418" url="https://af.wikipedia.org/wiki?curid=64418" title="Lie">
Lie

Lie mag na die volgende persone verwys:



</doc>
<doc id="64420" url="https://af.wikipedia.org/wiki?curid=64420" title="Mahlamba Ndlopfu">
Mahlamba Ndlopfu

Mahlamba Ndlopfu (voorheen Libertas) is die naam van die ampswoning van die President van Suid-Afrika in Bryntirion in Pretoria.

In 1935 is 'n kompetisie uitgeskryf om 'n huis vir die Eerste Minister in die Kaaps-Hollandse boustyl te ontwerp. Dit sou gebou word op 'n stuk grond aan die noordelike helling van Meintjieskop wat deur burgemeester Tom Jenkins aan die staat verkoop is. Gerard Moerdijk se inskrywing was die wenner en die huis het een van Moerdijk se bekendste ontwerpe geword. Hy is bygestaan deur Henry Watson.

Genl. J.C. Smuts en sy vrou was die eerste bewoners. Mev. Issie Smuts het die huis genoem na die historiese Libertas naby Stellenbosch. Die premierswoning is gemeubileer met 18de-eeuse meubels uit Engeland, Frankryk en Nederland.

Sedert 1984 is dit die presidentswoning. In 1995 is die naam verander na Mahlamba Ndlopfu, Tsonga vir “nuwe dagbreek”. Toe het ook 'n beskeie modernisering van die huis plaasgevind.

Die huis in Tom Jenkinsrylaan is op die hoogste punt van die Bryntirion-landgoed, omring deur mooi tuine en bied 'n wye blik oor die Magaliesberge. Die tuin is in 1994 tot 'n nasionale gedenkwaardigheid verklaar.



</doc>
<doc id="64422" url="https://af.wikipedia.org/wiki?curid=64422" title="Highstead">
Highstead

Highstead op die Groote Schuur-landgoed is die ampswoning van die adjunkpresident tydens sy verblyf in Kaapstad. Hierdie huis is in die middel van die 20ste eeu gebou en was aanvanklik ‘n ministerswoning. In die laat 1990’s is die huis opgeknap en vergroot.


</doc>
<doc id="64423" url="https://af.wikipedia.org/wiki?curid=64423" title="King's House">
King's House

King’s House in Durban is die ampswoning vir die president en die adjunkpresident van Suid-Afrika tydens hul besoeke aan KwaZulu-Natal.

Die eerste inwoner was Sir Henry Bale wat op 29 Junie 1904 in die huis ingetrek het. Die huis is ook in 1947 gebruik om die Britse koninklike familie tydens hul besoek aan Suid-Afrika te akkommodeer.


</doc>
<doc id="64425" url="https://af.wikipedia.org/wiki?curid=64425" title="Hans-Peter Künzi">
Hans-Peter Künzi

Hans-Peter Albert Künzi is 'n navorser in topologie en kategorieteorie by die Wiskunde-departement aan die Universiteit van Kaapstad. Met sy akademiese A-gradering word hy wêreldwyd as een van die voorste navorsers in sy area van ondersoek geag. Sy navorsingsbelangstellings sluit topologie, ordes, kategorieë, en kombinatoriek en die toepassing daarvan op analise en algebra, bv. in die teorie van asimmetriese topologie, in. Künzi is redaksielid van die wiskundige joernaal "Quaestiones Mathematicae".

Hans-Peter Künzi ontvang in 1982 sy PhD van die Universiteit Bern met sy tesis "Quasi-metrisierbare Raeume" (Quasi-metriseerbare ruimtes) onder toesig van Jürg Rätz. Wiskundig-genealogies gesproke is Künzi 'n afstammeling van onder andere David Hilbert.




</doc>
<doc id="64428" url="https://af.wikipedia.org/wiki?curid=64428" title="NG gemeente Jamestown">
NG gemeente Jamestown

Die NG gemeente Jamestown is 'n besonder klein gemeente van die Nederduitse Gereformeerde Kerk in die Sinode van Oos-Kaapland met in 2015 sowat 70 belydende lidmate. Dit is in 1891 gestig, 'n vrugbare jaar vir die stigting van NG gemeentes, want in dieselfde jaar is ook die NG gemeente Rondebosch, die NG gemeente Sterkstroom, ook in Oos-Kaapland, De Nieuwe Kerk (Tamboerskloof), Umtata (tans Mthatha), Bothaville en Thaba Nchu gestig.

Die dorpie Jamestown lê aan die wapadroete tussen Queenstown en Aliwal-Noord en is in 1874 aangelê, sowat 15 km duskant Nek, die woonplaas van kommandant Louw Wepener, na wie die Vrystaatse dorp Wepener genoem is.

Twee jaar later verrys daar 'n kerkgebou waarin om die beurt die predikant van die NG gemeente Aliwal-Noord en die NG gemeente Dordrecht maandeliks dienste waargeneem het. By monde van ouderling Jacobus Venter verkry die gemeente in 1891 die reg van die Ring van Burgersdorp om tot 'n selfstandige gemeente af te stig. Ds. Theodore James Meyer betree dit op 25 Maart 1893 as sy arbeidsakker, maar op 19 Maart 1898 beswyk hy aan die koors. Op 28 Oktober 1899 neem ds. William Loftie Eaton die taak hier op.

Die deure van 'n doeltreffende saal is in 1906 ontsluit, maar die ywer van die gemeente het nie daar geëindig nie, want in 1911 vind die hoeksteenlegging van 'n ruimer Godsgebou deur die leraar plaas en ná 'n jaar is dit, met ds. Pepler van die NG gemeente Molteno wat die wydingsrede hou, aan die Here gewy. Die argitek was William Henry Ford wat ook verantwoordelik was vir onder meer die kerkgebou van die NG gemeente Burgersdorp (1913) en NG gemeente Sterkstroom (1914).

Ook het die gemeente sorg gedra vir die oprigting van 'n nuwe pastorie wat dan ook in 1925 betrek is. Ná 'n geseënde evangeliebediening van 33 jaar en ses maande aanvaar ds. Eaton op 16 Mei 1933 sy emeritaat en vestig hom op Middelburg, Kaap, waar sy eggenote hom ontval en aan die westekant van Jamestown se kerkgebou begrawe word. Ds. Pieter de Vos Grobbelaar is as ds. Eaton se opvolger op 11 November 1933 bevestig. Die gemeente ondervind 'n opbloeiing op sendinggebied en die hoog nodige kerkie vir sendinglidmate word opgerig. Die strewe van die leraar en sy eggenote om die gemeentesang te verbeter, word met die inwyding van die orrel op 28 Augustus 1937 verwesenlik.

Ná die vertrek van ds. Grobbelaar na die eweneens in 1891 gestigte NG gemeente Rondebosch, is die vakature op 1 Maart 1939 gevul met die bevestiging van ds. G.H.P. Badenhorst. Ds. Grobbelaar het ná Rondebosch ook nog die gemeentes Mosselbaai, Bloemfontein-Noord, Bethlehem, Omaruru, Moorreesburg en Rusape gedien tot hy in 1965 afgetree het. Ds. Badenhorst het hy getrou sewe jaar lank met erns en toewyding gearbei en op 13 Oktober 1946 van die gemeente afskeid geneem. Sy volgende gemeente was Ventersburg, waarna hy ook nog latere jare Marquard, Petrus Steyn en Kroonstad-Wes bearbei het Ds. J.C. Combrinck is as vyfde leraar sedert die stigting van die gemeente op 10 Mei 1947 verwelkom. Hy bly tot hy in 1955 demissie aanvaar en aanvaar eers weer in 1966 'n beroep toe hy bevestig word in die NG gemeente Kameelboom. Hierna dien hy ook nog Henley on Klip (naby Meyerton) tot hy in 1978 sy emeritaat aanvaar.

Op 9 Maart 1951 neem die gemeente 'n kerksaal in gebruik toe ds. Eaton 'n leidende aandeel aan die verrigtinge het.

Die dorpie, wat vroeër jare 'n hoërskool gehad het en die gemeente, wat in 1952 'n nou ondenkbare 692 belydende lidmate en 528 dooplidmate gehad het, se laaste leraar was ds. A.J. Small, wat hier gestaan het van 1995 tot 2001. In 2000 het die dooplidmate 44 getel en die belydende lidmate 146. Sedertdien is die gemeente vakant. Volgens die 2012-uitgawe van die "Jaarboek van die NG Kerke" was hier toe 29 dooplidmate en 90 belydende lidmate. Volgens die 2014-uitgawe het dit toe afgeneem tot onderskeidelik 24 en 69.

Van die ander Oos-Kaaplandse gemeentes wat in 2014 minder as 150 volwasse lidmate gehad het en vakant was, was Hofmeyr met 125 volwasse lidmate (138 in 2012 en steeds vakant), Indwe met 69 (ook 69 in 2012, maar darem met 'n hulpleraar, ds. D.C. Thomas van die naburige gemeente Elliot), Klipplaat met 40 (ook 40 in 2012 en steeds vakant), Venterstad met 96 (dieselfde, toe reeds ou syfer as in 2012, maar steeds vakant), en Waterford met 47, wat binne vyf jaar gehalveer het van 95 af, ook steeds vakant. Teen 2012 het die NG gemeente Cathcart hom by die geledere van die baie klein gemeentes aangesluit met 84 lidmate. Dié syfer was in 2014 steeds 84.






</doc>
<doc id="64433" url="https://af.wikipedia.org/wiki?curid=64433" title="Graad (meetkunde)">
Graad (meetkunde)

'n Graad is 'n eenheid vir die grootte van 'n hoek op 'n plat vlak. Een graad is gelyk aan 1/360 van 'n volle omwenteling, of π/180 radiale, en word gewoonlik deur die simbool ° aangedui. So vorm 'n hoek van 90° dus 'n reghoek. Die graad is nie 'n SI-eenheid nie (die SI-eenheid vir hoeke is die radiaal), maar word tog algemeen gebruik.

Daar bestaan onsekerheid oor die oorsprong van die graad. Een moontlikheid vir die indeling van die sirkel in 360 grade, is dat dit min of meer ooreenstem met die aantal dae in 'n jaar. Sommige antieke jaarindelings, soos die Persiese kalender, het inderdaad 360 dae vir die jaar gebruik. 'n Ander moontlikheid is dat dit uit die gebruik van seksagesimale getallestelsels ('n stelsel met basis 60) gevolg het. Die Babiloniërs het so 'n getallestelsel gehad en was van die eerste groepe wat driehoeksmeting ontwikkel het. Die hedendaagse gebruik van grade is daaraan te danke dat die Antieke Grieke, onder die invloed van die Babiloniërs en ander groepe, dié hoekindeling gebruik het. Die getal 360 is ook geredelik deelbaar: daar is 24 getalle wat in hom indeel, onder meer die aantal ure per dag (24), die aantal maande per jaar (12) en die aantal dae per maand (30). So kan ons byvoorbeeld die aarde in 24 tydsones van 15° elk opdeel.

Die graad word onderverdeel in minute (60 minute in 'n graad) en sekondes (60 sekondes in 'n minuut). Minute word gewoonlik met die simbool ' aangedui, en sekondes met ". So stel 40° 11′ 15″ 'n hoek van 40 grade, 11 minute en 15 sekondes voor. Dit kan ook in 'n desimale vorm uitgedruk word: byvoorbeeld, 40.1875° = 40° 11′ 15″.

Die graad word in geografie gebruik om die posisie van ’n plek in lengtegraad en breedtegraad in te deel.

In sterrekunde word die booggraad gebruik om die plek (die deklinasie, noord-suid) van ruimtevoorwerpe aan te dui deur middel van lugkoördinate. Daarbenewens word die regte klimming (oos-wes) in ure, minute en sekondes aangegee, waarby die hele sirkel 24 uur beslaan. ’n Uur in regte klimming stem dus ooreen met 360/24 = 15 booggrade.

Die booggraad word ook gebruik om die skynbare deursnee van ’n hemelliggaam aan te gee. Die skynbare deursnee van die volmaan is byvoorbeeld sowat ’n halwe graad, oftewel 30 boogminute. Die parallaks of skynbare verskuiwing van ’n ster van die aarde gesien, word uitgedruk in boogsekondes en vertel iets van die afstand van die ster.

Alhoewel die graad histories gesproke die belangrikste hoekmaat was, is hy in wetenskaplike gebruik grotendeels deur die radiaal vervang. Die rede hiervoor is dat die trigonometriese reekse op 'n eenvoudiger en "natuurliker" manier geskryf kan word indien radiale gebruik word. Dit is veral van belang in die kalkulus.


</doc>
<doc id="64435" url="https://af.wikipedia.org/wiki?curid=64435" title="NG gemeente Sterkstroom">
NG gemeente Sterkstroom

Die NG gemeente Sterkstroom is 'n klein gemeente van die Nederduitse Gereformeerde Kerk in die Sinode van Oos-Kaapland met in 2012 sowat 135 belydende lidmate. Die gemeente is in 2012 oorgedra van die Ring van Queenstown na die Ring van Burgersdorp omdat dit bedien word deur die leraar van NG gemeente Molteno, wat deel vorm van die Ring van Burgersdorp. Sterkstroom en Molteno is slegs sowat 20 km uitmekaar geleë.

Die gemeente Sterkstroom is in 1891 gestig, 'n besonder vrugbare jaar vir die stigting van NG gemeentes, want in dieselfde jaar is ook die NG gemeente Rondebosch, die NG gemeente Jamestown, ook in Oos-Kaapland, De Nieuwe Kerk (Tamboerskloof), Umtata (tans Mthatha), Bothaville en Thaba Nchu gestig.

Reeds op 14 Augustus 1874 is die plase Kraaidoorns en Jonaskraal aan die voet van die Stormberg van mnr. W.A. Lombard gekoop met die oog op die stigting van 'n gemeente hier, waar daar indertyd nog nie 'n dorp was nie omdat Sterkstroom, soos talle ander plattelandse dorpe in Suid-Afrika, as kerkdorp gestig is. Dit het egter tot 24 Januarie 1891 geduur voordat die gemeente uit die gemeente Molteno-Sterkstroom gestig is. Op 8 April 1893 is prop. Willem Daniel Joubert hier georden en hy het tot sy dood op 15 Julie 1919 hier gewerk. Kort ná sy ordening is 'n pastorie gebou. Die gemeente het toe reeds 'n kerkgebou besit.

Op 2 Julie 1898 verkoop die kerkraad sy eiendomsregte aan die munisipaliteit vir £5 000. Tot in daardie datum was die erwe en steenkoolmyne vir die kerkraad 'n bron van inkomste – en van moeilikhede. Op 21 Julie 1913 word die hoeksteen van die nuwe kerk, ontwerp deur die Australiese argitek William Henry Ford, gelê en op 27 Junie 1914 kon die kerk met pyporrel te midde van 'n sneeustorm ingewy word. Op 14 Julie 1919 word ook 'n koshuis vir behoeftige leerlinge in gebruik geneem.

Wyle ds. Joubert is op 12 Junie 1920 opgevolg deur ds. Philip J. du Plessis van Benoni. Gedurende sy dienstyd het 'n evangelis, S. Klouw, wat dekades lank hier gearbei het, sy werk in die sendinggemeente begin. Ds. Du Plessis het hom vir die opvoeding beywer en saam met die skoolhoof, mnr. P.H. Malherbe, vir die skool die status van hoërskool verkry. Ná 'n kort maar geseënde bediening het hy op 8 Junie 1923 na die NG gemeente Queenstown vertrek.

Op 23 April 1923 is die vakature gevul deur ds. C.F. Leygonie van die NG gemeente Rossville, wat ruim 21 jaar lank die gemeente trou bearbei het. Die koshuis is vergroot en 'n sendingpastorie gebou. Ná 'n kort siekbed is hy op 8 September 1944 in die ouderdom van 53 jaar oorlede en langs ds. Joubert op die kerkgrond begrawe, dus die tweede uit die eerste drie leraars wat in die amp oorlede is.

Prop. I.F. Retief is op 13 April 1944 hier georden en het die gemeente bekwaam bearbei tot 14 Junie 1949, toe hy na Fraserburg vertrek. Gedurende sy dienstyd is geld vir gehoortoestelle en 'n elektriese orrelblaser ingesamel.

Ds. Pieter Grobbelaar van die Nuwe Kerk, Graaff-Reinet, is op 4 Februarie 1950 hier bevestig, maar ses jaar later na die NG gemeente Oos-Londen-Noord vertrek.




</doc>
<doc id="64437" url="https://af.wikipedia.org/wiki?curid=64437" title="Senwabarwana">
Senwabarwana

Senwabarwana (voorheen Bochum) is 'n dorp in die Blouberg Munisipaliteit van Capricorn-distrik in Suid-Afrika. Die nedersetting lê ongeveer 93 km noord-wes van Polokwane, op die roete na Doringpad.

Die dorp se naam is afgelei van "Bogim", 'n Bybelse naam (Rigters 02:01 en 5) wat deur die Duitse sendeling Carl Franz en sy vrou Helen aan 'n sendingstasie wat hulle in 1890 gestig het gegee het.



</doc>
<doc id="64447" url="https://af.wikipedia.org/wiki?curid=64447" title="Sinus">
Sinus

In wiskunde is sinus 'n funksie van 'n hoek. In 'n reghoekige driehoek, is die sinus van 'n hoek gelyk aan die verhouding tussen die teenoorstaandesy se lengte en die lengte van die skuinssy. In die figuur aan die regterkant, is dit:

'n Ander maar gelykstaande definisie van sinus kan in terme van die eenheidssirkel ('n sirkel met radius 1) gegee word, soos aangetoon in die onderstaande figuur. 
Sinus word oor die algemeen gebruik om periodiese verskynsels soos byvoorbeeld lig- en klankgolwe, die posisie en snelheid van harmoniese ossilators en die temperatuurswisseling gedurende die jaar te beskryf. 

Histories gesien kan die funksie sinus herlei word na die "jyā" en "koṭi-jyā" funksies uit die Gupta tydperk in Indiese sterrekunde. Dit is dan uit Sanskrit in Arabies as "jiba" vertaal, en hieruit volg die Latynse "sinus".

Moderne definisies druk sinus gewoonlik uit as 'n oneindige reeks:

Deur 'n reeks te gebruik kan die sinus van willekeurige positiewe-, negatiewe- asook kompleksegetalle bekom word.

Sinus kan ook in terme van komplekse eksponeniëles uitgedruk word:

In driehoek ABC geld:



</doc>
<doc id="64448" url="https://af.wikipedia.org/wiki?curid=64448" title="Tyhumerivier">
Tyhumerivier

Die Tyhumerivier is 'n rivier in Amathole-distriksmunisipaliteit in die sentrale deel van die Oos-Kaap.
Dit ontspring hoog in die Hogsbackberg, 'n deel van die Amatholeberge, en vloei deur die Tyhume-vallei noordoos van die dorp Alice. Ongeveer in die middel van die Tyhume-vallei, vloei dit by in die Binfield Parkdam, 'n belangrike opgaardam vir die landelike bevolking en sitrusboorde in die omgewing. Verder vloei die rivier rustig deur die buitewyke van Alice, omring deur die uitgestrekte perseel en landbouproefplaas van die Universiteit van Fort Hare.

Dit voorsien ook Middeldrif van water met 'n kanaal, die hele gebied val in Raymond Mhlaba Plaaslike Munisipaliteit. Daarna kronkel die rivier suidooswaarts deur die eskarp en sluit aan by die Keiskammarivier op pad na sy Indiese Oseaan-monding by Hamburg, Oos-Kaap.




</doc>
<doc id="64449" url="https://af.wikipedia.org/wiki?curid=64449" title="NG gemeente Maclear">
NG gemeente Maclear

Die NG gemeente Maclear is 'n gemeente van die Nederduitse Gereformeerde Kerk in die noordoostelike uithoek van die Sinode van Oos-Kaapland wat, hoewel dit in 1916 gestig is, een van die jongste NG gemeentes in die Noordoos-Kaap is.

Maclear was eers 'n buitewyk van die gemeente Umtata en toe van die NG gemeente Ugie (gestig op 14 Februarie 1903). Maclear het reeds in 1905 'n eie kerkie gekry danksy groot opoffering, want die mense in dié streek was destyds baie arm. In 1916 is Maclear dan ook tot 'n selfstandige gemeente afgestig met 'n ledetal van ongeveer 400. In 2012 het die belydende lidmate slegs 140 getel weens die voortdurende ontvolking van die blanke inwoners van die Noordoos-Kaap. Binne die grense van dié dogtergemeente van Ugie, wat self indertyd net 13 jaar oud was, het Tentkop, 'n buitewyk met al die voorregte van 'n selfstandige gemeente geval. Tentkop is genoem na die 1889 m bergpiek noordwes van Maclear aan die pad na Rhodes. Ook Mount Fletcher, sowat 72 km noord van Maclear en diep in wat destyds 'n swart reservaat was, was 'n buitewyk van die gemeente, waar die lidmate ook al die voorregte geniet het wat Tentkop toegesê is.

Die eerste leraar wat 'n beroep teen 'n salaris van £250 na Maclear aangeneem het, was prop. W.R. de Villiers. 'n Koster en en orreliste is ook aangestel, eersgenoemde teen 'n salaris van £18 per jaar en laasgenoemde teen £15 per jaar. Die woning van ene mnr. Warren is vir 'n pastorie teen 'n bedrag van £900 aangekoop. 

Op 22 Maart 1919 besluit die kerkraad om aan ds. De Villiers siekteverlof toe te staan. Hy is in Junie 1919 oorlede, nadat hy slegs 22 maande lank as predikant kon arbei. Intussen het ds. M.T.R. Smit 'n beroep na die NG gemeente Ugie aanvaar. Hy was 'n man met 'n warm hart vir arm kinders, en as konsulent het hy die kerkraad van Maclear aangespoor om 'n koshuis te laat bou. Ds. J.P. Kriel is 'n jaar later as die opvolger van ds. De Villiers op Maclear bevestig.

Die koshuis is voltooi en het in 'n groot behoefte voorsien, maar dit sou 'n oorsaak van geldelike kommernisse vir die gemeente word en later ontwikkel in 'n bittere stryd tussen die Kaaplandse Provinsiale Administrasie en die kerkraad. Die gemeente het die stryd verloor en so het die koshuis, wat met soveel opoffering uit arm beurse daargestel is, teen 'n betreklike geringe vergoeding in die hande van die Administrasie oorgegaan.

Hoewel die mense ver oor ongebaande weë met ossewaens moes ry om by die kerk te kom, was daar 'n groot persentasie lidmate wat die dienste getrou bygewoon het. Die kerkie op Maclear was dan ook kort ná die afstigting te klein en moes vergroot word. In 1896 het die Afrikaners en die Wesleyane saam die kerkie gebou wat tans die Metodistekerk is. Daar is na 'n tyd kerk gehou in die klein kerkie naby die magistraatskantore, wat eers 'n biblioteek was vanaf 1896. Die ou kerk is gebou in 1905 en daarna is die gedeelte aangebou wat na die rivier toe wys. 

Die sendingwerk is blykbaar tydens die eerste jare van die gemeente Maclear se bestaan links laat lê, want in 1925 word vir die eerste keer in die notule melding gemaak van sendingwerk; en in 1930 word vir die eerste keer 'n evangelis op Maclear aangestel. Kort voor lank het die gemeente egter 'n kerkie en pastorie laat bou in die bruin woonbuurt, Nuwerus. Later het die kerkraad ook geld ingesamel om 'n sendingkerkie in die swart woonbuurt te laat oprig.

Die gemeente se ou kerkie, weliswaar vergroot, het teen die begin van die jare vyftig uitgediend begin raak en toe is daar planne in die werk gestel om 'n nuwe te laat oprig.





</doc>
<doc id="64451" url="https://af.wikipedia.org/wiki?curid=64451" title="Ray Bradbury">
Ray Bradbury

Ray Douglas Bradbury (* 22 Augustus 1920 in Waukegan, Illinois; † 5 Junie 2012 in Los Angeles, Kalifornië) was 'n Amerikaanse skrywer van wetenskapsfiksie (alhoewel Bradbury self geen van sy werke - met uitsondering van "Fahrenheit 451" - by hierdie genre gereken het nie), fantastiese, gruwel- en misterieuse romans en kortverhale. Meer as vyfhonderd titels het uit sy pen verskyn.

Bradbury het internasionale bekendheid verwerf met sy distopiese roman "Fahrenheit 451" (1953), 'n skets van 'n toekomstige samelewing waarin televisie leeskultuur en geletterdheid vernietig het en boeke vanweë hulle negatiewe invloed op mense deur 'n spesiale brandweer verbrand word, en 'n reeks wetenskapsfiksie-verhale wat in die bundels "The Martian Chronicles" (1950) en "The Illustrated Man" (1951) gepubliseer is. 

Bradbury word as een van die invloedrykste Amerikaanse skrywers van spekulatiewe fiksie van die 20ste en vroeë 21ste eeu beskou wat wetenskapsfiksie tot 'n volwaardige literêre genre ontwikkel het waarin onderwerpe soos die vrese van kinderjare, kolonialisme en kwynende indiwiduele denke behandel kon word. Baie van sy werke is vir televisie en die groot skerm aangepas en verfilm.

Ray Bradbury is in 1920 in Waukegan, Illinois as seun van Leonard Spaulding Bradbury, 'n telefoon- en kraglynwerker, en Esther Marie Moberg, 'n Sweedse immigrant, gebore. 

Bradbury het as leerder baie tyd in die Carnegie-biblioteek in sy geboortestad gespandeer en gereeld boeke uitgeleen. Dit was in hierdie vroeë fase veral wetenskapsfiksie-romans van skrywers soos Jules Verne en H.G. Wells en helde soos "Flash Gordon" en "Buck Rogers" wat sy belangstelling gewek het. Sy gunstelingskrywer in dié tyd was Edgar Rice Burroughs, die outeur van werke soos "Tarzan of the Apes" en "The Warlord of Mars". Vir die laasgenoemde roman het Bradbury in die ouderdom van twaalf sy eie opvolgroman geskryf. Maar ook Edgar Allan Poe het beslissende invloed op Bradbury uitgeoefen. 

Waukegan se Carnegie-biblioteek sou later die toneel vir 'n groot deel van sy roman "Something Wicked This Way Comes" wees, terwyl hy sy geboortestad in 'n aantal van sy semi-outobiografiese werke - waaronder "Dandelion" en "Farewell Summer" - asook in baie van sy kortverhale as "Green Town" beskryf het.

Reeds in sy skooltyd is Ray se eie literêre talent raakgesien. Nadat die gesin in die middel van die 1920's en die vroeë dertigerjare al 'n tyd lank in Tucson, Arizona gebly het waar Leonard Bradbury werk gevind het, het die gesin in 1934 na Los Angeles verhuis. Hier het Bradbury in 1937 by die "Los Angeles Science Fiction League" en die "Poetry Club" aangesluit. In die volgende jaar het hy aan die "Los Angeles High School" gematrikuleer en sy eerste verhaal in die tydskrif "Imagination!" gepubliseer.

Weens sy swak sig moes Bradbury gedurende die Tweede Wêreldoorlog geen verpligte militêre diens doen nie en kon sodoende sy literêre loopbaan begin. Alhoewel hy reeds op sy hoërskool kursusse in digkuns en kortverhale gevolg het, het hy weens finansiële oorwegings geen akademiese opleiding by 'n kollege nagestreef nie en liewer begin om dagblaaie by die hoek van South Norton Avenue en Olympic Boulevard te verkoop. Wat sy opleiding betref, het Bradbury later opgemerk:

Dit was dan ook in die Universiteit van Kalifornië te Los Angeles se Powell-biblioteek, wat in 'n studiekamer tikmasjiene verhuur het, waar Bradbury sy klassieke verhaal "The Fireman" geskryf het - die visie van 'n toekomstige samelewing waar brandweermanne 'n nuwe taak het: om boeke te verbrand. Die verhaal was oorspronklik 25 000 woorde lank en het teen koste van $9,80 ontstaan (die biblioteek se huurgeld vir tikmasjiene was tien sent per halfuur). Die werk is later tot 'n roman van sowat 50 000 woorde uitgebrei.

Bradbury het die gewoonte om elke dag iets te skryf aan twee belewenisse in sy kinderjare toegeskryf. So het sy moeder hom in die ouderdom van drie na 'n vertoning van Lon Chaney se rolprent "The Hunchback of Notre Dame" van 1923 geneem. Die tweede insident, wat deur die skrywer later beskryf is, het in 1932 plaasgevind toe 'n karnaval-vermaker, ene Mr. Electrico, hom genader en sy neus met 'n geëlektrifiseerde swaard aangeraak het wat sy hare laat rys het. Die kunstenaar het toe uitgeroep: "Jy sal vir ewig lewe!"

Bradbury het later opgemerk: "Ek het gevoel dat iets vreemds en wonderbaars met my gebeur het danksy hierdie ontmoeting met Mr. Electrico... [hy] het vir my 'n toekoms gegee... Ek het begin om te skryf, voltyds. Ek het sedert daardie dag 69 jaar gelede elke dag van my lewe iets geskryf."

In daardie ouderdom het Bradbury self met towenary begin, sy eerste groot liefde. Indien hy nie sy skryftalent had ontdek nie, sou hy anders 'n towenaar geword het.



</doc>
<doc id="64453" url="https://af.wikipedia.org/wiki?curid=64453" title="NG gemeente Elliot">
NG gemeente Elliot

Die NG gemeente Elliot is 'n gemeente van die Nederduitse Gereformeerde Kerk in die Sinode van Oos-Kaapland. Anders as talle ander dorpe in die omgewing, is dit nie as kerkdorp aangelê nie omdat die dorpie reeds in 1885 gestig is en ten tyde van die stigting van die gemeente al uit 10 huise bestaan het.

Die gemeente Elliot is in 1890 deur die Ring van Burgersdorp gestig deur die toedoen van die destydse konsulent, ds. W.A. Alheit, leraar van die NG gemeente Dordrecht, wat hom die lot van die verstrooide lidmate van die NG Kerk in die grensgebiede sterk aangetrek het. Ten tyde van die stigte van die gemeente Elliot was die plase uitgestrek en moeilik bereikbaar. Die stigting van die NG gemeente op die destydse Umtata (tans Mthatha) (volgens sommige bronne in 1890 en ander weer in 1891) was ook deur ds. Alheit se toedoen.

Ds. J.C. du Plessis (November 1891 tot November 1933) het 42 jaar lank hier gewerk. Hier het hy lief en leed verduur en as baanbreker gewerk. Armoede van die gemeente was groot, voertuie primitief, die paaie onbegaanbaar, en die oorvloedige reëns van die ou dae en vol riviere het sy werk bemoeilik. Hier het hy sy eerste eggenote verloor en ook 'n tweede keer getrou. Sy het hom ook dan tot die einde van sy bediening getrou bygestaan. 

Vanaf ds. Du Plessis se vertrek tot in die middel van die 20ste eeu het die volgende leraars hier gearbei: di. J.F.G. van Rooyen (Mei 1934 tot Junie 1941), J.L. Nel (September 1941 tot Februarie 1944), G.C. van Schalkwyk (Junie 1944 tot Mei 1947) en M. Visser van Februarie 1948 af.

Die tweede kerkgebou van die gemeente, later die kerksaal, is gedurende die Anglo-Boereoorlog teen 'n koste van £2 000 opgerig, voorwaar 'n prestasie vir so 'n arm gemeente in 'n tyd van storm en woeling. Die huidige, sierlike kerkgebou van klip is in Mei 1932 ingewy. In die 21ste eeu is 'n klein replika van die kerkgebou op dieselfde terrein opgerig waarin die as van oorlede gemeentelede gehou kan word.

Met die stigting het die gemeente bestaan uit die wyke Elliot, Cala en Embokotwa (bekend as Ida) met 'n ledetal van 730. Vyf jaar ná die stigting was die gemeente nie meer hulpbehoewend nie en is ds. Du Plessis se vergoeding van £200 na £350 opgeskuif en teen 1925 was dit reeds £500. In 1919 was die ledetal reeds 1 100 en is die wyke Cala en Embokotwa afgestig as die NG gemeente Du Plessis, ter ere van die gemeente Elliot se eerste leraar.

Reeds vanaf die jare 20 van die 20ste eeu is Engcobo deur die gemeente Elliot bedien in verband met die beter bearbeiding van die Afrikaners wat destyds in die eertydse Transkei gewoon het. 'n Sierlike kerkgebou is op Engcobo opgerig as bewys van die opoffering van 'n handjie vol lidmate van die NG Kerk.

Ds. Du Plessis het in sy dae ook met onvermoeide ywer die saak van die onderwys bevorder en met departementele goedkeuring baie skole gestig sodat daar in 1912 reeds sowat 15 skole met oor die 600 kinders op die dorp en in die distrik was.




</doc>
<doc id="64455" url="https://af.wikipedia.org/wiki?curid=64455" title="NG gemeente Du Plessis">
NG gemeente Du Plessis

Die NG gemeente Du Plessis was 'n gemeente van die Nederduitse Gereformeerde Kerk, waarvan die grense deels tot in die eertydse Transkei gestrek het, wat in 1919 van die NG gemeente Elliot afgestig is en sowat 50 jaar later by die NG gemeente Indwe ingelyf is, vermoedelik omstreeks 1970. 

Destyds het die gemeente Du Plessis oor sowat 80 km uitgestrek teen die suidelike hang van die Drakensbergreeks. Die dorpie Cala in die Transkei en die gemeenskap Ida, vroeër bekend as die wyk Embokotwa, was die twee kernpunte van die gemeente wat in Junie 1919 deur die destydse leraar van die gemeente Elliot, ds. J.C. du Plessis, afgestig en ook na hom genoem is. Hy was Elliot se eerste NG leraar en het die gemeente 42 jaar lank tot in 1933 bearbei.

Ds. H. Blom, die eerste leraar van die gemeente Du Plessis, word in 1943 opgevolg deur ds. J.A. Brink, wat die gemeente vier jaar lank bedien het. Hierna het ds. P.A.C. Weideman en ds. W.H. Oosthuizen elk twee jaar lank in die gemeente gestaan. In Junie 1951 kon ds. J.D. Smith sy bediening in die gemeente begin. 

In 1950 is 'n pragtige nuwe kerkie gebou deur die tweederdes van die gemeente wat rondom Ida gewoon het. Met behulp van mooi bydraes, onder meer drie vyfhonderdponders, naamlik mnre. Giel Nel, C. Brouwer en C. Pagel, is die gebou sonder skuld ingewy. (£500 in 1950 was in 2013 gelykstaande aan sowat R170 000

Die pastorie is enkele jare later voltooi en die Cala-wyk het terselfdertyd ook 'n pastorie gekry vir gebruik wanneer die leraar daar moes tuisgaan, want die gemeente het altyd net een leraar vir albei kernpunte gehad.

Destyds moes die leraar ook elke vyfde Sondag op die dorpies Tsomo en Cofimvaba dienste hou sodat daar soms tot drie weke verbygegaan het dat die leraar weg was van die twee plekke Cala en Ida af.

Die ledetal van die gemeente het in die laaste dekade of twee van sy bestaan afgeneem en in 1952 op tussen 300 (volgens "Ons gemeentelike feesalbum") en 350 (volgens die NG Kerke se Jaarboek) gestaan.

Hierdie gegewens is geneem uit enkele beskikbare Jaarboeke van die NG kerke om 'n beeld te skets van die gemeentelike lewe van Du Plessis.
Du Plessis spog met 'n ledetal van 551 (dit was die destydse beskrywing vir die getal belydende lidmate) en 'n sieletal van 903. Daar was vyf Sondagskole met 15 onderwysers wat die 173 kinders onderrig het. In die voorafgaande jaar is 27 kinders gedoop, 26 katkisante aangeneem en sewe pare getroud.
Binne 14 jaar het die sieletal amper gehalveer tot 464, waarskynlik die gevolg van die dalende kindertal. Die ledetal staan nou op 355, amper 200 minder as in 1933 se uitgawe van die Jaarboek. Die vyf Sondagskole het drie geword en die sewe onderwysers onderrig net 85 leerlinge. In die voorafgaande jaar is 14 kinders gedoop, 16 katkisante voorgestel en twee pare getroud.
Daar is 'n opflikkering in die sieletal, wat nou op 506 staan, terwyl die ledetal met 12 afgeneem het tot 343. Die Sondagskole het skielik tot net een afgeneem. Die 85 leerlinge van twee jaar vantevore tel nou net 30 en die onderwysers drie. In die voorafgaande jaar is 15 kinders gedoop, 19 katkisante voorgestel en sewe pare getroud.
Die sieletal neem verder toe en kom op 550 te staan, terwyl die lidmate nou sewe meer is as drie jaar vantevore, naamlik 350. Skielik is daar weer drie Sondagskole met sewe onderwysers en 80 leerlinge. In die voorafgaande jaar is agt kinders gedoop, ses katkisante voorgestel en drie pare getroud.
Die sieletal het in die voorafgaande 17 jaar redelik bestendig gebly en staan nou op 508. Die ledetal het met 44 afgeneem tot 306, maar die Sondagskole tel nou vier, die leerlinge 96 en die onderwysers nege; in al drie gevalle 'n toename vergeleke met 1952. In die voorafgaande jaar is sewe kinders gedoop, maar geeneen het gekatkiseer nie. Drie pare is wel getroud.
In 1952 het Indwe 'n sieletal van 1 056 en 'n ledetal van 680 gehad. Die gesamentlike sieletal van Indwe en Du Plessis was dus in daardie jaar 1 606 en die ledetal 1 030. Sowat drie jaar nadat Du Plessis by Indwe ingelyf is, is die sieletal van Indwe 683 en die ledetal 485: die gesametlike sieletal het binne 20 jaar met 923 gedaal en die ledetal met 545.
Van Du Plessis se inlywing by Indwe af het laasgenoemde gemeente se getal doop- en belydende lidmate deurentyd gedaal:
Anders as die meeste gemeentes in die Oos-Kaapse grensgebied wat deels of heeltemal binne die latere tuislande Ciskei en Transkei geval het, het Du Plessis sommer vinnig van die toneel verdwyn toe dit omstreeks 1970 by die NG gemeente Indwe ingelyf is, al het die gemeente in 1969 nog sowat 300 belydende lidmate oorgehad. Greykerk het 'n stadige dood gesterf en is eers op 11 Desember 1983 by die NG gemeente Fort Beaufort ingelyf. Dieselfde lot het die NG gemeentes Pondoland (reeds op 24 September 1968 ingelyf by die NG gemeente Kokstad), Komga (ingelyf by Stutterheim), Alice (ook ingelyf by Fort Beaufort) en Peddie (ingelyf by King William's Town) oorgekom.




</doc>
<doc id="64461" url="https://af.wikipedia.org/wiki?curid=64461" title="Malayalam">
Malayalam

Malayalam (മലയാളം, "Malayāḷam", [maləjaːɭəm]) is 'n Drawidiese taal wat deur sowat 34 miljoen mense in Suidwes-Indië en Singapoer gepraat word. Malayalam is een van die amptelike tale van Indië naas Engels en Hindi en van die Indiese deelstate en gebiede Kerala, Lakshadweep en Pondicherry. Malayalam is nou verwant aan Tamil en word in die Malayalam-skrif geskryf, 'n Brahmi-skrif uit die Indiese skriffamilie.




</doc>
<doc id="64463" url="https://af.wikipedia.org/wiki?curid=64463" title="NG gemeente Pondoland">
NG gemeente Pondoland

Die NG gemeente Pondoland was 'n gemeente van die Nederduitse Gereformeerde Kerk in die huidige gebied van die Sinode van Oos-Kaapland en saam met die NG gemeente Du Plessis 'n vroeë slagoffer van die destydse Nasionale Party-regering se beleid om die tuislande te konsolideer, in dié geval die Transkei, toe blanke plase, waarop gewoonlik NG lidmate gewoon het, uitgekoop is om die tuisland se gebied te vergroot en as 't ware "af te rond". Latere slagoffers was die NG gemeente Greykerk wat op 11 Desember 1983 by die NG gemeente Fort Beaufort ingelyf is, Komga (ingelyf by Stutterheim), Alice (ook ingelyf by Fort Beaufort) en Peddie (ingelyf by King William's Town).

Die NG gemeente Pondoland het op sy dag ongeveer 'n kwart van die hele Transkei-gebied beslaan. Aan die oostekant het dit gegrens aan Natal en aan die suidweste aan die onderloop van die Umzimvuburivier. In sy onderhandelinge met Dingaan het Piet Retief die gebied tussen die Tugela en die Umzimvubu verkry. Later, in die dae van die Kaapse eerste minister Cecil John Rhodes, is die gebied Pondoland by die Kaapkolonie ingelyf.

Die eerste Afrikaners wat hulle in dié deel kom vestig het, was bossaers uit die Oostelike Provinsie. Onder hulle was die vanne Kapp, Ferreira, Mortlock en Du Preez. Later het die Van Niekerks ingetrek, ook aan die oostelike kant, en hulle veral op die handel met die plaaslike swart inwoners toegespits.

Die geestelike bearbeiding van hierdie mense het in 1918 begin toe ds. Lambrecht van die indertydse Umtata, waar reeds in 1890/'91 'n NG gemeente gestig is deur die toedoen van ds. W.A. Alheit van die NG gemeente Dordrecht wat hom die geestelike welsyn van die lidmate in die reservaat-gebiede aangetrek het, saam met die broeder I.P. van Niekerk (bekend as oom Naas Lekkerlag van Mdini) te perd die kronkelende Umzimvubu na die Tabankulu-bos deurreis het om die families Hechter en Ferreira te besoek. In 1920 het ds. Stander van Cedarville saam met die broeder Willie Prinsloo (van Mansfield) met kar en perde 'n reis van ongeveer 110 km onderneem na Mpetsheni, Bizana, waar die broeder S.J. van Niekerk en sy gesin gewoon het. Kort hierna het ds. C.C. Nepgen van Umtata 14 dae lank katkisasie en aanneme op Ndlovu, Bizana, gehou.

Met die stigting van die NG gemeente Kokstad in 1923 het daar ook 'n beter dag vir die mense van Pondoland aangebreek. Ds. M.J. Mey, eerste leraar van Kokstad, kan met reg die baanbreker van die NG Kerk in Pondoland genoem word. Tot in 1948, toe Pondoland sy eerste tree as selfstandige gemeente gee, moes die leraars van Kokstad ook hierdie uitgestrekte deel van die gemeente bearbei.

In "Ons gemeentelike feesalbum" van 1952 skryf die medewerker van die gemeente Pondoland: "Wat die toekoms van die blanke gemeentes in die Transkei sal oplewer, kan nou nog nie voorsien word nie. Al sou die blankes uit die Naturellegebied al gaande (sic) moet verdwyn en ook die gemeentes, sal daar in elk geval 'n goeie erfenis vir die groeiende Bantoekerk gelaat word."

Die gemeente het op 24 September 1968 ontbind, slegs 20 jaar ná sy ontstaan, waarna lidmate ingeskakel het by die NG gemeente Kokstad. In 1959 was daar byvoorbeeld net 140 belydende lidmate en 37 dooplidmate.




</doc>
<doc id="64465" url="https://af.wikipedia.org/wiki?curid=64465" title="M.T.R. Smit">
M.T.R. Smit

Ds. Mattheus Theodorus Rehuel Smit (Kommissiedrif, distrik Rustenburg, 9 Januarie 1888 – Strand, 30 Mei 1972) was 'n leraar in die Nederduitse Gereformeerde Kerk en is veral bekend as die stigter van die kinderhuis op Ugie in die Oos-Kaap wat sy naam dra.

Ds. Smit het, nadat hy sy skoolopleiding voltooi het, eers vir verdere opleiding na Wellington gegaan en daarna na Stellenbosch waar hy hom op die bediening voorberei het. Hy lê die kandidaatseksamen af en tree toe 'n tyd lank as veldprediker tydens die Eerste Wêreldoorlog op tot hy in 1916 gelegitimeer word en in Mei die volgende jaar bevestig word as herder en leraar van die NG gemeente Ugie. Hy het hier onafgebroke gearbei tot sy aftrede in 1936 en opheffingswerk van onskatbare waarde verrig. Hy het hom die lot van die groepwese van die 1918-epidemie in so 'n mate aangetrek dat hy 'n versorgingsoord opgerig het wat mettertyd die NG Kerk se grootste kinderhuis geword het.

Hy was 'n man met 'n warm hart en met vergesigte uit die geloof gebore. Tydens die jare van sy bediening en daarna het hy hom met skryfwerk besig gehou en daar het 'n hele aantal werke uit sy pen verskyn.


</doc>
<doc id="64466" url="https://af.wikipedia.org/wiki?curid=64466" title="Gujarati">
Gujarati

Gujarati of Goedjarati (ગુજરાતી, "Gujarātī", [ɡudʒəˈɾɑːt̪i]) is 'n Indo-Ariese taal wat deur sowat 60,6 miljoen mense, veral Gujarati's, in westelike Indië, Kenia, Tanzanië en Uganda van Oos-Afrika asook Suid-Afrika gepraat word. Gujarati is een van die amptelike tale van Indië naas Engels en Hindi. Gujarati word in die Gujarati-alfabet geskryf, 'n Brahmi-skrif uit die Indiese skriffamilie. Gujarati is veral bekend as moedertaal van beide Muhammad Ali Jinnah (die stigter van Pakistan) en Mahatma Gandhi, die twee belangrikste Suid-Asiatiese politici in die Brits-Indië van die 20ste eeu.


</doc>
<doc id="64469" url="https://af.wikipedia.org/wiki?curid=64469" title="Vermaaklikheid">
Vermaaklikheid

Vermaaklikheid is geleë 40 km suidwes van Riversdal en naby die mond van die Duivenhoksrivier en is bereikbaar met ‘n grondpad wat ook na nog 8 km na Puntjie lei. Dit is in die plaaslike gebied bekend as Hessequa.

Die gehug bestaan uit ‘n aantal kleinhoewes met tuintjies en klein boorde tussen die duine. Dekriet word gesny en ook kom heide en proteas in die veld voor. Oorspronklik was die hele omgewing eiendom van die De Jager-familie. Die meeste huise dateer uit die 19de eeu en het ‘n besondere eenvoudige boustyl met ‘n riet dak. Plaasarbeiders woon soms nog in kapstylhuise.




</doc>
<doc id="64470" url="https://af.wikipedia.org/wiki?curid=64470" title="NG gemeente Steynsburg">
NG gemeente Steynsburg

Die NG gemeente Steynsburg is een van die kleiner gemeentes (180 lidmate in 2012) van die Nederduitse Gereformeerde Kerk se Oos-Kaaplandse Sinode. Die gemeente word begrens deur die gemeentes Burgersdorp, Molteno, Hofmeyr, Middelburg en Venterstad.

Die dorp Steynsburg is in 1872 deur die Gereformeerde Kerk aangelê en was destyds in die distrik Albert geleë. Die lidmate van die NG Kerk in die omgewing van Steynsburg het destyds onder die gemeente Burgersdorp geressorteer. Deur hulle is, veral vanweë die groot afstande (64 km na Burgersdorp), die behoefte aan 'n eie gemeente sterk aangevoel. In 1874 is reeds begin met die bou van 'n eerste kerkgebou, waarvan die hoeksteen in Maart 1875 gelê is. Veral deur die ywer van Johannes C.M.D. du Plessis is die gemeente op 26 Januarie 1876 gestig.

Tien leraars het die gemeente vanaf sy stigting tot in die middel van die 20ste eeu bedien. Die plaaslike NG predikant was ds. P.D. Rossouw, wat in 1878 die beroep hierheen aangeneem nadat hy van 1870 af die gemeente Uniondale bedien het, waar hy ook die eerste leraar was. In 1881 het hy na Franschhoek vertrek en in 1883 na Fraserburg, waar hy tot sy dood op 11 Oktober 1896 die gemeente se tweede leraar was. Sy opvolgers was di. A.A.L. Albertyn (1882-'83), J.P. van Heerden (1885-'87), W.H. Boshoff (1888–1906), S.P. Malherbe (1907-'25), wat hom onder meer beywer het vir nouer samewerking tussen die mededingende skole, waarvan die gevolg die stigting van die Hoërskool Paul Kruger was, I.J. Viljoen (1925-'31), drr. L.V. Rex (1932-'39), F.J.M. Potgieter, later 'n hoogleraar aan die Kweekskool op Stellenbosch, di. J.G. Bezuidenhoud (1943-'47) en W.A. Smit (van Maart 1948 tot 1953, en van 1961 af 'n dosent aan die Hugenote-kollege op Wellington).

Gedurende die dienstyd van ds. S.P. Malherbe en wel in 1910 is 'n toring aan die kerkgebou opgerig. Verdere verbeterings is tydens die dienstyd van ds. Viljoen aangebring toe 'n vleuel aangebou is en 'n baie doeltreffende orrel ingebou is wat op 12 en 13 Maart 1927 ingewy is. Die behoefte aan 'n geskikte konsistorie het steeds sterker geword en so is in 1951, toe die gemeente sy 75ste bestaansjaar kon vier, 'n begin gemaak met die aanbou daarvan.

Op die gebied van die sending het die gemeente gepresteer. Die sendinggemeente is in 1938 gestig en heel gou het daar twee sendingskole in die bruin woonbuurt verrys met 'n totale personeel (in 1952) van sewe. Later het ook 'n skool vir swart leerlinge gevolg wat in die beginjare ook as kerk gedien het.

Ook die armesorg het nie agterweë gebly nie en die gemeente het op 3 Mei 1951 die Herwin-tehuis vir sorgbehoewende meisies in gebruik geneem. Die tehuis het destyds voorsien in 'n groot behoefte.






</doc>
<doc id="64471" url="https://af.wikipedia.org/wiki?curid=64471" title="Harkemase Boys">
Harkemase Boys

Die Harkemase Boys is 'n Nederlandse sokkerspan in die Friese dorp Harkema (munisipaliteit Achtkarspelen). Die "Harrekieten" (soos hulle bynaam lui) se tuisveld is Sportpark De Bosk, wat 'n kapasiteit van 5 500 toeskouers het. Die span speel in die Saterdag Hoofdklasse (die vierde afdeling in Nederland).

Tans speel Lesly Fellinga (van Haïti), 'n speler wat vir sy nasionale sokkerspan uitdraf by "Harkemase Boys", wat uitsonderlik is vir 'n Topklasse-span (vroeër het dit ook by Anton Jongsma (Curaçao) gebeur).



</doc>
<doc id="64474" url="https://af.wikipedia.org/wiki?curid=64474" title="Puntjie">
Puntjie

Puntjie lê aan die St. Sebastiaanbaai en op die oostelike oewer van die Duivenhoksrivier se mond. Hierdie vakansiedorpie is bekend om sy kapstylhuisies. Dit kan bereik word met ‘n grondpad vanaf Riversdal. Hierdie oord is egter privaateiendom.




</doc>
<doc id="64478" url="https://af.wikipedia.org/wiki?curid=64478" title="Kannada">
Kannada

Kannada (ಕನ್ನಡ, "kannaḍa", [ˈkʌnnəɖɑː]) is 'n Drawidiese taal wat deur sowat 38 miljoen mense in Suidwes-Indië gepraat word. Kannada is een van die amptelike tale van Indië naas Engels en Hindi en van die Indiese deelstaat Karnataka. Kannada word in die Kannada-skrif geskryf, 'n Brahmi-skrif uit die Indiese skriffamilie.



</doc>
<doc id="64479" url="https://af.wikipedia.org/wiki?curid=64479" title="Misgund">
Misgund

Misgund is 'n dorp geleë aan die R62 provinsiale pad in die appelproduserende Langkloof, 217 km wes van Port Elizabeth en amper op die suidwestelike grens van die Oos-Kaapprovinsie. 

Alhoewel die eerste leningsplaas reeds in 1765 aan ene A. Basson uitgegee is, het die meeste boere hier teenswoordig die van Kritzinger. Omdat die huise so onreëlmatig versprei lê, kan daar nouliks van 'n dorp sprake wees. 

In 1950 het die gemeenskap sy eie NG gemeente gestig.



</doc>
<doc id="64480" url="https://af.wikipedia.org/wiki?curid=64480" title="RSC Anderlecht">
RSC Anderlecht

RSC Anderlecht is 'n Belgiese sokkerspan in die Brusselse munisipaliteit Anderlecht, wat in die Eerste klasse speel. Die span se tuisveld is die Lotto Park (kapasiteit: 21 500).
"Anderlecht" is die gewildste en suksesvolste span in België. Die klub het sterk mededinging met Standard Luik (die gewildste span in Wallonië) en wedstryde tussen beide spanne staan bekend as The Big Clash.




</doc>
<doc id="64482" url="https://af.wikipedia.org/wiki?curid=64482" title="Tweeriviere">
Tweeriviere

Tweeriviere is 'n gehug in die Langkloof, aan die R62, 3 km oos van Joubertina en 177 km van Port Elizabeth. Die gelyknamige rivier ontspring in die Tsitsikammaberge ten suide en suidooste van die dorpie en loop in die Kougarivier in. Die konsentrasie van die huise skep die indruk van 'n dorp. Alhoewel Jacobus Scheepers in 1765 die grond as leningsplaas ontvang het, het Tweeriviere die tradisionele tuiste van die Olivierfamilie geword.



</doc>
<doc id="64487" url="https://af.wikipedia.org/wiki?curid=64487" title="NG gemeente Hofmeyr">
NG gemeente Hofmeyr

Die NG gemeente Hofmeyr is 'n klein gemeente van die Nederduitse Gereformeerde Kerk in die noorde van die gebied van die NG Kerk in Oos-Kaapland wat in 2012 net 138 belydende lidmate gehad het en einde 2015 sowat 110. Die swaartepunt van die gemeente is die dorpie Hofmeyr aan die R390, 65 km van Cradock en 46 km van Steynsburg af geleë.

Omstreeks 1870 het ene Daniel Marais op 'n plaas op die grense van die distrikte Cradock en Albert (met sy middelpunt Burgersdorp) gewoon. Dié twee dorpe is sowat 160 km uitmekaar. In die uitvoer van sy pligte as diaken van die NG gemeente Burgersdorp, het hy ontdek dat daar in sy omgewing jong mense was van 14 tot 16 jaar wat nog nooit die binnekant van 'n kerk of skool gesien het nie. Hy het gevolglik besluit dat dié toestand nie langer kon voortduur nie en omdat die mense nie tot die ver verwyderde dorpe gebring kon word nie, het hy tot die oortuiging gekom dat die kerk en skool na die mense gebring moes word. Om sodoende skool en kerk na die mense te bring, is die plaas Boorfontein gekoop en die dorp Maraisburg in 1873 aangelê.

In 1876 is die gemeente Maraisburg gestig en het prop. J.H. Krige in 1878 die beroep hierheen aangeneem. Van Kaapstad af het prop. Krige en sy ewe jong vrou per boot tot in Port Elizabeth gekom. Op Alicedale, destyds die naaste spoorwegstasie, het ene mnr. C.J.F. Botha en sy broer A.L. Botha die jong egpaar met 'n perdewa en ses muile gaan haal.

Ds. Krige het die gemeente 41 jaar lank bedien. Huisbesoek het hy met kar en perde en dikwels te perd gedoen. In 1919 het ds. Krige sy emeritaat aanvaar en het ds. B.F. van der Merwe hom opgevolg, wat sy taak in 1920 aanvaar het. Hy was van 1915 af vir die eerste vyf jaar van sy loopbaan verbonde aan die NG gemeente Fordsburg. Gedurende ds. Van der Merwe se bediening is die ou kerk gesloop. 'n Taamlike stryd het ontstaan oor waar die nuwe kerk gebou moes word, maar uiteindelik het die kerkraad besluit die aangewese plek is op die fondament van die oue. 

In 1946 het ds. Van der Merwe afgetree en is hy deur ds. Samuel. Murray opgevolg, wat van 1947 tot 1950 die herderstaf hier opgeneem het toe hy na die NG gemeente Leonard in die destydse Suidwes-Afrika vertrek. Op 31 Maart 1951 is prop. Andries Groenewald hier georden en bevestig. Hy het in 1956 na die NG gemeente Burgersdorp vertrek.

Ten einde verwarring met Maraisburg aan die Wes-Rand te voorkom, is die dorpie se naam in 1911 verander na Hofmeyr, ter ere van Onze Jan Hofmeyr. Omdat die NG gemeente in Maraisburg, Transvaal, Kriel geheet het tot dit by die gemeente Florida ingelyf is, kon daar nie verwarring oor die gemeentenaam bestaan nie, maar dit is nietemin in die dekade ná 1970 ook na Hofmeyr verander. In die Jaarboek van die NG Kerke van 1973 heet die gemeente Maraisburg-Hofmeyr, maar enkele jare later net Hofmeyr.

In 2016 het Hofmeyr prop. Quintin Nel beroep as leraar nadat die gemeente byna 15 jaar lank herderloos was. Prop. Nel is bevestig as predikant op Saterdag 9 April om 11:00 en lewer sy intreepreek op Sondag 10 April om 09:30. Ná die bevestiging is 'n tee in die kerksaal aangebied en ná die intreepreek 'n gemeente-ete in die Karoobos Lodge. Die nuwe leraar tree op 28 April in die huwelik met Kryska Bence. Albei kom van Despatch, ook in die Oos-Kaap.






</doc>
<doc id="64492" url="https://af.wikipedia.org/wiki?curid=64492" title="NG gemeente Venterstad">
NG gemeente Venterstad

Die NG gemeente Venterstad is 'n gemeente van die Nederduitse Gereformeerde Kerk in die Sinode van Oos-Kaapland. Die kernpunt van die gemeente is die dorp Venterstad, enkele kilometer van die mees suidelike punt van die Gariepdam, hoewel die nedersetting Oviston aan die dam ook deel van die gemeente vorm. In 2007 het die gemeente 96 belydende lidmate gehad, maar die syfer is sedertdien nog nie bygewerk vir nuwe uitgawes van die Jaarboek van die NG Kerke nie.

Venterstad is op 24 Februarie 1874 gestig en oorspronklik Ventersburg genoem na J.T. Venter, op wie se plaas die dorp uitgelê is. Die naam moes later verander word na Venterstad omdat daar intussen ook 'n dorp Ventersburg in die Vrystaat gestig is, hoewel eers in 1890. Die dorpie het in 1895 munisipale status gekry, met die Gereformeerde Kerk as die geregistreerde eienaar, maar in 1930 is die dorpsgrond aan die plaaslike owerheid oorgedra. Dit was hierdie Kerk wat in 1878 40 erwe aan die Nederduitse Gereformeerde Kerk oorgedra het. Die NG gemeente is deels van die NG gemeente Colesberg en deels van die NG gemeente Burgersdorp afgestig met ds. J.H. Krige van die NG gemeente Hofmeyr, destyds Maraisburg, K.P., as die konsulent. Van sy begin af was die gemeente een van die kleinste in die indertydse Kaapse Kerk: In 1952 was hier byvoorbeeld 245 belydende lidmate, in 1979 155 en in 1985 223 en in 2000 149.

Prop. A.J. Pepler is op 14 Junie 1883 as eerste leraar georden. Die eerste orrelis was D.J. van den Heever. Die harmonium waarop hy die gemeente gelei het, was sy eiendom en was in die jare vyftig van die vorige eeu in sy kleinseun se besit.

Tydens die eerste amper 70 jaar van bestaan het die gemeente nie minder nie as 11 leraar gehad, naamlik: A.J. Pepler, Christiaan Hendrik Stulting (1902-'05), C. Grundlingh, P.L. Louw (1915-'20), J.L. van Z. Viljoen, E.J. du Toit, J.H.P. van Rooyen (1931-'33), S.S. Weyers (1935-'38), G.C. van Schalkwyk (1939-'44), P.G.R. de Villiers (1944-'47) en D.L. Steyl. J.J. Hamman was van 1998 tot 2001 die laaste leraar. Sy voorganger was ds. Anton van Jaarsveld van 1991 tot 1996. Sedert ds. Hamman se vertrek is die gemeente vakant.

Ds. Pepler het die uiters moeilike taak van aanvoorwerk gehad. Hy het die gemeente van 1883 tot 1899 gelei. Gedurende sy dienstyd is die eerste kerk en pastorie voltooi. Vir die onderwys van Afrikaanssprekende kinders was ds. Pepler 'n ware kampvegter.

Tydens die Anglo-Boereoorlog van 1899 tot 1902 was die gemeente vakant, maar ná dié tydperk van stilstand en agteruitgang het die ywerige jong predikant C.H. Stulting die drade opgeneem en die gemeentelike sake spoedig weer in swang gebring. Terwyl ds. Grundlingh hier gestaan het, is 'n behoorlike skoolgebou opgerig, waarvan hy die hoeksteen op 21 September 1912 gelê het. Met die aanwas van die lidmate in die tyd van ds. Viljoen is 'n Kerkvergrotingsfonds in die lewe geroep, maar eers op 9 Maart 1929 het die inwyding van die vergrote kerk onder leiding van ds. E.J. du Toit plaasgevind.

Op 23 April 1929 is 'n Apollo-kerkorrel ingewy toe prof. John du Plessis van die Kweekskool op Stellenbosch die wydingsrede gehou en mnr. A.C. van Velden van die Paarl as orrelis opgetree het. Blykbaar was die gemeente nie tevrede met die orrel nie, want enige jare daarna het ds. De Villiers vir die aankoop van 'n pyporrel beywer. Op 20 Mei 1950 is 'n waardevolle Walker-orrel in gebruik geneem en ds. De Villiers het as oudleraar en gas van die gemeente die wydingsrede kom lewer nadat hy reeds in 1947 na Umtata vertrek het. Mev. M.C. Kruger, die gemeente se orrelis, het die eer gehad om die instrument feestelik te bespeel. Dit het plaasgevind onder leiding van ds. D.L. Steyl wat aan die begin van 1949 die herderstaf in die gemeente opgeneem het.





</doc>
<doc id="64506" url="https://af.wikipedia.org/wiki?curid=64506" title="Anders Behring Breivik">
Anders Behring Breivik

Anders Behring Breivik (gebore 13 Februarie 1979) is 'n Noorweegse terroris wat die 2011-aanvalle in Noorweë gepleeg het. Hy het ekstremistiese, staatsnasionalistiese en anti-islamitiese opvattinge. Hy is in Augustus 2012 aan massamoord, 'n noodlottige ontploffing en terrorisme skuldig bevind.

Die aanvalle het op 22 Julie 2011 begin toe Breivik die regeringsgeboue in Oslo gebombardeer het, wat tot agt sterftes gelei het. Breivik het toe met 'n skiettog begin by 'n somerkamp van die jeugafdeling van die sosiaal-demokratiese Noorse Arbeidersparty op die eiland Utøya, wat 'n verdere 69 sterftes veroorsaak het. Hy is aangekla vir die oortreding van paragraaf 147a van die Noorweegse Kriminele Kode vir "destabilisasie of vernietiging van basiese funksies in die samelewing" en "die skep van ernstige vrees in die bevolking", asook dade van terrorisme onder die strafreg.


</doc>
<doc id="64507" url="https://af.wikipedia.org/wiki?curid=64507" title="Frigyes Riesz">
Frigyes Riesz

Frigyes Riesz (22 Januarie 1880 – 28 Februarie 1956) was 'n Hongaarse wiskundige wat in Győr, Oostenryk-Hongarye gebore is en in Budapest, Hongarye gesterf het. Hy was rektor en professor aan die Universiteit Szeged. Hy was die ouer broer van die wiskundige Marcel Riesz.

Riesz het van die fundamentele werk in die ontwikkeling van funksionaalanalise gedoen en sy bydraes het tot 'n aantal belangrike toepassings in fisika gelei. Sy werk het voortgebou op idees wat die eerste deur Fréchet, Lebesgue, Hilbert en andere na vore gebring is. Hy het ook baie ander bydraes aan areas soos ergodiese teorie gebring en hy het ook 'n elementêre bewys van die ergodiese middelwaardestelling gelewer.

Riesz het saam met Alfréd Haar die "Acta Scientiarum Mathematicarum"-tydskrif gevestig. Hy het 'n ongewone lesingstyl gehad: hy sou die lesingsaal saam met 'n assistent en dosent betree. Die dosent sou die relevante paragrawe vanuit Riesz se handboek lees terwyl die assistent die meegaande vergelykings op die swartbord skryf. Riesz sou eenkant staan en nou-en-dan knik.




</doc>
<doc id="64511" url="https://af.wikipedia.org/wiki?curid=64511" title="Oriya">
Oriya

Oriya of Odia (ଓଡ଼ିଆ, "oḍiā", [oɽi'a], ) is 'n Indo-Ariese taal wat deur sowat 32 miljoen mense in Oos-Indië gepraat word. Oriya is een van die amptelike tale van Indië naas Engels en Hindi en van die Indiese deelstate Orissa en Jharkhand. Oriya word in die Oriya-alfabet geskryf, 'n Brahmi-skrif uit die Indiese skriffamilie.



</doc>
<doc id="64513" url="https://af.wikipedia.org/wiki?curid=64513" title="Maithili">
Maithili

Maithili (मैथिली, "Maithilī") is 'n Indo-Ariese taal wat deur sowat 34 miljoen mense in Oos-Indië en Nepal gepraat word. Maithili is een van die amptelike tale van Indië naas Engels en Hindi en van die Indiese deelstaat Bihar en van Nepal. Maithili word in Kaithi en Tirhuta geskryf, twee Brahmi-skrifte uit die Indiese skriffamilie.



</doc>
<doc id="64516" url="https://af.wikipedia.org/wiki?curid=64516" title="Assamees">
Assamees

Assamees (অসমীয়া, "Asamiya" of "Ôxômiya", [ɔ.xɔ.mia]) is 'n Indo-Ariese taal wat deur sowat 13 miljoen mense in Oos-Indië en Bangladesj gepraat word. Assamees is een van die amptelike tale van Indië naas Engels en Hindi en van die Indiese deelstaat Assam. Assamees is nou verwant aan Bengaals en word in die Assamese alfabet geskryf, 'n Brahmi-skrif uit die Indiese skriffamilie.



</doc>
<doc id="64518" url="https://af.wikipedia.org/wiki?curid=64518" title="Singalees">
Singalees

Singalees of Sinhala (සිංහල, "singhala", [ˈsiŋɦələ]) is 'n Indo-Ariese taal wat deur sowat 16 miljoen mense in Sri Lanka gepraat word. Singalees vorm saam met Tamil die amptelike tale van Sri Lanka en is die belangrikste inheemse taal van dié eilandnasie. Singalees is nou verwant aan Dhivehi en word in die Singalese alfabet geskryf, 'n Brahmi-skrif uit die Indiese skriffamilie. Ander verwante tale sluit in Konkani in die Indiese deelstaat Goa en Marathi in die Indiese deelstaat Maharashtra, hoewel Konkani soms as 'n dialek van Marathi beskou word.



</doc>
<doc id="64520" url="https://af.wikipedia.org/wiki?curid=64520" title="Burtonbrood">
Burtonbrood

Tydens die Eerste Wêreldoorlog het die lewensduurte in Suid-Afrika sterk gestyg. Om die prys van brood so laag as moontlik te hou, het die regering in 1918 die bak van ‘n soort brood van meel bestaande uit ‘n mengsel van koring, gort, rog en mielies goedgekeur. Hierdie Burtonbrood is genoem na Henry Burton, ‘n minister in die kabinette van genl. Louis Botha en genl. Jan Smuts. Dit was baie ongewild by verbruikers en die opposisie in die Parlement het die broodkwessie deeglik uitgebuit in hul kritiek op die regering.

Hierdie brood het besparing ten doel gehad. Die latere Bremerbrood se oogmerk was volksgesondhheid.



</doc>
<doc id="64534" url="https://af.wikipedia.org/wiki?curid=64534" title="Onder-Sabie">
Onder-Sabie

Onder-Sabie is 'n groot ruskamp in die Krugerwildtuin aan die suidelike oewer van die Sabierivier, omtrent in die middel van die suidelike deel van die park. Dit is verbind aan die hoofkamp Skukuza deur die H4-1 teerpad (43 km), gereken die besigste roete in die wildtuin, veral gedurende naweke en skoolvakansies.

Onder-Sabie het 'n gedaanteverwisseling ondergaan sedert die vorige restaurant afgebrand het, ten spyte daarvan dat dit een van die oudste kampe in die park is. 'n Moderne restaurant en nuwe winkel is gebou, en die kamp het 'n paar safaritente wat dit die gevoel van 'n Afrikaboskamp gee. Die kamp is op die oewer van die Sabierivier uitgelê en besoekers kan in hul stoele op die groot restaurantstoep sit en die groot aantal wild by die rivier besigtig. 

Volop oornagplek is beskikbaar op 'n selfsorg-basis, in 30 hutte en 62 "bungalows", sowel as een groot gastehuis. Kampeerders wat die buitelewe verkies, het 'n keuse van staanplek vir 33 woonwaens en tente, almal toegerus met elektriese kragpunte; of een van die 24 safaritente wat met onder andere twee kampbeddens, stoele, 'n yskas en 'n dakwaaier gemeubileer is.

Onder-Sabie het 'n aparte area vir dagbesoekers, indien hulle wil braai of swem by die kamp. Daar is ook 'n paar piekniekplekke op die paaie, bv. Nkuhlu (± 20 km), die Mlondozi-dam (17 km) en Tshokwane (43 km).

Die kamp bied begeleide staptogte, wildbesigtiging met 'n oop voertuig asook 'n braai-in-die-bos.



</doc>
<doc id="64541" url="https://af.wikipedia.org/wiki?curid=64541" title="Crelle se Tydskrif">
Crelle se Tydskrif

Crelle se Tydskrif of bloot Crelle is die algemene naam in die wiskundige omgangstaal vir die wiskundige tydskrif Journal für die reine und angewandte Mathematik (Joernaal vir die suiwere en toegepaste wiskunde).

Die tydskrif is in 1826 deur August Leopold Crelle in Berlyn gevestig en is deur hom geredigeer tot en met sy dood in 1855. Dit was een van die eerste groot tydskrifte wat nie die notules van 'n akademie was nie. (Neuenschwander 1994, bl. 1533) Menige noemenswaardige artikels het in "Crelle" verskyn, insluitende werke deur Niels Henrik Abel, Georg Cantor, en Gotthold Eisenstein.

Gedurende 1856-80 is die tydskrif deur Carl Wilhelm Borchardt geredigeer, waartydens die tydskrif as "Borchardt se Tydskrif" bekend gestaan het. Die huidige hoofredakteur is Rainer Weissauer van die Ruprecht-Karls-universiteit Heidelberg.




</doc>
<doc id="64545" url="https://af.wikipedia.org/wiki?curid=64545" title="Acta Scientiarum Mathematicarum">
Acta Scientiarum Mathematicarum

Acta Scientiarum Mathematicarum (ook genoem Acta Sci. Math. (Szeged) of bloot Acta Szeged) is 'n Hongaarse wiskundetydskrif wat in Szeged by die János Bolyai Wiskundige Instituut by die Universiteit Szeged geredigeer en gepubliseer word. Dit is in 1922 deur Alfréd Haar en Frigyes Riesz gevestig. Dit huidige hoofredakteur is László Kérchy.



</doc>
<doc id="64547" url="https://af.wikipedia.org/wiki?curid=64547" title="Wiskundige tydskrif">
Wiskundige tydskrif

'n Wiskundige tydskrif is 'n wetenskaplike tydskrif wat uitsluitlik (of amper uitsluitlik) wiskundige artikels publiseer. 'n Praktiese definisie van die huidige stand van wiskunde as 'n navorsingsveld, is dat dit uit die stellings en bewyse bestaan wat in agtenswaardige wiskundige tydskrifte gepubliseer word, en wat gewoonlik deur die proses van kollegiale toetsing gevorder het. In uitsonderlike gevalle kan die stelling van 'n vermoede, of die invoer van 'n nuwe metode of definisie, relevansie aanneem. 'n Relatief klein proporsie wiskundige artikels met betrekking tot reine wiskunde word in algemener wetenskaplike tydskrifte gepubliseer. Toegepaste wiskunde word ook in publikasies gepubliseer wat meer na ingenieurswese, maar soms ook biologie en ander wetenskappe, neig.

Honderde sulke tydskrifte bestaan. Van die gesaghebbendste tydskrifte in reine wiskunde sluit in "Annals of Mathematics", "Publications Mathématiques de l'IHÉS", "Acta Mathematica", en "Inventiones Mathematicae".



</doc>
<doc id="64551" url="https://af.wikipedia.org/wiki?curid=64551" title="Gideon Sundbäck">
Gideon Sundbäck

Gideon Sundbäck (* 24 April 1880 - † 21 Junie 1954) was ’n Sweeds-Amerikaanse elektriese ingenieur. Hy word geassosieer met sy werk in die ontwikkeling van die ritssluiter.

Otto Fredrik Gideon Sundbäck is gebore op die plaas Sonarp in Ödestugu-gemeente in Jönköping län, Småland, Swede. Hy was die seun van Jonas Otto Magnusson Sundbäck, ’n vooruitstrewende boer, en sy vrou Kristina Karolina Klasdotter. Na sy studies in Swede het Sundbäck na Duitsland verhuis waar hy aan die politegniese skool in Bingen am Rhein gestudeer het. In 1903 het Sundbäck die ingenieurseksamen afgelê. In 1905 het hy na die Verenigde State geëmigreer.

In 1905 het Sundbäck begin werk by Westinghouse Elektriese- en Vervaardigingsmaatskappy in Pittsburgh, Pennsilvanië. In 1906 is hy gehuur om vir die Universal Fastener-maatskappy in Hoboken, Nieu-Jersey te werk. In 1909 het Sundbäck met Elvira Aronson, dogter van die Sweedsgebore fabrieksbestuurder Peter Aronson, getrou. Gevolglik is Sundbäck bevorder tot hoofontwerper van Universal Fastener.

Sundbäck het baie vooruitgang gemaak in die ontwikkeling van die ritssluiter tussen 1906 en 1914 terwyl hy vir maatskappye gewerk het wat later Talon Inc. geword het. Hy het gebou op die werk van ander ingenieurs soos Elias Howe, Max Wolff en Whitcomb Judson. Hy was verantwoordelik vir verbetering van die “Judson C-curity Fastener”. Teen daardie tyd was die maatskappy se produk nog gebaseer op hakies en ogies. Sundbäck het ’n verbeterde weergawe van die C-curity ontwikkel, genaamd die “Plako”, maar dit het te vinnig uitmekaar getrek en was nie ’n groter sukses as die vorige weergawes nie. Sundbäck het uiteindelik die uittrekprobleem in 1913 opgelos met sy uitvinding van die eerste weergawe wat nie gebaseer was op die hakie-en-ogie-beginsel nie. Hy het dit die “Hookless Fastener No. 1” genoem. Hy het die hoeveelheid hegtingselemente vermeerder van vier per duim na tien of elf. Sy uitvindsel het twee teenoorstaande rye tande gehad wat deur ’n skuiwer in een stuk getrek word. Hy het ook die opening vir die tande wat deur die glyer gelei word, vergroot.
In 1914 het Sundbäck ’n weergawe ontwikkel wat gebaseer wat op ineensluitende tande, die “Hookless No. 2”, wat die moderne metaalritssluiter is. In hierdie hegter is elke tand gepons om ’n kuiltjie aan die onderkant te hê en ’n punt of ’n koniese uitstulping aan die bokant. Die punt bo-aan die tand hak in by die ooreenstemmende kuiltjie aan die onderkant van die teenoorstaande tand soos wat die twee rye tande deur die Y-kanaal van die glyer saamgebring word. Die tande word styf gepers aan ’n sterk materiaalkoord wat die selfkant van die doekband is wat die ritssluiter aan die kledingstuk vasmaak, met die tande aan die oorstaande kant gespasieer op die hoogte van ’n halwe tand. Hulle word so styf aan die koord vasgemaak dat wanneer hulle ingestik, daar nie genoeg ruimte is om hulle te laat lostrek nie. ’n Tand kan nie uittrek nie omdat dit vasgehou word deur die kuiltjie en punt van homself en die tande aan die bo- en onderkant. Die patent (no. 1219881) vir die “Skeibare Sluiter” is in 1917 uitgereik.

Die naam "zipper" (Engels vir ritssluiter) is in 1923 deur B.F. Goodrich gemunt wat die sluittoestel op sy nuwe stewels gebruik het. Aanvanklik was stewels en tabaksakkies die primêre gebruik vir ritssluiters; dit het nog twintig jaar geduur voordat dit deur die mode-industrie opgeneem is. In die tyd van die Tweede Wêreldoorlog is die ritssluiter wyd aanvaar vir die gulpe van broeke en die knooplys van rompe en rokke

Sundbäck het ook die vervaardigingsmasjien vir die nuwe ritssluiter ontwerp. Lightning Fastener-maatskappe, ’n vroeë vervaardiger van die ritssluiter, was gebaseer in St. Catharines, Ontario. Hoewel Sundbäck die Kanadese fabriek gereel besoek het as president van die maatskappy, het hy in Meadville, Pennsilvanië gewoon en ’n Amerikaanse burger gebly. Sundbäck het die Goue Medalje van die Koninklike Sweedse Akademie vir Ingenieurswetenskappe in 1951. Sundbäck is in 1954 oorlede aan ’n hartprobleem en is begrawe in die Greendale Begraafplaas in Meadville.

In 2006 is Sundäck geëer deur insluiting in die Nasionale Uitvinders-heldesaal vir sy werk aan die ontwikkeling van die ritssluiter. Op 24 April 2012, die 132ste herdenking van Sundbäck se geboorte, het Google die Google-logo na ’n Google-krabbel in die vorm van ’n ritssluiter verander. Wanneer die ritssluiter oopgemaak word, word die soekresultate vir "Gideon Sundbäck" vertoon.

Sundbäck se Amerikaanse patent #1,219,881 (ingedien in 1914, uitgereik in 1917): 



</doc>
<doc id="64553" url="https://af.wikipedia.org/wiki?curid=64553" title="Kerkhof">
Kerkhof

'n Kerkhof (wat as sinoniem van 'n begraafplaas, dodeakker, dodehof, Godsakker of vredehof gebruik word) is 'n begraafplaas wat meestal in die hof (= tuin of erf) van die kerk aangelê is. Binne hierdie begraafplaas bevind 'n mens soms 'n sogenaamde kerkhofhuis met begroetings- of afskeidsruimte waar daar kort voor die eintlike begrafnis aan die oorledene die laaste eer betoon word.

In die antieke Griekeland en Rome is oorledenes buite nedersettings in sogenaamde nekropole, grafvelde met eenvoudige enkelgrafte, begrawe. Bekende persoonlikhede of welgesteldes is hier in sommige gevalle in indrukwekkende grafkamers ter ruste gelê. Meestal is vir hooggeplaastes en welvarende burgers groot grafmonumente binne die stadsmure, op die openbare pleine en markte, of buite die stadsmure langs belangrike paaie opgerig. 'n Groot aantal van hierdie monumente het langs die Via Appia ontstaan.

Armes en slawe is in uitgeputte steen- of leemgroewe begrawe. Mense, wat geen plegtige begrafnis kon bekostig nie, is veras.

Met die uitbreiding van die Christendom het begrafnisrituele ingrypend verander. Christene het nie net tydens hul leeftyd 'n vaste gemeenskap gevorm nie, maar wou ook ná hul afsterwe in gemeenskap met ander gelowiges tot die dag van hul opstanding rus. Sodoende het Christelike begraafplase ontstaan. Tot in die 4de eeu was dit meestal ondergrondse grafkamers, sogenaamde katakombe, waar oorledenes ter ruste gelê is.

Nadat die Christendom deur die Romeinse keiser Konstantyn as staatsgodsdiens erken is, het in die Romeinse Ryk die eerste kerkgeboue ontstaan. Die omheinde kerkhowe het as begraafplase gedien en die nabyheid van God versinnebeeld. In die destydse Kerklatyn het kerkhowe ook as "coemeterium" of rusplek bekend gestaan, 'n term waarvan die Franse "cimetière", die Engelse "cemetery" en die Italiaanse "cimitero" afgelei is. Aan kerklike ampsdraers soos biskoppe en wêreldlike vorste is die voorreg gegun om binne die kerkgebou in grafkelders begrawe te word. Hierdie soort begrafnisse is egter dikwels as onhigiënies beskou. So het kerkgangers beswaar gemaak teen die stank van ontbindende lyke wat hulle tydens kerkdienste moes verduur.

Met die Middeleeuse Relikwie-oorgang in die kerke is begraafplase algemeen direk in of rondom kerke en sodoende by die middelpunt van die nedersettings aangelê (kerkgeboue het meestal in dorpe sentraal gestaan). Daar is geglo dat die onmiddellike nabyheid van 'n sakrale gebou die verlossing van oorledenes sou bevorder. Sowel die Germaans-Keltiese tradisionele wyse van begrawings in grafvelde asook verassing is as heidens beskou. Vanweë hul godsdienstige betekenis is Christelike begraafplase deur geestelikes ingewy.

Gevolglik het die begrafnis in die grafkelder (kripte) van 'n kerk 'n hoë aansien geniet en is dit dikwels gereserveer vir godsdienstige of wêreldlike hooggeplaastes, terwyl oorledenes uit die middelklas op kerkhowe ter aarde bestel is. Hier was enkelgrafte, wat tans standaard is, 'n uitsondering: weens die gebrek aan ruimte was massagrafte die meer algemene soort. Buitekant die stadsmure is van die gestorwenes weer in ongewyde grond begrawe, sou die afgestorwene uit die kerk geban, 'n misdadiger of uit 'n lae stand wees: bedelaars, jongleurs of akteurs het byvoorbeeld geen plek in die gewyde kerkhowe gehad nie.

In die laat middeleeue het sentrale begraafplase dikwels kritiek uitgelok, en daar is pogings onderneem om alle oorledenes nie meer in die nabyheid van woongebiede ter aarde te bestel nie. In die 14de eeu is groot dele van Europa deur pesepidemies getref, en steeds meer begraafplase is buite die stede en dorpe aangelê om besmette lyke te begrawe.

In Suid-Afrika is die instandhouding van 'n kerkhof gewoonlik die verantwoordelikheid van 'n kerk. Met die uitsondering van familiebegraafplase op plase word dorps- of stadsbegraafplase deur munisipaliteite in stand gehou.


</doc>
<doc id="64556" url="https://af.wikipedia.org/wiki?curid=64556" title="Skoppensboer (dood)">
Skoppensboer (dood)

Skoppensboer (ook die Dood, doodsmaaier, die man met die seis en Mantelman) is 'n verpersoonliking van die dood.

Hy word uitgebeeld as 'n lewendige geraamte met 'n seis en 'n uurglas in sy hand. Hy dra meestal 'n mantel met 'n kappie oor die kop. Die seis versinnebeeld die feit dat die dood iedereen tref: 'n seis maai alle koringhalms om. Die sandloper simboliseer die voortsnellende tyd.

In die Middeleeue word die dood onder andere tydens die dodedans meestal uitgebeeld as 'n maer lyk met oop wonde waar maaiers uitkruip.

Skoppensboer is ook simbolies vir die (allesverslindende) tyd. Tyd word egter meestal deur Vader Tyd voorgestel, 'n (lewende) ou man met 'n sandloper en 'n seis.

Skoppensboer is die sentrale figuur in die gelyknamige gedig geskryf deur Eugène Marais:


</doc>
<doc id="64560" url="https://af.wikipedia.org/wiki?curid=64560" title="Vidius Nel">
Vidius Nel

Ds. Vivianus Ovidius (Vidius) Nel (plaas Meyerskraal, distrik Bedford, Oos-Kaap, 27 Augustus 1924 - Strand, Wes-Kaap, 31 Maart 2007) was 'n leraar in die Nederduitse Gereformeerde Kerk wat tydens sy 36 jaar lange bediening sewe gemeentes in die Sinodes van Wes-en-Suid-Kaapland, Oos-Kaapland en Noord-Kaapland bedien het.

Vidius Nel is op die plaas Meyerskraal in die distrik Bedford in die Oos-Kaap gebore as die agtste seun van die elf kinders van Gert Jeremias Cornelis Nel en sy vrou, Regina Dorothea Bosch, wie se voorsate van die eerste boere in die omgewing was op plase soos Doringboom, Wilgerbosch, Uitvlucht en Plathuis. Die Nels was lidmate van die geskiedkundige NG gemeente Glen Lynden op Bedford, wat vyf jaar voor Vidius se geboorte reeds sy honderdjarige bestaans gevier het, die sesde oudste NG gemeente in die Sinode van Oos-Kaapland en die 19de in die hele NG Kerk. Buiten Vidius se ouers se godsvrug was dit veral sy ouer broer Coligny wat hom aangespoor het om predikant te word. Coligny het ook vroeg reeds dié roeping gekry. Hy is in 1917 met die 400-jarige herdenking van die Hervorming gedoop deur ds. M.L. de Villiers, skrywer van "Die Stem", wat leraar van Glen Lynden was van 1912 tot 1918 en toe na die gemeente Simonstad in die Kaapse Skiereiland vertrek het.

Nel se ouers verhuis in 1924 na Bedford waar hy tot in 1931 sy eerste skoolopleiding ontvang. Van die ouderdom van 10 jaar af was die leraar van die gemeente Glen Lynden ds. O.A. Cloete, die latere ds. Nel se medeleraar van 1950 tot 1952 in die NG gemeente Somerset-Wes. Nel matrikuleer in 1942 aan die Hoërskool Templeton op Bedford as die enigste matrikulant van daardie jaar omdat sy ouers nie kon bekostig nie om hom skool toe te stuur in Grahamstad of op Somerset-Oos, soos die gebruik van die inwoners van die distrik destyds was. Van 1943 tot 1945 is hy student aan die Universiteit van die Oranje-Vrystaat in Bloemfontein en behaal die graad B.A. (Admissie). Hierna vertrek hy na Stellenbosch waar hy aan die teologiese Kweekskool studeer en einde 1949 as proponent gelegitimeer word. Van sy klasmaats was latere predikante soos Jan Hanekom, Andries Gouws en Kosie Terreblanché. Omdat hulle ouers arm was, het sy broer ds. Coligny Nel, wat leraar van die NG gemeente Durban-Wes van 1942 tot 1947 en van die NG gemeente Melville van daardie jaar tot en met die afstigting van Aucklandpark in 1958 was, Vidius geldelik bygestaan.

Prop. V.O. Nel word op 6 Mei 1950 as medeleraar van die NG gemeente Somerset-Wes bevestig deur ds. O.A. Cloete, toe reeds leraar van Somerset-Wes, met Gordonsbaai as standplaas. Prof. F.J.M. Potgieter, hoogleraar aan die Kweekskool, lewer die rede terwyl 16 leraars aan die handeoplegging deelneem, onder wie die 83-jarige ds. A.F. Louw en di. E.G. Malherbe, M.W. Odendaal, W.J. Theron en J.A. van Blerk. 

Ds. Nel bly net twee jaar op Somerset-Wes, want op 9 Oktober 1952, kort ná sy 28ste verjaardag, word hy bevestig as leraar van die NG gemeente Albanie, met sy kernpunt destyds die dorpie Riebeek-Oos. (Die gemeente het in 2000 met die NG gemeente Grahamstad saamgesmelt, nog onder die naam Albanie, waarna die middelpunt na Grahamstad verskuif het.) Hier verrig hy harde werk met oorgawe. Ses jaar later, op 21 Januarie 1958, word hy as leraar van die NG gemeente Klipplaat, eweneens op die Oos-Kaapse platteland, bevestig en drie jaar later, in die herfs van 1961, in die NG gemeente Alexandria, aan die Oos-Kaapse kus. Hier werk hy tot hy na die Noord-Kaap vertrek en op 19 Junie 1965 as leraar van die agt jaar oue NG gemeente Upington-Noord bevestig word. Onder ds. Nel se leiding word hier 'n kerksaal gebou.

Op 24 Januarie 1971 word die NG gemeente Diamantveld, wat in 1955 van die NG gemeente Dutoitspan afgestig het, sy sesde gemeente. Dit was die begin van 'n besonder vrugbare bediening in die Diamantstad. As medeleraar van Diamantveld was dit veral ds. Nel se taak om 'n deel van die gemeente voor te berei op afstigting, want reeds twee jaar voor dit eindelik sou gebeur, het Diamantveld se lidmate meer as 1 500 getel. Diamantveld se kerkraad het in Februarie 1979 besluit om 'n beplanningskommissie te benoem met die oog op die afstigting van die woonbuurte Monumenthoogte, South Ridge, Ronaldsvlei en Rustic. Op 12 Oktober 1979 lees ds. Nel 'n konsepbrief aan die kerkraad voor, gerig aan die skriba van die Ring van Dutoitspan, waarin hy vra dat Diamantveld mag voortgaan met die afstigting. Uit die geskatte 700 lidmate van die te stigte nuwe gemeente, steun 491 die afstigting. Ná stemming is op die naam Kimberley-Suid vir die nuwe gemeente besluit.

Die Ring keur die afstigting op 15 Oktober 1979 goed en die gemeente Diamantveld besluit om R50 000, die kerkperseel en pastorie by Kekewichrylaan 31, waar ds. Nel en sy gesin gewoon het, as bruidskat te gee. Die afstigting vind op 13 November 1979 plaas, waarna die eerste kerkraad nog die selfde dag verkies en op 18 November in hul amp bevestig word. Net mooi sewe dae later beroep hulle ds. Nel as die gemeente se eerste leraar. Hy neem die beroep aan en spit saam met sy vrou, Deidré, die eerste sooi van die nuwe kerkgebou op 4 April 1981. Op 1 Augustus 1982 is dit ook hy wat die hoeksteen onthul. 'n Week later lei hy die eerste Nagmaalsviering toe die gemeente bestaan het uit 396 huisgesinne, 480 skoolgaande kinders, 130 voorskoolse kinders en 300 in die N.J. Heynsskool. Die sieletal was destyds 1 670.

Kimberley-Suid het in 1999 met Kimberley-Noord en Kimberley-Militêr saamgesmelt as die NG gemeente Kimberley-Harmonie. Die grootste komponent van die saamgestelde gemeente het van Kimberley-Suid gekom en dié gemeente se kerkgebou is sedertdien die middelpunt van die gemeente se bedrywighede. Kimberley-Suid het 1 200 lidmate tot die nuwe gemeente bygedra, vergeleke met Noord se 260 en Militêr se 99 vir 'n totaal van 1 559 belydende lidmate. Teen 2012 het die totaal op 1 239 gestaan.

In Junie 1986 kry ds. Nel 'n hartaanval op die kansel terwyl hy 'n huweliksbevestiging lei. Hy tree op 30 Augustus 1986 met vervroegde pensioen af en lewer op 31 Augustus, vier dae ná sy 62ste verjaardag, sy afskeidspreek. Hy en sy vrou gaan vestig hulle in die Strand, waar hulle die laaste agt maande van sy lewe in die Altena-aftreeoord woon. Hier is hy oorlede op 31 Maart 2007. Ds. Dawie Scheepers lei die roudiens op 4 April 2007.

Ds. Nel is op 3 Junie 1950 in die Groote Kerk in Kaapstad met Deidré Schoombie in die eg verbind. Hulle was 57 jaar getroud. Uit die huwelik is vier seuns gebore. Ten tyde van ds. Nel se dood het Coligny, genoem na sy oom, op Secunda gewoon, Johan in Johannesburg (hy was op sy dag die jongste landdros in die land en het later as regsadviseur by Sasol gaan werk), Ovidius in Welgemoed, Kaapstad, waar hy sedert 1997 'n stelsel-ingenieur by die Foschini-groep was, en Marius in Francistown, Botswana.




</doc>
<doc id="64561" url="https://af.wikipedia.org/wiki?curid=64561" title="Tale van die Faroëreilande">
Tale van die Faroëreilande

Die amptelike taal van die Faroëreilande is Faroëes. Die Faroëse taal is 'n Germaanse taal wat uit Oudnoors spruit.

Faroëes het soortgelyke grammatika as Yslands en Oudnoors, maar die uitspraak is nader aan Noors. In die twintigste eeu het Faroëes die amptelike taal geword. Omrede die Faroëreilande binne Deense kroongebied val word Deens in skole geleer.

Die eerste opgetekende nedersetters van die Faroëreilande was Ierse monnike ("papar"), so dit is moontlik om aan te voer dat die eerste tale wat op die eilande gepraat is 'n tipe Oudiers was. Die nabygeleë Shetland was al in die Steentydperk beset, en daarop is Pikties gepraat toe die Nore voet aan wal gesit het.

Die Noorse nedersetters het eers in die middel van die 9de eeu opgedaag met hul Wes-Noors (waaruit Faroëes ontwikkel het).

Dit is ook bekend dat ander groepe ook op die Faroëreilande gebly het. Dit sluit Nore in, soos gesien kan word in sekere Faroëse plekname soos Signabøur (Bø van "Sygnir") en Øravík (baai van 'Hörðir'). Inwoners van Suðuroy verwys ook na 'Frísarnir í Akrabergi' (Die Friese van Akraberg).

Engels en Duits word soms om toerismedoeleindes gebesig. Noors word ook soms gehoor, omrede die eiland naby Noorweë geleë is.


</doc>
<doc id="64563" url="https://af.wikipedia.org/wiki?curid=64563" title="Kultuur van die Faroëreilande">
Kultuur van die Faroëreilande

Die kultuur van die Faroëreilande is gegrond op die Nordiese kultuur. Die Faroëreilande was lank van groot kulturele fases en stromings van Europa afgesny. Dit beteken dat hulle 'n groot deel van hul tradisionele kultuur behou het. Die gesproke taal is Faroëes. Dit is een uit drie Skandinawiese eilandtale wat uit gesproke Oudnoors in Skandinawië uit die Wikingtydperk spruit. Die ander twee is Yslands en die uitgestorwe Norn, wat na bewering verstaanbaar was met Faroëes. Tot met die 15de eeu het Faroëes 'n soortgelyke ortografie as Yslands en Noors gehad, maar na die Hervorming in 1538 het die Deense heerskappy die taal uit die skole, kerke en amptelike dokumente geweer. Die taal het 'n ryke gesproke tradisie behou, maar vir 300 jaar is die taal nie neergeskrywe nie. Gedigte, sprokies en stories is dus mondelings oorgedra. Hierdie werke kan verdeel word in: "sagnir" (geskiedkundig), "ævintyr" (stories) and "kvæði" (ballades), wat dikwels getoonset is tot musiek en die middeleeuse kettingdanse. Dit is uiteindelik in die 19de eeu meestal deur Deense akademici neergepen.

Tradisionele Faroëse musiek was hoofsaaklik op die stem gefokus, sonder die begeleiding van musiekinstrumente. Slegs in Tórshavn is vroeër jare instrumente soos fiedels gebruik. Toe handel in die 20ste eeu toegeneem het, het die Faroëse musiekinstrumente begin invoer. Baie van die ingevoerde musiek en instrumente het slegs in die hoofstad en grootste stad, Tórshavn, gewild gebly. Die plattelandse mense het by hul tradisies soos die kettingdanse en ballades gehou. Die kettingdans is 'n dans wat slegs in die Faroëreilande oorleef het, terwyl dit in ander Europese lande uit die kerke verban is weens die heidense oorsprong. Die dans is oorspronklik in 'n kring gedans, maar sodra 'n klomp mense deelneem laat hulle gewoonlik dit rondswaai in verskeie wiebelings binne die sirkel.

Die volgende beskrywing deur V.U. Hammershaimb, Færøsk Anthologi, 1891: "Die intrige van die ballade word deur elkeen met groot belangstelling bygewoon, en sou iets buitengewoon aangenaam of meesleurend gebeur, kan jy dit opmerk in die kyk en beweging van die danser - wanneer die woede van die geveg omskryf word, is die hande saamgeklem, en wanneer oorwinning seëvier, maak hulle juigende bewegings".

Dit is hoe belangrik die dans as kulturele element vir die Faroërs is. Daarby moet egter genoem word dat die dans nie meer so gewild soos vroeër is nie. Dit geld veral onder die jonger geslagte.

Faroëse letterkunde het in die tradisionele sin van die woord werklik eers die afgelope 100-200 jaar ontwikkel. Dit is hoofsaaklik omrede die Faroëes nie in 'n gestandaardiseerde formaat neergepen was tot 1890 nie. In 1854 het Venceslaus Ulricus Hammershaimb 'n geskrewe standaardvorm vir Moderne Faroëes uitgegee wat vandag nog bestaan. Hy het die spelwyse ontwikkel wat getrou bly aan die geskrewe tradisie wat na Oudnoors lyk. Deens was ten koste van Faroëes aangemoedig. Nietemin het die Faroërs etlike skrywers en digters voortgebring. Die bekendste hiervan is Jørgen-Frantz Jacobsen (bekend vir sy enigste roman, "Barbara") en William Heinesen. Al twee outeurs het in Deens geskryf. Ander bekende skrywers van die Faroëreilandse is Heðin Brú ("Die Ou Man en sy Seuns") en Jóanes Nielsen. Digters sluit in die Janus-broers en Hans Andreas Djurhuus, en Rói Patursson. Sowel Heinesen en Patursson is Die Nordiese Raad se Prys vir Letterkunde toegeken.

Die skilderkuns het net soos letterkunde ook eers in die 20ste eeu op die Faroëreilande begin vlamvat. Bekende Faroëse skilders sluit in Sámuel Joensen-Mikines, Ingálvur av Reyni, Ruth Smith, Tróndur Patursson, Steffan Danielsen, Amariel Norðoy en ander.

Kantbereiding is tradisionele handwerk van die Faroërs. Die mees kenmerkende eienskap van die Faroëse kanttjalies is die middelrug-hoeklappievorm. Elke tjalie (sjaal) het twee driehoekige sypanele, 'n trapesoïde-vorm middelrug-hoeklappievorm, kantafwerking en is skouervormig.

Sokker is die gewildste sportsoort op die Faroëreiland, met kort op sy hakke handbal, vlugbal en roei. 60% van sportdeelname betrek sokker. 'n 1-0 oorwinning oor Oostenryk op 12 September 1990 is die grootste oomblik in sokkergeskiedenis op die eiland, maar die nasionale span het ook 'n klomp indrukwekkende resultate teen sterker spanne aangeteken, vernaamlik tuis.

Soos op 1 Julie 2008, lyk die Faroëreiland se Internasionale rekord (volgens die UEFA Europese Kampioenkwalifiseerders) soos volg: 48 wedstryde gespeel, 3 keer gewen, 5 keer gelykop gespeel en 40 keer verloor.

Vyf verskillende institute bied sokkerskole aan, wat jaarliks deur 1000 bygewoon word. Todi Jónsson is seker die bekendste speler van die Faroëreilande in die geskiedenis. Hy het vir FC Copenhagen in Denemarke uitgedraf en was die puntemasjien in die 2002/2003-seisoen.

Die Faroëreilande neem aan die tweejaarlikse Eiland Spele deel, wat deur die eilande in 1989 aangebied is.

Die Faroëse vryslagswemmer Pál Joensen is die sportman van die Faroëreilande wat die beste internasionale punte tot op hede aangeteken het. In Julie 2011 het hy vir die eindrondte van die mans 800 meter en 1 500 meter vryslag by die 2011 Wêreld Watersportkampioenskappe in Shanghai gekwalifiseer. Hy was vierde in die 1 500; slegs 0,67 sekondes agter die brons medaljewenner. Hy het vyfde in die mans 800 meter vryslag gekom. In 2010 het Joensen 'n silwer medalje in die 1 500 meter vryslag in die Europese Kampioenskappe 2010 (LC) verower. Sy uitslae is verrassend, veral as daar in aanmerking geneem word dat hy op die Faroëreilande woonagtig is en in 'n 25 m swembad oefen, omrede daar geen 50 meter swembad op die Faroëreilande is nie.


</doc>
<doc id="64565" url="https://af.wikipedia.org/wiki?curid=64565" title="M.L. de Villiers">
M.L. de Villiers

Ds. Marthinus Lourens (M.L.) de Villiers (die Paarl, 31 Julie 1885 - Wellington, 17 Mei 1977) was 'n leraar in die Nederduitse Gereformeerde Kerk van 1912 tot 1930, daarna tot sy dood voltyds musikant en is veral bekend om sy toonsetting van "Die Stem".

M.L. de Villiers was die seun van Dirk de Villiers en Tina Smith, wat drie jaar ná hulle seun se geboorte 'n musiekinstituut op Wellington geopen het. Daar is hul seun opgelei in klavierspel deur sy moeder en in orrel, viool en harmonie deur sy vader. Later het hy ook klarinet aangeleer en in sy vader se Wellington Brass Band gespeel. Sy vader was 45 jaar lank orrelis van die NG moedergemeente Wellington, onder meer tydens die dienstyd van die vermaarde dr. Andrew Murray en ds. J.R. Albertyn. Ná matriek studeer M.L. drie jaar lank aan die Hugenote-kollege op Wellington, ondanks die buitengewone musikaliteit wat sedert 1899 tot uiting gekom het in 'n drang tot komposisie, en behaal die B.A.-graad in 1904, 'n jaar ná die publikasie van sy eerste komposisie," 'n Mars vir klavier". Jare later, toe hy leraar op Simonstad was, het hy drie jaar lank verder studeer en leiding in harmonie en kontrapunt van prof. Henry Bell, hoof van die Suid-Afrikaanse Musiekkollege, ontvang.

Van 1905 tot 1907 gee hy onderwys op Wepener in die Vrystaat, waar hy die spil is waarom die dorp se musieklewe draai. Hy stig 'n blaasorkes, gee les in verskeie musiekinstrumente (hy was 'n bruikbare pianis, violis, orrelis en klarinetspeler), word orrelis van die NG gemeente en bring 'n kerkkoor op die been vir wie hy koorstukke komponeer. Die besoek van die destyds vermaarde Bosman de Ravelli aan Wepener en dié se aanmoediging en wenke het 'n heilsame en vormende invloed op die jong De Villiers gehad. Hier maak die verwoesting van die Anglo-Boereoorlog en die moedige pogings tot heropbou 'n diepe indruk op die tot dusver half-Engelsgesinde Bolander. Dit is verder gesteun deur die sterk Afrikanergevoel van sy boerenooi, Mimie du Plessis, met wie hy later sou trou, en sy persoonlike kennismaking met die gewese Vrystaatse president M.T. Steyn. So ondergaan sy volksgevoel 'n metamorfose en bly hy tot aan die einde van sy lewe 'n pro-Afrikaner-volksman.

Sy nuut gebore aangetrokkenheid tot sy moedertaal kry in die vier jaar van 1908 tot 1911 aan die Kweekskool op Stellenbosch beslag en hy skep sy eerste toonsettings van Afrikaanse gedigte, onder meer "Oproep tot stryd vir die Moedertaal" met woorde van N.J. Brümmer. Ná 'n kort werktyd as hulpprediker in die NG gemeente Beaufort-Wes in 1912, aanvaar hy nog dieselfde jaar 'n beroep na die geskiedkundige NG gemeente Glen Lynden, sesde oudste gemeente van die Nederduitse Gereformeerde Kerk in die huidige Sinode van Oos-Kaapland en die 19de oudste in Suid-Afrika.

Prop. De Villiers het 'n beroep na die NG gemeente Glen Lynden in die Oos-Kaap aangeneem nadat die gemeente nie lank vakant was nie. Vandat die vakature in Junie 1912 begin het, het die kerkraad ook vir ds. (later prof.) George Murray Pellissier van die NG gemeente Pietermaritzburg beroep. Prop. De Villiers was die tweede beroep. In die tyd dat hy op Bedford was, het hy twee beroepe gehad wat hy bedank het. Dit was ook die tyd van die Eerste Wêreldoorlog van 1914 tot 1918 en die gevreesde Spaanse griep teen die einde van 1918. Die wonderlike en geseënde Helpmekaar-beweging val saam met dié gebeurtenisse. Die dienende en oud-kerkraadslede in die gemeente het in Oktober 1917 £100 tot die Helpmekaar bygedra. Die NG gemeente Grahamstad, wat eers in 1916 van die NG gemeente Albanie sou afstig, het aanhoudend ondersteuning vir die hulpprediker daar gekry, want die NG lidmate in dié Engelse stad het skaars honderd getel. 

Ds. De Villiers het met buitengewone moeite die arbeid onder die jongmense bevorder. As bewys hiervan moet dien die oprigting van 'n debatsvereniging vir hulle een maal per maand en 'n klein Sondagskool-leeskamer. 'n Ring-Sondagskoolkonferensie is een maal gehou en met een Kersfees was daar vir die kinders 'n Kersboom. Op die pastoriegrond is 'n tennisbaan vir vermaak vir die jongmense aangelê. In dié tyd is Dingaansfees op Vlieplaas gevier. 'n Tweede sou saam met die NG gemeente Somerset-Oos gevier word, maar weens die griep kon dit nie plaasvind nie.

Op Bedford was ds. De Villiers se pastorie die middelpunt van 'n ongekende musieklewe. Hy het dankofferkonserte gereë, kamermusiekaande in die pastorie gehou, orreluitvoerings in die kerk gelewer en selfs 'n salonorkes met vyf viole, tjello, klarinet en klavier op die been gebring. Hier, net soos later op Simonstad, het hy hom verder musikaal-skeppend besig gehou. Op Bedford skryf hy baie liedere, dikwels met 'n patriotiese inslag, onder meer "Ik ken 'n liefste Volksman", "Helpmekaarslied" en "Slagtersnek", oor die Slagtersnek-rebellie wat in die Oos-Kaap plaasgevind het en in 'n groot mate aanleiding tot die Groot Trek gegee het. In hierdie tyd ontmoet hy groot volksgeeste soos genl. J.B.M. Hertzog, dr. D.F. Malan, predikant van die NG gemeente Graaff-Reinet, en C.J. Langenhoven, wat vir die woorde van "Die Stem" verantwoordelik was.

In 1919 neem hy 'n beroep aan na die NG gemeente Simonstad (vandag NG gemeente Vishoek). Die uitwerking van sy buitemuurse studie aan die Universiteit van Kaapstad se S.A. Musiekkollege op die harmoniese vorm van sy latere komposisies, veral in sy "Vier Kunsliedere", blyk duidelik. Sy blywendste prestasie bly egter dat hy, ná 'n mislukte eerste poging, in 1921 'n toonsetting maak van Langenhoven se "Die Stem van Suid-Afrika", wat later Suid-Afrika se amptelike Volkslied sou word en waarvan 'n Afrikaanse en 'n Engelse vers in die nuwe Suid-Afrikaanse Volkslied behoue gebly het. 

Baie van sy ander komposisies word in die twintigerjare van die vorige eeu gepubliseer. Op Bedford het hy meesal sy eie woorde getoonset, maar nou maak hy op aandrang van die digter adv. H.A. Fagan veel meer gebruik van die digwerke van erkende digters soos Jan F.E. Celliers, A.D. Keet en ander. In samewerking met sy neef P.K. de Villiers, wat vir tallose nuwe wysies in die "Halleluja" verantwoordelik was, publiseer De Villiers ook twee reekse skoolliedere wat jare lank groot aftrek kry. In 1930 tree hy uit die predikantsamp.

De Villiers gaan vestig hom op Wellington waar hy met kenmerkende geesdrif tydens die eerste 14 jaar van sy loopbaan as vrye musikus 17 landreise deur Suid-Afrika onderneem om orreluitvoerings en honderde konserte en praatjies oor musiek aan skole te lewer. Belangrike bykomstighede was die sowat 250 skoolliedere (dikwels met eie woorde) wat hy op bestelling gekomponeer het en die bekendstelling van sy eie werke. Hierdie woelige lewenswyse het in die jare van die Tweede Wêreldoorlog afgeneem en in 1945 tot 'n einde gekom. 

As komponis het hy hom in 'n hoë mate met die Afrikanerstrewe vereenselwig en op sy eie emosioneel-gerigte manier deur sy toonsettings van Afrikaanse gedigte, sy Afrikaanse skoolliedjies, sy fees- en geleentheidsliedere en veral met die triomf sy melodie vir "Die Stem van Afrika" 'n bekende en dikwels geëerde musikale persoonlikheid geword. 

Die Suid-Afrikaanse Akademie vir Wetenskap en Kuns het in 1940 in Kaapstad die erepenning vir musiek aan hom toegeken en na die amptelike aanvaarding van sy melodie as die Suid-Afrikaanse volkslied is 'n lewenslange staatspensioen aan hom bewillig. In 1957 is hy gehuldig tydens die F.A.K. se Volksmusiekkongres op Stellenbosch en in 1961 is daar 'n M.L. de Villiers-aand gehou op Simonstad, die dorp waar hy 12 jaar lank in die bediening gestaan het en waar die volksliedmelodie vorm aangeneem het.

Prop. de Villiers is in 1911 getroud met Jemima (Mimie) Susanna du Plessis. Uit die huwelik is twee dogters en twee seuns gebore, van wie Dirkie de Villiers, in 'n stadium hoof van musiek aan die Vrystaatse onderwysdepartement, musiek as 'n loopbaan gekies het. 'n Kleinseun, Johan de Villiers, was dirigent van die Stellenbosse Universiteitskoor en 'n kleindogter, Suzanne, 'n beroepsaltviolis.



</doc>
<doc id="64574" url="https://af.wikipedia.org/wiki?curid=64574" title="Killer 7">
Killer 7


</doc>
<doc id="64575" url="https://af.wikipedia.org/wiki?curid=64575" title="Malgas (eiland)">
Malgas (eiland)

Malgas is 'n eiland in Saldanhabaai net wes van Langebaan. Dit het bekend geraak as ryk bron van ghwano. Hierdie eiland is 8vk. km groot, bewoon en sedert 1986 deel van die Weskus Nasionale Park. Die kolonie malgasse ("Morus capensis") op die eiland is die grootste in die wêreld.

In 1601 het dit die Nederlandse seevaarder Joris van Spilbergen al opgeval hoe dig bevolk met robbe en voëls die eilande in Saldanhabaai is. Kort hierna kom Franse pelsjagters om die eilande te eksploiteer en beskou dit as Franse eiendom. Sansy-eiland was hul grootste bron. In 1648 sterf die Fransman l’Ecluse hier. Kort na Van Riebeeck se vestiging aan die Kaap stuur hy kapt. Sijmon Turver na die pelseilande om hulle as VOC-eiendom te annekseer. Turver herdoop Sansy-eiland in 1656 tot Malgasseneiland.

Toe in die middel van die 19de eeu besef word dat ghwano 'n goeie bemestingstof is, word met hernieude belangstelling na die eilande gekyk. Op Malgas was die eeue-oue neerslae soms tot 20 m dik. Tydens die opgrawings is die lyk van l’Ecluse in 'n besonder goeie toestand aangetref omdat die ammoniuminhoud van ghwano as 'n kragtige preserveermiddel optree.

Die Suid-Afrikaanse Nasionale Parke reël begeleide toere na die eiland.



</doc>
<doc id="64578" url="https://af.wikipedia.org/wiki?curid=64578" title="Smørrebrød">
Smørrebrød

Smørrebrød (oorspronklik "smør og brød"; Deens vir "botter en brood") is gewoonlik 'n sny gebotterde rogbrood ("rugbrød"), wat 'n dik, donkerbruin brood is. "Pålæg" (letterlik "opleg"), die vulsel, kan uit winkel- of tuisgemaakte opgekerfde kouevleis of vis, kase of smere bestaan. Hierdie daaglikse handeling vorm die grondslag waarop die Dene hul oop toebroodjie, "smørrebrød", vervolmaak het: 'n snytjie of twee pålæg word op die gebotterde broodjie geplaas, en dan pyntet (versier) met die regte bykosse om 'n smaaklike en aantreklike voedsel te bedien.

Die brood vorm 'n baie belangrike deel van die Skandinawiese kookkuns, veral "rugbrød" wat uit suurdeeg bestaan. Dit is 'n donker, swaar brood wat dikwels vooraf gesny is, in kleurverskeidenheid wissel van lig- en donkerkleurig, en tot volgraanbrood verfyn is.
Dit vorm die basis van "smørrebrød", wat nouverwant is aan die Sweedse "smörgås".

Tradisioneel bestaan die vulsel uit "marinerede sild", oftewel gesoute haring (gewoon, "kryddet" – gekrui, of "karry" – gekerrie), wat effens soeter as die Nederlandse of Duitse harings is; dungesnyde kaas van alle soorte; gesnyde komkommer, tamatie en gekookte eiers; "leverpostej", oftewel varklewerpatee; dosyne soorte gesoute of verwerkte dun snye vleis, of gerookte vis soos salm; makriel in tamatiesous; gepekelde komkommer en rooi uieringe. Ertjies met mayonnaise gemeng, gesnyde gekookte aspersies en wortelblokkies, bekend as "italiensk salat" (letterlik Italiaanse slaai), remoulade of ander dik souse word heel bo op die oop toebroodjie geplaas. Dit word dikwels met eetgerei geniet. Dit is algemene gebruik om die skottel gesnyde brode en die vulsels daarna om die tafel te stuur sodat elkeen homself kan help.

Daar is honderde kombinasies en 'n verskeidenheid "smørrebrød" waarmee geëksperimenteer kan word. Hier volg 'n paar tradisionele voorbeelde:


</doc>
<doc id="64579" url="https://af.wikipedia.org/wiki?curid=64579" title="Bento (databasis)">
Bento (databasis)

Bento is ’n databasistoepassing vir Mac OS X wat deur FileMaker Inc. gemaak word. Bento verskil effens van die maatskappy se vlagskipproduk, FileMaker Pro deurdat dit erg steun op sjablone en integrasie met ander toepassings. Apple se Adresboek- en iCal-toeps is by verstek by Bento se databronne ingesluit en die data kan vanuit Bento gewysig word. Op 31 Julie 2013 het FileMaker aangekondig dat hy Bento op 30 September 2013 gaan staak.

Bento is slegs bruikbaar met Mac OS X 10.5 of nuwer weens die program se afhanklikheid van funksieswat nie beskikbaar is in vorige weergawes van die bedryfstelsel nie. Sekere aksies soos wisseling tussen sjablone gebruik Core Animation om die wisseling te animeer. Dit sluit ook integrasie met Time Machine in vir rugsteundoeleindes en iCal 3.0 is nodig om data regstreeks vanuit Bento in iCal te wysig.

’n Openbare voorskou is met die aanvanklike produkbenedstelling op 13 November 2007 beskikbaar gestel. Die finale weergawe is op 8 Januarie 2008 vrygestel.

’n Bento-sjabloon is ’n voorafgemaakte biblioteek met al die vorms wat nodig is om items katagoliseer binne ’n sekere konteks. Met die vrystelling van Bento 2 op 14 Oktober 2008 kon Bento-gebruikers hul sjablone invoer, uitvoer en deel. Op 16 Junie 2009 het FileMaker sy eie sjabloondelingswebblad op die been gebring waar gebruikers ’n verskeidenheid van sjablone kan aflaai en hul eie sjablone deel. Daat bestaan ook ’n paar soortgelyke websuitstes wat deur gebruikers geskep is.

Op 14 Oktober 2008 het FileMaker Bento 2.0 vrygestel wat foutregstellings en nuwe funksies bevat het, insluitend integrasie met Apple se Mail-toep. Die nuwe weergawe het nie slegs ’n opgraderingskoste gedra nie maar het soveel soos die eerste weergawe gekos. Baie klante het hul teleurstelling op die amptelike Bento-gebruikersforum bekendgemaak waar FileMaker gereageer het dat hy “dieselfde prysvasstellingsmodel” as die produkte van ander maatskappye, soos Apple se iWork en iLife-pakkette.

Op 25 November het FileMaker ’n persverklaring uitgereik wat aandui dat hulle hersienings en foutregstellings vir die weergawe 1-produk sou staak.Gegewe belangstelling in hersiening was dit nie ’n vinnige of maklike besluit om te neem nie.Bento 1 het breedvoerige betatoetsing ondergaan maar soos met elke produk is foute na verskeping opgemerk. Ons het opgevolg met Bento 1.0.2 om kritieke kwessies aan te spreek.In die aanspreek van produkprobleme wat na 1.0.2 gevind is vir die 2.0-vrystelling, het ons die produk in betekenisvolle en soms argitektoniese wyses bygewerk. Eenvoudig gestel beteken dit dat daar geen manier is waarop die regstellings in 2.0 maklik teruggewerk kan word in 1.0 nie. Ons sou 1.0 moes herontwerp totdat dit effektief 2.0 geword het. Deur dit te doen sou weergawe 2.0.3, wat hierdie week as ’n gratis opdatering vir Bento 2.0.1/2.0.2 vrygestel word, aansienlik vertraag het. Dir sou dus ook die volgehoue ontwikkeling van die hele Bento-produkreeks vertraag het.

Soos op 26 September 2010 kos Bento 3 $49 vir ’n enkele gebruiker en $99 vir ’n gesinspakket met vyf lisensies.



</doc>
<doc id="64580" url="https://af.wikipedia.org/wiki?curid=64580" title="CAF Kampioene-liga">
CAF Kampioene-liga

Die CAF Kampioene-liga is die belangrikste internasionale sokkerbekertoernooi in Afrika. Kampioene van Afrika se nasionale sokkerligas (soos vir Suid-Afrika die Premier Sokkerliga) kwalifiseer vir hierdie toernooi. Die CAF Kampioene-liga kan beskou word as Afrika se weergawe van die UEFA Champions League (wat net vir Europese sokkerspanne is). Die CAF Kampioene-liga word deur die Confédération Africaine de Football (die Afrika-sokkerbond) georganiseer.

Na kwalifikasie ding 32 spanne mee vir die uitklopfase van die toernooi. Die spanne wat in die 2de ronde uitgeklop word plaas hul vir die CAF Confederation Cup (die tweede internasionale Afrika-sokkertoernooi). Die 8 spanne wat na die uitklopfase oor is word verdeel in twee groepe van vier spanne. Die wenners en naaswenners van die groepe speel 'n halfeindstryd en 'n eindstryd teen mekaar (tuis- en wegwedstryd).

Die wenner word algemeen beskou as die beste sokkerspan in Afrika en kwalifiseer vir die FIFA Wêreldbeker vir Klubs. Die huidige kampioene is Mamelodi Sundowns. In 2016 het hulle Zamalek SC met 3–1 in die eindstryd geklop.

Orlando Pirates FC en Mamelodi Sundowns is die Suid-Afrikaanse spanne wat die Kampioene-liga (in 1995 en 2016, onderskeidelik) gewen het. Mamelodi Sundowns het in 2001 en Orlando Pirates FC in 2013 as naaswenner geëindig.



</doc>
<doc id="64583" url="https://af.wikipedia.org/wiki?curid=64583" title="Godsdiens van die Faroëreilande">
Godsdiens van die Faroëreilande

Die grootste Faroëse godsdiens vorm deel van die Evangelies-Lutherse beweging. Die tweede grootste Protestante beweging is die Open Brethren gemeenskap. Die Faroëreilande is tussen Skotland en Ysland geleë en word deels deur Denemarke beheer. Sodoende het die volk baie lank dieselfde geloof as die Dene beoefen.

Die Faroëreilande het 'n Katolieke staat omstreeks die jaar 1000 geword. Die land het oorspronklik aan Noorweë behoort, maar val in 1523 onder Deense jurisdiksie. Die laaste Katolieke Biskop van die Faroëreilande was Amundur Olavson; hy is in 1540 vervang deur die eerste Lutherse biskop, Jens Gregorsøn Riber.

Die "Færeyinga saga" is antieke bewyse wat die leser inlig hoe die land verchristelik het. Die saga vertel hoe die koning van Noorweë vir Sigmund beveel het om per skip na die Faroëreilande te reis, met die opdragte van die koning. Sigmund se opdragte was duidelik: hy moes 18 klein eilandjies kersten, wat hy ook gedoen het, volgens die saga. Hierdie gebeurtenis het waarskynlik rondom 1000 plaasgevind. Die Faroëse het geen georganiseerde Katolieke Kerk voor omstreeks 1100 gestig nie, so dit wil lyk of daar teenstrydighede in die saga kan voorkom. 

Die derde grootste godsdiensgroep is die charismatiese beweging.

Vandag vorm die Katolieke kerk 'n bitter klein minderheidsgroep. Daar is ook klein groepies Sewendedagadventiste, Jehovagetuies en Bahá'ís in die land.


</doc>
<doc id="64584" url="https://af.wikipedia.org/wiki?curid=64584" title="Al-Ahly SC">
Al-Ahly SC

Al-Ahly (Arabies:النادي الأهلي الرياضي‎) is 'n Egiptiese sokkerspan in Kaïro, wat in die Egiptiese Premier League speel. Die span speel sy tuiswedstryde in die Kaïro Stadion, wat met 'n kapasiteit van 75 000 toeskouers die grootste stadion in Egipte is. Die "Rooi Duiwels" (soos hulle bynaam lui) word algemeen as die beste sokkerspan in Afrika beskou. "Al-Ahly" het as enige span die CAF Champions League ses keer gewen en het ook 36 keer die nasionale titel gewen.
"Al-Ahly" het sterk mededinging met stadsgenoot Al-Zamalek SC. Die derby tussen hierdie spanne is moontlik die strafste derby in Afrika en staan as die Kaïro Derby bekend.




</doc>
<doc id="64585" url="https://af.wikipedia.org/wiki?curid=64585" title="TP Mazembe">
TP Mazembe

TP Mazembe is 'n Kongolese sokkerspan in Lubumbashi, wat in die Linafoot (Kongo se hoogste sokkerafdeling) speel. "Die Rave" (hulle bynaam) speel hulle tuiswedstryde in die Stade Frederic Kibassa Maliba, wat 'n kapasiteit van 35 000 toeskouers het. "Mazembe" is een van die sterkste klubs in "Kongo" en in Afrika. Die span het vier keer die CAF Champions League gewen en was die eerste Afrika span wat die eindstryd om die FIFA Wêreldbeker vir Klubs bereik het (waar hulle vir Internazionale met 3-0 geklop het).




</doc>
<doc id="64586" url="https://af.wikipedia.org/wiki?curid=64586" title="Gråsten-paleis">
Gråsten-paleis

Die Gråsten-paleis (Deens: Gråsten Slot) is die somerwoning van die Deense koninklike familie. Dit is in 1935 aan Koning Frederik IX en Koningin Ingrid oorgedra.

Die eerste Gråsten-paleis was 'n jaghuisie wat in die middel van die 1500’s gebou is. Dit het in 1603 afgebrand en 'n nuwe paleis is opgerig waar die suidelike vleuel van die huidige paleis ongeveer vandag staan.

Kanselier Frederik Ahlefeldt (wie die eienaar van Gråsten-paleis vanaf 1662–1682 was) en sy seun het kort voor die aanvang van die 1700's 'n enorme barokpaleis laat bou. Dit het ook in 1757 afgebrand. Slegs die hofkapel en 'n paar somerhuisies het bewaar gebly. Die huidige Gråsten-paleis dateer dus uit 1759, toe 'n nuwe suidelike vleuel opgerig is, en uit 1842, met die aanbou van die sentrale gebou. In die aanvang van die vorige eeu is beduidende verbeterings aangebring. Die Augustenborgfamilie besit Gråsten Palace vanaf 1725 tot 1852, toe dit oorgeneem is deur Frederik VII. Die paleis is na 1864 weer deur die Augustenborgfamilie oorgeneem.

In 1920 neem die Staat die paleis oor en word dit aangewend vir onder meer 'n hofsaal, behuising vir regters en polisiehoofde, asook 'n biblioteek. In 1935 word Gråsten-paleis na 'n omvattende restourasie aangewys as somerverblyf vir die destydse Kroonprinspaar (later Koning Frederik IX en Koningin Ingrid).

Koning Frederik en Koningin Ingrid het hul somers by Gråsten-paleis deurgebring. Die paleis is na die afsterwe van Koningin Ingrid aan H.M. Die Koningin nagelaat, wat die tradisie voortsit om dit gedurende somermaande te gebruik.



</doc>
<doc id="64587" url="https://af.wikipedia.org/wiki?curid=64587" title="Black Africa FC">
Black Africa FC

Black Africa is 'n Namibiese sokkerspan in Windhoek, wat in die Namibiese Premier League speel. "Black Africa" het ses keer die Namibiese kampioenskap gewen.




</doc>
<doc id="64592" url="https://af.wikipedia.org/wiki?curid=64592" title="Klara-kerk">
Klara-kerk

Die Kerk van Sint Clara of Klara-kerk (Sweeds: Klara kyrka) is 'n kerk in sentraal-Stockholm. Die Klara-kerk is in die Klara Västra Kyrko-straat in die Klara-gebied van Norrmalm geleë. Die begraafplaas, wat sedert die 17de eeu in sy huidige lokasie geleë was, word byna omring deur moderne geboue. Die klooster en kerk van St. Clara is in die 1280's gevestig. Onder Gustav Vasa se ordes is die kerk en klooster in 1527 afgebreek, en konstruksie aan die huidige strukture het in 1572 onder Johan III begin.


</doc>
<doc id="64594" url="https://af.wikipedia.org/wiki?curid=64594" title="Chapman-Kolmogorov-vergelyking">
Chapman-Kolmogorov-vergelyking

In wiskunde, veral in waarskynlikheidsleer en in die besonder die teorie van Markoviaanse stogastiese prosesse, is die Chapman-Kolmogorov-vergelyking 'n identiteit van die gesamentlike waarskynlikheidsverdelings van die verskillende stelle van die koördinate op 'n stogastiese proses. Die vergelyking is onafhanklik deur beide die Britse wiskundige Sydney Chapman en die Russiese wiskundige Andrey Kolmogorov aangekom.

Stogastiese proses { "f" } is 'n geïndekseerde versameling van ewekansige veranderlikes, dit is, 'n stogastiese proses. Laat

die gesamentlike waarskynlikheidsdigtheidsfunksie funksie van die waardes van die ewekansige veranderlikes "f" to "f". Dan is die Chapman-Kolmogorovvergelyking

dit wil sê 'n eenvoudige marginalisering oor die oorlas veranderlike. 

Wanneer die stogastiese onder oorweging Markoviaanse is, is dieChapman-Kolmogorov vergelyking is gelykstaande aan 'n identiteit op die oorgangdigthede. In die Markovketting omgewing, veronderstel dat "i" < ... < "i". Dan, asgevolg van die Markov eiendom,

waar die voorwaardelike waarskynlikheid formula_4 tussen die tye formula_5. So, die Chapman-Kolmogorov vergelyking neem die vorm

In eenvoudige terme, en informeel, sê dat die waarskynlikheid van die staat 1 om 3van die waarskynlikheid van 1 tot 'n intermediêre staat 2 en dan 2-3 kan gevind word deur die byvoeging van oor al die moontlike intermediêrestate 2.

Wanneer die waarskynlikheid verspreiding oor die stand van die ruimte van 'n Markov-ketting is diskrete en die Markov-ketting is homogeen, kan dieChapman-Kolmogorov vergelykings uitgedruk word in terme van (moontlikbeperkte dimensionele) matriksvermenigvuldiging, dus:

waar "P"("t") is die oorgang matriks van spring "t", met ander woorde, "P"("t") is die matriks van so 'n aard dat die inskrywing"(i,j)" die waarskynlikheid van die kettingbeweeg van die staat "i" "j" in "t" stappe te stel bevat.

As 'n uitvloeisel is, volg dit dat die oorgang matriks van spring "t" te bereken, is dit voldoende om die oorgang matriks van spring een in te samel om die krag van "t", dit is



</doc>
<doc id="64608" url="https://af.wikipedia.org/wiki?curid=64608" title="Lys van kardinale aangestel deur Pous Leo XIII">
Lys van kardinale aangestel deur Pous Leo XIII

Pous Leo XIII die 256ste pous van die Rooms-Katolieke Kerk van 1878 tot 1903 het 147 nuwe kardinale aangestel in 27 konsistories.






























</doc>
<doc id="64609" url="https://af.wikipedia.org/wiki?curid=64609" title="Lys van publikasies van Pous Leo XIII">
Lys van publikasies van Pous Leo XIII

Pous Leo XIII die 256ste pous van die Rooms-Katolieke Kerk van 1878 tot 1903 het 85 ensiklieke en verskeie ander publikasies soos bulle, dekrete, briewe en konstitusies geskrywe.




</doc>
<doc id="64613" url="https://af.wikipedia.org/wiki?curid=64613" title="Awendland">
Awendland

Awendland of aandland (Nederlands: "Avondland", Duits: "Abendland", Latyn: "occidens", "sonsondergang, Weste") is digterlike taalgebruik om te verwys na die Weste en veral na Wes-Europa.

Die naam "Europa" is moontlik afgelei van die Fenisiese "ereb" wat "aand" beteken. Dit is hoekom Europa in Nederlands soms "Avondland" heet. Vanuit Fenisië gesien gaan die Son in Europa onder. Die teenoorgestelde van Awendland is Morgenland of Môreland, oftewel Asië (van "açer"): die land van die opkomende Son. Die woord "Awendland" verwys ook na die boek van Oswald Spengler (1880–1936) "Untergang des Abendlandes" (1918–22) waarin genoem word dat die Europese kultuur sy eindtyd binnegetree het (Duits: "in ihre Endzeit eingetreten sei").


</doc>
<doc id="64614" url="https://af.wikipedia.org/wiki?curid=64614" title="Morgenland">
Morgenland

Met Morgenland of Môreland word daar verwys na die wêrelddeel wat in die rigting van die opkomende son geleë is, soos beskou vanuit Europa in 'n (Suid-)Oostelike rigting.
Dit verwys spesifiek na die Midde-Ooste, hoewel ouer definisies ook die Verre Ooste insluit. Die teenoorgestelde van Morgenland is Awendland.

Tradisioneel het baie plekke die "loop" van die Son as hulpmiddel in geografiese oriëntering gebruik. Dit kan gesien word in die Griekse naam Ἀνατολή (Anatol) "opkoms" wat as sinoniem gebruik is vir die oosliggende gebiede (daaruit word die Turkse naam Anatolië afgelei). Ook in verlatynse woorde word die vakterme Orient (oriens, opkomende/opgaande) en Occident gebruik om geografiese inligting te spesifiseer. 
In Duits word die term ingevoer deur Martin Luther, wat in sy Bybelvertaling van Matthéüs "Die Wyse Manne uit die Morgenland" (van die Griekse Anatole) letterlik vertaal.

In 1932 gebruik Hermann Hesse die term in sy roman "Morgenlandfahrt" ("Reis na Morgenland") binne 'n kulturele konteks. Vandag word Morgenland en Orient selde gebruik; "Midde-Ooste" is meer algemeen in omloop. 



</doc>
<doc id="64615" url="https://af.wikipedia.org/wiki?curid=64615" title="Keynote (vertoningsprogrammatuur)">
Keynote (vertoningsprogrammatuur)

Keynote het begin as programmatuur vir Apple se HUB Steve Jobs om te gebruik tydens die Macworld-kongres en Ekspo en ander Apple-gebeure. Voordat Keynote bestaan het, het Jobs gebruik gemaak van Concurrence deur Lighthouse Design, ’n soortgelyke produk wat op die NeXTSTEP en Openstep-platforms gewerk het. Die program is vir die eerste keer in 2003 aan die publiek verkoop as Keynote 1.0 en was ’n mededinger vir ander bestaande vertoningsprogramme soos Microsoft PowerPoint.

In 2005 het Apple Keynote 2.0 begin verpak saam met Pages, ’n nuwe woordverwerking- en bladuitlegtoepassing, in ’n programmatuurpakket genaamd iWork. By die 2006 Macworld-kongres en Ekspo het Apple iWork ’06 bekendgestel met opgedateerde weergawes van Keynote 3.0 en Pages 2.0. Benewens amptelike HD-versoenbaarheid het Keynote 3 nuwe funksies, waaronder groepskalering, 3D-grafieke, multikolom teksraampies, outostiplyste in enige teksveld, beeldverstellings en vryevorm maskeringshulpmiddel ingesluit. Keynote het ook drie-dimensionele oorgange soos ’n roterende kubus of ’n eenvoudige omdraai van die skyfie ingesluit.

In Augustus 2007 het Apple Keynote 4.0 bekendgestel in iWork ’08 saam met Pages 3.0 en die nuwe Numbers-sigbladtoepassing.

Op 23 Oktober 2013 het Apple ’n herontwerpte Keynote (weergawe 6.0) vrygestel en dit gratis beskikbaar gestel aan enigeen wat ’n nuwe iOS-toestel of Mac-rekenaar registreer.


Keynote Remote is ’n iOS-toep wat Keynote-voorstellings vanuit ’n iPhone, iPod Touch of iPad kan beheer oor ’n Wi-Fi-netwerk en is deur die toepwinkel vrygestel teen ’n prys van R7,99. Die prys is sedertdien verlaag sodat dit gratis beskikbaar is.



</doc>
<doc id="64620" url="https://af.wikipedia.org/wiki?curid=64620" title="Asante Kotoko FC">
Asante Kotoko FC

Asante Kotoko FC is 'n Ghanese sokkerspan in Kumasi, wat in die Ghana Premier League speel. Die "Ystervarks" (hulle bynaam) is die gewildste span in Ghana en het reeds baie trofee gewen, soos twee keer die CAF Champions League en 21 keer die kampioenskap van Ghana. Volgens die "International Federation of Football History and Statistics" is "Asante" die beste sokkerspan in Afrika in die 20ste eeu.




</doc>
<doc id="64621" url="https://af.wikipedia.org/wiki?curid=64621" title="Papkuilsnekpas">
Papkuilsnekpas

Papkuilsnekpas is 'n bergpas op die R355-grondpad tussen Ceres en Calvinia, in die Noord-Kaap en ten weste van die Tankwa Karoo Nasionale Park en ten ooste van Elandsvlei.



</doc>
<doc id="64623" url="https://af.wikipedia.org/wiki?curid=64623" title="Mis (weerkunde)">
Mis (weerkunde)

Mis (of newel) kom die hele jaar voor, maar veral in die lente of herfs. Ons praat van mis as die sig deur piepklein waterdruppeltjies beperk is. Hierdie waterdruppeltjies (of wolkdruppeltjies) is ongeveer 1 tot 10 mikrometer groot terwyl 'n reëndruppel kenmerkend 'n duisend keer so groot is. 

Die atmosfeer bevat altyd 'n bepaalde hoeveelheid waterdamp, waarvan 'n gedeelte meestal op kondensasiekerne gekondenseerd is, soos fynstof, stuifmeel en veral soutkristalle. Hoe vogtiger die lug, hoe hoër sal die relatiewe humiditeit wees en hoe meer kondensasie sal plaasvind. In die atmosfeer kan daar al by 'n relatiewe humiditeit van ongeveer 35% vloeibare water rondom kondensasiekerne aangetoon word, veral as daar baie wateraantrekkende (higroskopiese) kerne aanwesig is. As daar meer waterdamp is sal die druppeltjie groei en meestal die oorspronklike kondensasiekern oplos. 

"Mis" en "newel" word in Afrikaans afwisselend vir dieselfde verskynsel gebruik.


</doc>
<doc id="64624" url="https://af.wikipedia.org/wiki?curid=64624" title="Waas">
Waas

Waas, oftewel "dynserigheid", begin by die verdamping van vog wat met kerndeeltjies gelaai is. Die deeltjies groei en groei totdat hulle later weer as reëndruppels terugval.

Die groeiende druppels word waasdruppels ("haze drops") genoem vóórdat hulle reëndruppels word. Hulle is weens hul vrag sout, stof of fabrieksvuil, dig en nie juis deursigtig nie.

Wanneer daar op soel dae tóg soms ’n bietjie dynserigheid tussen die waarnemer en die berge is, is dit omdat die verbuiging van lig deursigtigheid belemmer.

Wasigheid op warm dae is erger as op koel dae. Dit is omdat verdamping van klein kerndeeltjies in warm weer vinniger geskied en dit is húlle wat die sig belemmer.

Wanneer daar egter op ’n stil, koue dag wasigheid oor 'n gebied hang, is dit 'n anders storie. Dit is besoedeling wat met warm lug van die warm aarde af opstyg en teen ’n plafon van koue lug te staan kom. Dan is dit eenvoudig rookmis.



</doc>
<doc id="64625" url="https://af.wikipedia.org/wiki?curid=64625" title="Liggaamskontak en persoonlike ruimte in die Verenigde State">
Liggaamskontak en persoonlike ruimte in die Verenigde State

Liggaamskontak en persoonlike ruimte van die Verenigde State dui beduidende ooreenkomste met die noord- en sentraal-Europese gebiede, soos Duitsland, Benelux, Skandinawië en die Verenigde Koninkryk. Die grootste verskil is egter dat Amerikaners daarvan hou om groter ruimte tussen hulle en hul geselskap te hou (omtrent 1,2 meter vergeleke met 0,6 tot 0,9 meter in Europa). Groetrituele is geneig om dieselfde in hierdie streke te wees en in die Verenigde State - minimale liggaamskontak wat dikwels beperk word tot 'n eenvoudige handdruk. In 1966 het die menskundige, Edward Hall, vier afsonderlike sones identifiseer hoe Amerikaners hul persoonlike ruimtes afbaken






</doc>
<doc id="64629" url="https://af.wikipedia.org/wiki?curid=64629" title="Serebro">
Serebro

Serebro (van Russies серебро, "silwer") is 'n Russiese poptrio wat in 2006 deur die bekende musiekvervaardiger Maksim Fadejef in Moskou gestig is. Die groep bestaan tans uit die sangeresse Elena Temnikowa, Polina Faworskaja en Katja Kisjoek.

Serebro is een van die gewildste popgroepe in die Russiese Federasie, maar het in 2007 ook internasionale bekendheid verwerf toe hulle hul land by die Eurovision-sangfees in Helsinki, Finland verteenwoordig en met "Song #1" 'n derde plek behaal het. Naas hierdie lied is nog drie enkelsnitte op hul debuutalbum "Opiumroz" vrygestel. Die tweede ateljee-album, "Mama Lover", is in 2012 opgeneem. Serebro se derde langspeler Сила трёх ("Die mag van drie") word in Mei 2016 vrygestel.

Media


</doc>
<doc id="64631" url="https://af.wikipedia.org/wiki?curid=64631" title="Die Kat se Snor">
Die Kat se Snor

Die Kat se Snor is 'n Afrikaanse musiekgroep. Die groep is in 2010 gestig en bestaan uit die voorsanger Kobus "Die Kat" Dippenaar, Gerhard "Pappa G" Oosthuizen op baskitaarspeler, Joe Dippenaar op kitaar en Andrew "Spac" Lingwood op die dromme. Hulle gelyknamige debuutalbum, "Die Kat se Snor", is op 1 Maart 2012 by Muldersdrif Laerskool bekendgestel. Vier van die groep se snitte is in die 2011-rolprent Hoofmeisie gebruik: "Hoofmeisie", "Skroefie Los", "Hier By My" en "Almal Wil Net Liefde Hê". 





</doc>
<doc id="64632" url="https://af.wikipedia.org/wiki?curid=64632" title="Champions League (dubbelsinnig)">
Champions League (dubbelsinnig)

Die term Champions League kan na een van die volgende verwys:



</doc>
<doc id="64633" url="https://af.wikipedia.org/wiki?curid=64633" title="Luxemburgers">
Luxemburgers

Die Luxemburgers is 'n meertalige volk wat inheems aan Luxemburg is, die Luxemburgse kultuur deel en van Luxemburgse afkoms is.

Die meeste etniese Luxemburgers is woonagtig in die Luxemburg (300 000), 'n landjie wat in Europa tussen Duitsland, Frankryk en België geleë is en afstammelinge van Keltiese of Germaanse oorsprong is. Die meeste praat Luxemburgs as moedertaal, met Frans of Duits as tweede taal. Luxemburgs is 'n Duitse dialek. Daar is egter 'n groot verstrooiing van Luxemburgers in die hele Europa en elders. Daar is veral aansienlike getalle in België, Frankryk en Duitsland. Laasgenoemde is om geskiedkundige redes so: Luxemburg was vroeër in drie dele verdeel, wat later by die aangrensende lande ingelyf is.

Daar is ook aansienlike bevolkingstalle in die Amerikas, waar die meeste in die Verenigde State woonagtig is. Daar is baie mense in Argentinië en Brasilië van Luxemburgse afkoms wat, soos die Duitsers, in die negentiende eeu hierheen geëmigreer het. Andere het saam met die Duitsers gedurende die eerste fase van die Ooskolonisasie in die 12de eeu ooswaarts na Roemenië getrek. Transsilvaniese Saksers is afstammelinge van hierdie volksplanters.



</doc>
<doc id="64634" url="https://af.wikipedia.org/wiki?curid=64634" title="Faroërs">
Faroërs

Die Faroërs (Faroëes: "Føroyingar") is 'n Germaanse nasie en etniese groep inheems aan die Faroëreilande. Die Faroërs spruit uit gemengde Noorse en Gaeliese voorsate. Sowat 21 000 Faroërs is in naburige lande woonagtig, veral in Denemarke, Ysland en Noorweë.

Faroëes is 'n Wes-Skandinawiese taal wat nouliks aan Yslands en meer verlangs aan Wes-Noorse dialekte verwant is.

Die eerste nedersetters was Gaeliese kluisenaars en monnike wat hier in die 6de eeu voet aan wal gesit het. Rondom 650 het die Noors-Gaeliërs gekom en die Noorse kultuur en taal op die eilande bekendgestel. Daar is nie veel kennis rakende hierdie tydperk nie, wat dus ruimte laat vir bespiegeling. Een bron, die Yslandse Færeyinga Saga, praat van 'n enkele nedersetting. Dit is omstreeks 1200 geskryf en verduidelik die gebeurtenisse wat sowat 300 jaar tevore plaasgevind het. Volgens die saga het baie Noormanne kapsie teen die Noorweegse koning se unifikasiebeleid gemaak en moes na ander lande vlug, wat die nuutgevonde plekke in die weste insluit.

Geskiedkundiges voer aan dat die Wiking, Grímur Kamban, sedert die Færeyinga Saga die eerste volksplanter op die Faroëreilande moes gewees het. Die Nore moes van die eilande bewus gewees het voordat hulle Noorweë verlaat het. Sou Grímur Kamban hom vroeër daar gevestig het, kan dit verduidelik waarom die Nore van die eilande geweet het.
'n Ander meer logiese benadering kan wees dat die Nore van die eilande se bestaan deur die Gaeliërs van Skotland en Ierland te hore gekom het.

Hoewel Grímur 'n Oudnoorse naam is, is Kamban van Keltiese oorsprong. Hy kon dus van Ierland, die Westelike Eilande of Man afkomstig gewees het, waar die Wikings reeds gevestig was. Party plekname van die oudste nedersettings op die Faroëreilande dui op moontlike volksplanters van die Skotse eilande en die Britse kus.

Onlangse DNS-ontledings het getoon dat die Y-chromosone, wat patriliniêre afkoms naspoor, 87% Skandinawies is. Die toetste toon ook dat die mitochondriale DNS, wat matriliniêre afkoms naspoor, 84% Kelties is.

Die Faroërs loop 'n groter risiko as ander volke om weens hul genetiese gelyksoortigheid aan karnitientransporterdefek (plaaslik bekend as die "Faroëse siekte") te ly. Dit affekteer 1 uit elke 500 mense.



</doc>
<doc id="64635" url="https://af.wikipedia.org/wiki?curid=64635" title="Dynamos FC">
Dynamos FC

Dynamos FC is 'n Zimbabwiese sokkerspan in Harare. Die span speel in die Zimbabwiese Premier Soccer League en is die suksesvolste span in Zimbabwe met 19 nasionale kampioenskappe. Daarnaas is "Dynamos" die enige Zimbabwiese span wat nog in die eindstryd van die CAF Champions League gespeel het (waar hulle vir ASEC Mimosas van die Ivoorkus in 1998 geklop het). "Dynamos" speel sy tuiswedstryde in die Rufaro Stadion, wat 'n kapasiteit van 35 000 toeskouers het.

"Dynamos" is tans die kampioene van Zimbabwe.




</doc>
<doc id="64636" url="https://af.wikipedia.org/wiki?curid=64636" title="Maaghare">
Maaghare

Maaghare (of ook buikhare) is die benaming vir hare wat op die maag tussen die skaamstreek en die bors van mense en nie-menslike soogdiere groei. Die hare het op alle soogdiere dieselfde patroon, vertikaal vanaf die skaamstreek boontoe en vanaf die bors ondertoe in die rigting van die naeltjie. Maaghare van nie-menslike soogdiere is deel van hul vag of pels.

Maaghare moet nie met borshare verwar word nie. Al twee soorte hare kan op die hele bolyf groei, maar die skeiding tussen hierdie twee soorte sit rondom die tepels. Deurdat die bolyf by party mense heeltemal met hare bedek is, lyk die skeiding nie altyd sigbaar nie en word daar dikwels ook van borshare gepraat, terwyl slegs die boonste gedeelte borshare genoem word en by die onderste gedeelte van maaghare/buikhare gepraat word.

Voor puberteit is die gebied rondom die maag by sowel mans as vroue met dun, weinig gepigmenteerde donshaartjies bedek. As gevolg van 'n toename van manlike hormone (veral testosteroon) tydens en na puberteit, produseer die vel van die buik stewiger, langer en meer gepigmenteerde hare voort (terminale hare). Hierdie proses kom slegs by mans voor. In die begin groei die hare in 'n vertikale dun strook vanaf die skaamstreek na die naeltjie, en vanaf die bors ondertoe na die naeltjie. 
Hoewel die ontwikkeling van maaghare normaalweg tydens puberteit begin, kan dit ook later op 20-30 jarige ouderdom eers op dreef kom. By sommige mans bly die maaghare 'n smal strook vertikale hare, hoofsaaklik in die gebied rondom die naeltjie. Die groei en spreiding van hierdie hare kan tot op 50-jarige ouderdom voortduur. Maaghare is meestal 'n teken vir jong mans dat hulle volwasse word, omdat hulle kan sien dat hul liggaam aan die verander is. 

Ook by sommige vroue kan daar 'n dun strook hare ontwikkel vanaf die skaamstreek tot teen die naeltjie. Afhangende van die houding wat verskillende kulture jeens vroue het, kan dit as aantreklik of lelik beskou word. 'n Buitensporige hoeveelheid maaghare wat manlike patrone aanneem, word hirsutisme genoem. 

Verskillende ondersoeke oor maaghare by mans en vrou regoor die wêreld het getoon dat daar vier algemene patrone onderskei kan word:


Reinhard Zickler het in 1997 'n ondersoek gedoen oor bogenoemde patrone en hul voorkoms onder mans en vroue, waar hy spesiale aandag bestee het aan die ontwikkeling van die hare tydens puberteit. Sy resultate toon dat die "horisontale" patroon by 80% van die vroue voorkom. By mans was dit 6%, onder wie 55% van die 13- tot 15-jariges en 28% van die 16- tot 17-jariges. Die "pylvormige"-patroon kom by 44% van die mans onder 16 voor, 67% van die mans tussen 16-17, 20% van die mans ouer as 17 en 17% van die vroue. Die "toegespitste"-patroon kom by 55% van die mans voor en slegs sporadies onder vroue. Die "verspreide"-voorkoms het by 19% van die ondersoekte mans voorgekom.


</doc>
<doc id="64649" url="https://af.wikipedia.org/wiki?curid=64649" title="Afkorting">
Afkorting

'n Afkorting, in skriftelike taalgebruik, is 'n verkorte skryfwyse vir 'n woord, woordgroep, naam of ander 'n aanduiding. Die woord "afkorting" is 'n versamelbegrip vir verskeie kategorieë; in alle gevalle is die ooreenkoms egter dat een of meer letters in die skryfwyse weggelaat word.

Volgens van Huyssteen (in Carstens) is die proses van afkorting 'n proses waardeur 'n nuwe woord gevorm word op die basis van die beginletters van 'n woord of woordgroep. Daar word onderskei tussen egte afkortings en akronieme. Byvoorbeeld; "prok." ("prokureur)", "dr." ("dokter)" en "a.g.v." (as gevolg van) is egte afkortings. Daarenteen kry ons akronieme. Woorde soos "VSA" (Verenigde State van Amerika) en "PanSAT" (Pan-Suid-Afrikaanse Taalraad) is akronieme.

Egte afkortings word deur twee kenmerkende eienskappe van akronieme onderskei.

Die "Afrikaanse Woordelys en Spelreëls", die "AWS", het in hoofstuk 3 volledige reëls oor die gebruiksnorme van afkortings.
Enkele riglyne van die AWS word hier herhaal:

Daar word tussen vyf kategorieë afkortings onderskei:


Let wel: Die onderstaande lys is regstreeks oorgekopieer uit "Die Verklarende Afrikaanse Woordeboek" (1956) wat in die publieke domein is. Volledigheid skiet dus ietwat te kort. Party skryfwyses het sedertdien ook verander, maar die inskrywings kan nuttig wees indien ou dokumente bestudeer word.














</doc>
<doc id="64653" url="https://af.wikipedia.org/wiki?curid=64653" title="Daniël Krige">
Daniël Krige

Daniël Gerhardus Krige was 'n Suid-Afrikaanse ingenieur en professor. Hy het op vyftienjarige ouderdom gematrikuleer aan die Hoërskool Monument te Krugersdorp. Nadat hy gekwalifiseer het as 'n ingenieur doen hy baanbrekerswerk op die gebied van toepassing van wiskundige statistiek op die waardasie van goudmyne. Dit het gelei tot die ontwikkeling van die wetenskap en konsepte oor die waardasie van mineraalreserwes bekend as geostatisstiek. Dié werk het internasionaal belangstelling gaande gemaak. Dié metodes staan vandag bekend as "kriging". 

Prof. Krige het op 27 April 2012 die Orde van die Kremetart (silwer) ontvang van President Jacob Zuma. Hy het reeds vier eredoktorsgrade ontvang van:

Hy is ook die eerste en enigste ingenieur uit Afrika wat toegelaat is tot die gesaghebbende United States National Academy of Engineering, op die rype ouderdom van 92. 



</doc>
<doc id="64655" url="https://af.wikipedia.org/wiki?curid=64655" title="Suid-Arabiese alfabet">
Suid-Arabiese alfabet

Die antieke Jemeni-alfabet het in omstreeks die 9de eeu v.C. ontstaan uit die Proto-Sinaïtiese alfabet. Dit is gebruik om die Jemeni- of Ou Suid-Arabiese tale te skryf. Die vroegste inskripsies sover bekend was in die 9de eeu v.C. in Eritrea en in die 8ste eeu v.C. in Babilonië en Jemen. Daar was geen klinkers nie en dit was dus ’n abjad.

’n Gevestigde vorm het in omstreeks 500 v.C. ontstaan en dit is tot in die 7de eeu n.C. gebruik, onder meer vir Ou Noord-Arabies. Dit is eindelik deur die Arabiese alfabet vervang. In Ethiopië het dit later in die Ge'ez-skrif ontwikkel wat, met bygevoegde simbole deur die eeue, gebruik is vir Ge'ez en ander tale in dié land en in Eritrea.

Ou Suid-Arabies is tot die Unicode-standaard gevoeg in Oktober 2009, met die uitreiking van weergawe 5.2. Die Unicode-blok daarvoor is U+1BC0–U+10A7F.




</doc>
<doc id="64657" url="https://af.wikipedia.org/wiki?curid=64657" title="NG gemeente Kalkbaai">
NG gemeente Kalkbaai

Die NG gemeente Kalkbaai was 'n gemeente van die Nederduitse Gereformeerde Kerk aan Valsbaai in die suide van die Kaapse Skiereiland met sy kernpunt in die voorstad Kalkbaai. Dit is in 1905 van die NG gemeente Simonstad (voorganger van die NG gemeente Vishoek) afgestig en in 1941 weer by die moedergemeente ingelyf. Dit het toe 'n dekade of wat as Simonstad-Kalkbaai en sedertdien as NG gemeente Vishoek bekendgestaan.

Die eerste gemeente Simonstad is op 9 Desember 1855 van die NG gemeente Wynberg afgestig. (Die tweede was in 1974 'n afstigting van die NG gemeente Vishoek). Dit was sowat twintig jaar nadat Wynberg dienste in die Episkopaalse kerk en die Wesleyaanse kapel in Simonstad begin hou het. Die eerste kerkraadsvergadering het onder voorsitterskap van ds. Philip Eduard Faure plaasgevind. Die gemeente was 15 jaar lank vakant terwyl die konsulent en onderwysers die bearbeiding moes waarneem. Eers op 19 Mei 1870 word die eerste leraar, ds. G.A. Maeder, bevestig. Die eerste kerk is reeds op 10 Desember 1856 ingewy, nadat die hoeksteen vroeër gelê is deur Henry Dundas Trotter, kommandant van "Hare Majesteit Zeemacht" op Simonstad.

Die gemeente het sy destydse twee dienspunte gekry toe daar in 1875 begin is met die bou van 'n kerk op Kalkbaai, 'n wyk van die gemeente Simonstad. Vandag huisves dié geboutjie die Kalkbaai-teater. Dit was meer as 40 jaar voor die gemeente se latere sentrum, Vishoek, as dorpsgebied in 1916 aangelê is. Bruin lidmate het nog tot 1900 saam met die wit lidmate skool en kerk gegaan. Kerkskole is gestig op Silo (vermoedelik die streek agter die berg op Simonstad), Magdala (die huidige Noordhoek) en Zilvermyn, asook op Simonstad en Kalkbaai. Ondersoek is telkens van kerkweë ingestel in hoeverre die onderwyser sendingwerk doen.

Eers op 26 April 1876 is 'n eie kerk op Kalkbaai ingewy. Dit het £1 000 gekos. Die inwydingsrede is gehou deur dr. Philip Eduard Faure na aanleiding van Psalm 85:5 ("Statebybel"): "Breng ons weder, o God onzes heils! en doe te niet Uw toornigheid over ons." Dr. Faure het opgemerk dat dit op die dag en datum juis 41 jaar gelede was sedert hy die eerste godsdiensoefening gehou het op Simonstad, waarvan Kalkbaai later 'n buitewyk was. Die persoon wie se naam onafskeidbaar verbind was aan die bou van die kerk op Kalkbaai was P.D. Morgenrood, van Wynberg, skoonvader van ds. G.A. Maeder, wat van 1870 tot 1873 predikant op Simonstad was. Morgenrood het hom besonder vir die geestelike belange van die plek beywer. Nie net het hy by ander belangstelling opgewek nie, maar ook self veel gegee en gedoen. Manne soos A. Auret en N. van Blerk het ook hartlike belangstelling getoon.

Op 28 Januarie 1901 lewer ds. Abraham Isaac Steytler namens die ringskommissie 'n sterk pleidooi oor "het vergeefsche verspilling van krachten om twee kerken (Simonstad en Kalkbaai) te hebben en twee zoo afzonderlyke deelen ener gemeente behoorlyk te bedienen". Lidmate wat op en om Kalkbaai gewoon het, het ook lank na 'n eie gemeente verlang, maar die kerkraad was gekant teen die afstigting. Die predikant van Simonstad het sy hande so vol met sy werk daar gehad, dat dit vir hom onmoontlik was om reg aan die Kalkbaai-gedeelte te laat geskied. Elke jaar in die somer en ook in die winter het mense van verskillende streke in die land met vakansie na die strand hier gekom. Daar het die gevoel bestaan dat, ter wille van die plaaslike inwoners en van die besoekers, 'n gemeente met 'n eie predikant hier gestig moes word.

Op 'n vergadering van die Ring van Kaapstad in Oktober 1905 op Kuilsrivier is besluit om die gemeente dan wel af te stig. Die afstigting volg die maande daarna toe die kerkraad van Simonstad met dié doel op Kalkbaai vergader. Ds. G.F.C. van Lingen van Simonstad word tot konsulent en G.C. van Blerk en J.C. Pieterson tot ouderlinge en J.C. la Cock, P. Hugo, W.F. Auret en C. Bruyns tot diakens benoem. Ds. Pieter Roux, emeritus-leraar van die Kerk, bedien die gemeente getrou en met seën elke Sondag tot op datum van die bevestiging van sy eerste leraar. Op Sondag 6 Mei 1906 doop ds. Roux die eerste baba van die gemeente, naamlik Johanna Magaretha Maria van der Merwe.

By die eerste beroeping van 'n leraar op 22 Januarie 1906 val die keuse op ds. S.P. Helm van die NG gemeente Britstown. Hy neem die beroep aan en word bevestig op 6 Junie 1906. Die konsulent lewer die bevestigingsrede na aanleiding van Mark 1:16-17 ("Statebybel"): "En wandelende bij de Galilese zee, zag Hij Simon en Andreas, zijn broeder, werpende het net in de zee (want zij waren vissers); en Jezus zeide tot hen: Volgt Mij na, en Ik zal maken, dat gij vissers der mensen zult worden." Op die volgende Sondag lewer ds. Helm sy intreepreek oor die woorde Sagaria 4:6 ("Statebybel"): "Niet door kracht noch door geweld, maar door Mijn Geest zal het geschieden, zegt de HEERE der heirscharen."

Die name van die eerste aannemelinge wat in April 1907 as lidmate bevestig is, was: Petrus Damas, Efraim Matthews, Sofia Wildschut, Clarissa Adendorp en Paulina Hilario, wat daarop dui in hoeverre Kalkbaai 'n nierassige gemeente was tot en met die afstigting van die moedergemeente Simonstad van die Sendinggemeente Noordhoek in 1916. Die eerste paartjie wat in die huwelik bevestig is, was Thomas William George Gultig en Martha Elizabeth Kallis.
Ds. Helm se opvolger was ds. C. H. Radloff en van 1925 het ds. P. J. Perold daar gearbei. Die laaste leraar was dr. P.F. Greyling, later algemene sekretaris van die N.G. Kerk-uitgewers. Na hom is een van net twee oorblywende Afrikaansmedium laerskole (na al die ander saamgesmelt, toegemaak of tweetalige geword het) in die hele gebied tussen die Kaapstadse middestad en Simonstad, die Laerskool Paul Greyling in Vishoek, vernoem. Die ander is Laerskool Simon van der Stel in Wynberg.

In 1941 is die twee gemeentes weer onder die naam Simonstad-Kalkbaai verenig, met ds. N.J.S. van der Merwe van Simonstad as leraar. Reeds in 1933 was daar maar 180 lidmate in Kalkbaai en 285 in Simonstad. In 1950 is berig dat die oortuiging al meer begin posvat het dat 'n sentrale kerkgebou op Vishoek 'n dringende noodsaaklikheid geword het. Die gemeente het op 7 Januarie 1950 van die ou kerkgeboutjie wat in 1876 gebou is op Kalkbaai, afskeid geneem en 'n nuwe kerkgebou op Vishoek by Kommetjieweg 1 op 10 Mei 1952 in gebruik geneem. In daardie jaar het die verenigde gemeente 684 lidmate gehad. Die ou kerkgebou word deesdae benut as die Kalkbaai-teater.





</doc>
<doc id="64662" url="https://af.wikipedia.org/wiki?curid=64662" title="Oud-Spaanse skrifte">
Oud-Spaanse skrifte

Die Oud-Spaanse skrifte is die skryfstelsels wat op die Iberiese Skiereiland gebruik is voordat die Latynse alfabet die algemeen aanvaarde skrif geword het. Die meeste van hulle was ongewoon omdat hulle halflettergrepig was eerder as ware alfabette, hoewel hulle uit die Fenisiese alfabet ontstaan het.

Die skrifte is sover bekend sedert die 5de eeu v.C. gebruik – moontlik van die 7de eeu v.C. af – tot aan die einde van die 1ste eeu v.C. of die begin van die 1ste eeu n.C. Dit was die hoofskrif vir die Oud-Spaanse tale. Sommige navorsers meen die Griekse alfabet het ook ’n invloed op die skrifte gehad.

Die Oud-Spaanse skrifte kan in drie hoofgroepe verdeel word: suidelik, noordelik en Grieks-Iberies, met verskille in beide die vorm en die klank van die simbole.





</doc>
<doc id="64666" url="https://af.wikipedia.org/wiki?curid=64666" title="Ogham">
Ogham

Ogham is ’n alfabet uit die vroeë Middeleeue wat hoofsaaklik gebruik is om Oud-Iers te skryf. Dit word ook soms die "Keltiese boomalfabet" genoem omdat simbole na bome genoem is. Daar is sowat 400 oorblywende Ogham-inskripsies op steenmonumente regdeur Ierland en Wes-Brittanje; die meeste is in Suid-Ierland.

Die vroegste inskripsies in Ogham dateer uit omstreeks die 4de eeu, maar sommige kenners glo dit is reeds omstreeks die 1ste eeu v.C. gebruik. Dit lyk of dit op ’n ander skrif gebaseer is en sommige meen dit was net ’n geheime vorm van ’n ander skrif, waarskynlik die Latynse alfabet.

Geskiedenis van die alfabet




</doc>
<doc id="64672" url="https://af.wikipedia.org/wiki?curid=64672" title="Kgotsong">
Kgotsong

Kgotsong is 'n nedersetting in die Vrystaat, Suid-Afrika. Tydens die apartheidera was Kgotsong waar die dorp Bothaville se swartmense gewoon het. Volgens die 2011-sensus het die nedersetting 'n bevolking van 41 878 gehad.


</doc>
<doc id="64677" url="https://af.wikipedia.org/wiki?curid=64677" title="Brandenburgse Poort">
Brandenburgse Poort

Die Brandenburgse Poort in Berlyn is by die "Pariser Platz" ("Paryse Plein") in die buurt Dorotheenstadt in die stadsdistrik Mitte geleë. Die poort, wat tussen 1788 en 1791 in opdrag van die Pruisiese koning Frederik Willem II deur die argitek Carl Gotthard Langhans gebou is en oorspronklik as "Friedenstor" ("Vredespoort") bekend gestaan het, is tans die bekendste simbool van die Duitse hoofstad.

Die poort word tegelykertyd ook as 'n nasionale simbool beskou waarmee talle gebeurtenisse in die 20ste eeuse geskiedenis van Berlyn, Duitsland, Europa en die wêreld verbind word. Volgens sy boustyl word die Brandenburgse Poort by die vroeg-klassisistiese periode gereken.

Saam met die "Pariser Platz" vorm die poort die afsluiting vir die pragstraat "Unter den Linden". Die "Platz des 18. März" ("18 Maart-plein") is aan die weskant van die poort geleë. Hier is die begin van die "Straße des 17. Juni" ("17 Junie-straat") wat deur die sentrale Tiergarten-park loop.

Tussen 1945 en 1990 was die Brandenburgse Poort op die grens tussen Wes- en Oos-Berlyn – en sodoende ook op die grens tussen die lidstate van die Westerse NAVO-alliansie en die Warskou-verdragstate geleë. Dit was tot die hereniging van Duitsland in 1990 'n simbool van die Koue Oorlog en daarna 'n simbool vir die hereniging van Duitsland en Europa.

Die Brandenburgse Poort is van natuursteen (sogenaamde Elbe-sandsteen wat in die omgewing van Dresden en in Noord-Boheme ontgin word) gemaak en volgens die vroeg-klassisistiese styl ontwerp en deur die Berlynse steenmesselaars "Zeidler & Wimmel" gebou. Die Atheense Propileeë, die monumentele ingangspoort van die Akropolis, het as voorbeeld gedien. Die poort is 26 meter hoog, 65,5 meter wyd en 11 meter diep.

Die poort is van vyf deurgange, waarvan die middelste een ietwat wyer gebou is, en twee poorthuise voorsien. Kenmerkend is die ses 15 meter hoë Doriese suile aan weerskante van die poort wat volgens die Ioniese styl met kannelures (oorlangse uitgroewings) versier is. Die voetstukke, waarop hulle rus, het 'n deursnee van 1,75 meter.

In boutegniese opsig verskil die suile van hul klassieke voorbeelde omdat hulle aan die binnekant met massiewe draende mure gebou is. Die attika en die binnekante van die deurgange is met reliëfs versier wat onder meer die heldedade van Herkules uitbeeld.

Groot standbeelde van die Romeinse oorlogsgod Mars, wat sy swaard in die skede steek, en Minerva, die godin van wysheid, met lans, is in die twee poorthuise opgerig. Die modelle vir die twee standbeelde is in 1792 deur Johann Gottfried Schadow geskep. Mars is deur Carl Friedrich Wichmann gemaak, Minerva deur Johann Daniel Meltzer. Die laasgenoemde standbeeld is tydens die Tweede Wêreldoorlog vernietig en tussen 1951 en 1952 deur 'n kopie van die beeldhouerkollektief Kranolda vervang.

Aan weerskante van die poort was oorspronklik poorthuise vir die militêre wagdienste en die belastingamptenaar geleë. Nadat die Berlynse doeane- en aksynsmuur in 1867/1868 geval het, is hierdie geboue in 1868 deur Heinrich Strack, 'n skolier van die meesterargitek Schinkel, met twee oop suilgange vervang wat by die boustyl van die poort aangepas is.

Die poort word deur 'n vyf meter hoë koperskulptuur bekroon wat eweneens deur Schadow geskep is. Dit beeld die gevleuelde Romeinse godin van oorwinning, Victoria, uit wat met haar strydwa, wat deur vier perde getrek word, die stad in ry. Sy het haar blik in oostelike rigting op die Berlynse kasteel gerig.


</doc>
<doc id="64678" url="https://af.wikipedia.org/wiki?curid=64678" title="Stalag Luft III">
Stalag Luft III

Stalag Luft III was 'n krygsgevangekamp wat deur die Duitse lugmag "Luftwaffe" tydens die Tweede Wêreldoorlog bedryf is. Die kamp het bekend geword nadat daar in 1944 'n groot ontsnappingspoging was. Die bekende rolprent "The Great Escape" is gebaseer op dié ontsnappingspoging. 

Die kamp was geleë in Sagan, Duitsland - tans staan die plek bekend as Żagań en is nou deel van Pole.

Die Duitse magte het 'n praktyk gevolg waarvolgens die verskillende militêre takke verantwoordelik was vir al die krygsgevangenes van dieselfde takke. Om hierdie rede het die Luftwaffe normaalweg die verantwoordelik gehad vir enige Gealieerde lugbemanning wat gevange geneem is. In 'n paar gevalle, is ander nie-lugmagpersoneel ook aangehou by die Stalag Luft III.

"Stammlager Luft" (letterlik "Hoofkamp, Lug") was die "Luftwaffe" se naam vir 'n krygsgevangenekamp. Terwyl die kamp aanvanklik net krygsgevangenes wat offisiere was aangehou het, was dit nie bekend onder die gewone benaming vir sulke kampe – "Offizier Lager" of "Oflag" nie. Latere kampuitbreidings het ook voorsiening gemaak vir onderoffisiere.

Die Duitse wagte is deur die gevangenes "Goons" genoem, en was, onbewus van die Geallieerde konnotasie, gewillig om die bynaam te aanvaar nadat hulle vertel is dit staan vir "German Officer Or Non-Com". Die wagte is oral waar hulle beweeg het deur gevangenes dopgehou en selfs gevolg, en 'n uitgebreide stelsel van seine is gebruik om mekaar te waarsku van hul posisie. Die wagte se bewegings is ook noukeurig aangeteken in 'n logboek op 'n rotasiebasis gehou deur Geallieerde offisiere, die sg. "Duty Pilot".

Die gevangenekamp het 'n aantal ontwerpeienskappe gehad wat ontsnapping uiters moeilik gemaak het. Die grawe van ontsnappingstonnels, in die besonder, was ontmoedig weens verskeie faktore: die kaserne behuising van die gevangenes was wat ongeveer 60 cm bokant die grond gebou, om dit makliker vir die wagte te maak om tonnelgrawery op te spoor; die kamp is gebou op grond wat 'n baie sanderige ondergrond het; die oppervlaksand was heldergeel, so dit kon maklik gesien word as iemand donkergrys sand, soos gevind onder die bogrond, rondstrooi oor die perseel, of selfs net daarvan op hul klere het. Die los sand het ook die strukturele integriteit van enige tonnel baie swak gemaak. 'n Derde verdediging teen tonnelgrawery was die plasing van seismograafmikrofone op die omtrek van die kamp, waarvan verwag is om enige klanke van grawewerk op te spoor.

Die krygsgevangenes het 'n Ontsnappingskomitee op die been gebring. Roger Bushell was die meesterbrein agter die ontsnappingspoging en het die bynaam "Big X" gekry. Bushell het sy plan een aand in die lente van 1943 aan die ontsnappingskomitee voorgelê: "Everyone here in this room is living on borrowed time. By rights we should all be dead. The only reason that God allowed us this extra ration of life is so we can make life hell for the Hun...In North Compound we are concentrating our efforts on completing and escaping through one master tunnel. No private-enterprise tunnels allowed. Three bloody deep, bloody long tunnels will be dug - Tom, Dick and Harry. One will succeed"

Bushell het daarop aangedring dat drie tonnels gegrawe moes word, ingeval een deur die Duitsers ontdek sou word. Lugkommandeur Herbert Massey, as senior Britse offisier, het self die ontsnappingspoging goedgekeur.

Die een tonnel, "Tom", is begin in 'n donker hoekie in een van die kampgeboue, "Dick" in een van die waskamers en "Harry" onder 'n stoof. Daagliks het dertig man sowat 2,5 m gegrawe. Die houtplankies van hulle beddens is gebruik om die tonnelmure te stut. Grawe en ventilasiepompe is geskep uit melkblikkies wat die Rooi Kruis by die kamp afgelewer het. Kerse is gegiet uit die vetlagie op die sop wat saans vir aandete gegee is.

Een van die grootste uitdagings was om van die grond ontslae te raak wat uit die tonnels gegrawe is. Die Suid-Afrikaners, lt. Johannes Gouws, Rupert Stevens en Clement McCarr het met 'n plan vorendag gekom. Hulle het kouse aan die binnekant van die gevangenes se broekspype vasgewerk. Toutjies is aan dié kouse vasgebind wat die gevangenes ongesiens kon vashou. Tydens die grawery is die kouse met grond gevul en later terwyl die gevangenes deur die kamp stap, is die toutjies getrek om die grond ongesiens oor die kampterrein uit te skud. 

Die gevangenes het daarin geslaag om Duitse loonboekies te vervals sodat die ontsnaptes daarmee die grens sou kon oorsteek. Ander gevangenes het Duitse gewere uit hout gesny en met potlood en skoenwaks gekleur. 

"Tom" is in Augustus 1943 deur die Duitse bewaarders ontdek en vernietig. Die manne het later ophou werk aan "Dick". "Harry" is twee weke voor die beplande ontsnappingsdag van 24 Maart 1944 voltooi. Meer as 500 man het byna 18 maande lank aan die tonnel beplan en gewerk. Die eindproduk was 100 m lank, 61 cm groot en 3 m onder die grond.

Die Duitse bewaarders het 'n sloot gegraaf en luisterapparate daarin geplaas. Dié apparate moes enige geluide veroorsaak deur die grouwerk van gevangenes opvang. Dit het egter nie gehelp nie omrede hulle sloot net 2 m diep was.

Bushell het aanvanklik beplan dat 200 gevangenes moes ontsnap deur die tonnel. Slegs 76 het daarin geslaag om op 24 en 25 Maart deur die tonnel te ontsnap. Bushell was die eerste en daarna het die ander gevolg in rangvolgorde. Slegs drie van die ontsnaptes het veiligheid bereik, 'n Nederlander en twee Noorweërs. Slegs drie en twintig van die ontsnaptes wat gevang is, is weer in krygsgevangekampe geplaas en die ander 50 is deur die Gestapo vermoor - in opdrag van Adolf Hitler. 

Agtien Duitsers is in Julie 1947 skuldig bevind aan die moord op "die vyftig", soos die slagoffers van die Stalag Luft III genoem sou word.

Beide die twee Suid-Afrikaners, Gouws en Stevens asook Roger Bushell was deel van die vermoordes. Les Brodrick, ook 'n Suid-Afrikaner, was die 52ste persoon om uit die tonnel te klim. Hy word egter dieselfde nag gevang maar word nie tereggestel nie.



</doc>
<doc id="64679" url="https://af.wikipedia.org/wiki?curid=64679" title="Gera">
Gera

Gera is 'n Duitse stad en die derde grootste nedersetting in die deelstaat Thüringen na die hoofstad Erfurt en Jena. Gera is aan die Weiße Elster-rivier geleë en vorm in administratiewe opsig 'n selfregerende munisipaliteit.

Gera het historiese belang as hoofstad van die Prinsdom van Reuss jongere lyn (1848 tot 1918) en van die Volksstaat Reuss (1918 tot 1920). Met die begin van die industrialisering in die 19de eeu het Gera 'n ekonomiese en 'n vinnige bevolkingsgroei ervaar. In die bloeityd van die tekstielbedryf was Gera en van die rykste stede in Duitsland. Met die bou van die hoofstasie het Gera 'n belangrike knooppunt vir spoorwegvervoer geword.

In die Tweede Wêreldoorlog is Gera deur lugaanvalle gedeeltelik vernietig. Ná die stigting van die Duitse Demokratiese Republiek het Gera in 1952 die hoofstad van die gelyknamige distrik geword. Met die Duitse hereniging in 1990 het Gera een van drie sentrale stede in Thüringen geword.


</doc>
<doc id="64681" url="https://af.wikipedia.org/wiki?curid=64681" title="Zwickau">
Zwickau

Zwickau (Wes-Saksies: "Zwigge") is 'n Duitse stad in die suidweste van die deelstaat Sakse en 'n sentrum in die Metropolitaanse gebied van Sentraal-Duitsland. Zwickau is aan die Zwickauer Mulde-rivier geleë en vorm in administratiewe opsig 'n selfregerende munisipaliteit.

Die eerste verwysing van die "territorio Zcwickaw" was in 1118 en tussen 1192 en 1212 het Zwickau Stadstatus gekry. Tans is Zwickau die vierde grootste nedersetting in die deelstaat Sakse na die hoofstad Dresden, Leipzig en Chemnitz. 

Zwickau is veral bekend as "Automobil- und Robert-Schumann-Stadt" en is die wieg van die motorbedryf in Sakse. Die stad het 'n meer as honderdjarige tradisie, wat begin het met die stigting van die Horch- en Audi-werke. In die Duitse Demokratiese Republiek het die Auto Union en Sachsenring die produksie aangehou, wat veral bekend is vir die Trabant. Ná die Duitse hereniging in 1990 het Volkswagen die Volkswagen Sachsen GmbH gestig.

Die in 2004 gestigte August-Horch-museum en die Westsächsische Hochschule Zwickau is die bekendste kultuur- en onderwysinstellings in die stad.


</doc>
<doc id="64687" url="https://af.wikipedia.org/wiki?curid=64687" title="Johannes Gouws">
Johannes Gouws

Johannes Stephanus Gouws (13 Augustus 1919 in Bultfontein - 29 Maart 1944 in München, Duitsland) was 'n Suid-Afrikaanse vlieënier tydens die Tweede Wêreldoorlog en het bekend geraak weens sy deelname aan die groot ontsnapping uit Stalag Luft III op 24 Maart 1944. 

Gouws was die oudste van vier kinders en het sy laerskooljare op 'n plaasskool naby sy ouers se familieplaas, Dankbaarheid, naby Bultfontein deurgebring. Hy het gematrikuleer aan die Hoërskool Bultfontein en daarna aansoek gedoen vir vliegopleiding by die lugmag. Sy aansoek is afgekeur weens sy swak Engels. Hy werk vir 'n jaar vir die Polisie en skryf daarna in vir 'n B.Sc-graad aan die Universiteit van die Vrystaat. Hier het sy Engels verbeter en hy neem deel aan 'n vliegopleidingsprogram vir studente. 

Hy doen weer aansoek by die lugmag en sy aansoek word aanvaar gedurende Mei 1940. Na sy opleiding vertrek hy na Noord-Afrika as lid van 41 Eskader vanaf Brandfortstasie gedurende Mei 1941. Hy doen 'n noodlanding op 18 Augustus 1941 in Abessenië (deesdae Ethiopië) na enjin probleme. Hy en sy mede-vlieënier bereik veiligheid na nege dae se omswerwinge in die woestyn. Hy keer terug na Suid-Afrika vir 'n kort vakansie en vertrek daarna na Libië as deel van 40 Eskader. Hy word gedurende April 1942 in sy Tomahawk afgeskiet en word na die krygsgevangenekamp Stalag Luft III naby Sagan in Duitsland geneem.

Daar was ongeveer 1,200 gevangenes in die kamp, 'n klompie was Suid-Afrikaners. Roger Bushell was die hoof van die ontsnappingskomitee. Gouws was deel van die groepie wat 'n oplossing moes bedink om van die grond ontslae te raak wat uit die tonnels kom. Tydens die aand van 24 Maart 1944 ontsnap Gouws, hy was die vierde persoon wat by die tonnel uit is. Gouws en 'n mede Suid-Afrikaner, Rupert Stevens, vorder maklik per trein tot by die Switserse grens.

By Lindau word hulle egter weer gevang toe 'n Duitser snuf in die neus gekry het en die Engelse groetwoord "goodbye" gebruik het om hulle met die groetslag te toets. Stevens reageer egter daarop in Engels en hulle word weer gevang. Gouws en Stevens word per trein geneem na Munchen deur die militêre polisie. Op 28 Maart 1944 word drie Gestapo agente opdrag gegee om Gouws en Stevens te vermoor. Die agente neem dié twee op 'n motorrit uit Munchen en stop later in die platteland, kamstig sodat die twee hulle self kon verlig. 'n Agent genaamd Schneider skiet beide. Hulle word veras in Munchen.

Eers op 17 Mei 1944 word Johannes Gouws se ouers, Johannes en Kitty, per telegram ingelig dat hul seun dood is. Johan Schneider is in Julie 1947 skuldig bevind aan moord op die twee.




</doc>
<doc id="64698" url="https://af.wikipedia.org/wiki?curid=64698" title="Port Shepstone-vuurtoring">
Port Shepstone-vuurtoring

Die Port Shepstone-vuurtoring is 'n 8 m hoë, ronde gietystertoring in Port Shepstone, by die mond van die Umzimkulurivier aan die suidkus van KwaZulu-Natal. Dit is op 10 Maart 1905 in gebruik geneem.

Die vuurtoring is met 'n geruite swart-en-wit patroon geverf. Die elektriese lig, gemonteer op 'n roterende stelsel, lewer 1 130 000 CD en kan 26 seemyle ver gesien word. Die lig flits een keer elke 6 sekondes en het 'n fokale vlak van 24 m bo die hoogwatermerk.



</doc>
<doc id="64699" url="https://af.wikipedia.org/wiki?curid=64699" title="Numbers (programmatuur)">
Numbers (programmatuur)

Numbers is ’n sigbladtoepassing wat deur Apple Inc. ontwikkel is as deel van die iWork-kantoorpakket saam met Pages en Keynote. Numbers 1.0 is op 7 Augustus 2007 aangekondig en is die nuutste toepassing in die iWork-pakket en werk met Mac OS X Tiger en nuwer bedryfstelsels. Op 27 Januarie 2010 het Apple ’n nuwe weergawe van Numbers vir die iPad met ’n nuwe aanrakingskoppelvlak bekendgestel.

Numbers gebruik ’n vryevorm “doek”-benadering wat tabelle verlaag tot een van baie verskillende mediatipes wat op die blad geplaas word. Ander media soos kaarte, grafieke en teks word as gelykes hanteer. In vergelyking gebruik tradisionele sigblaaie soos Microsoft Excel die tabel as die primêre houer met ander media wat daarop geplaas word. Numbers sluit ook funksies van die primitiewe Lotus Improv in, veral die gebruik van formules wat gebaseer is op reekse eerder as selle. In teenstelling met Improv se gebruik van multidimensionele databasisse, word hierdie funksies egter geïmplementeer deur gebruik te maak van tradisionele sigbladkonsepte. In ’n poging om die visuele voorkoms van sigblaaie te verbeter, sluit Numbers ook ’n aantal stilistiese verbeterings in. Tydens die bekendstellingsdemonstrasie het Steve Jobs ’n meer bruikbare koppelvlak en beter beheer oor die voorkoms en aanbieding van datatabelle.

Numbers werk ietwat anders as tradisionele sigblaaie soos Microsoft Excel en Lotus 1-2-3. In die tradisionele model is die sigblad die eersteklas burger van die stelsel wat beteken dat dit die primêre koppelvlak is om in te werk, asook die houer vir ander tipes media soos grafieke. In teenstelling gebruik Numbers ’n “doek” as die basiese houer-objek en blaaie is slegs een van vele objekte wat binne die doek geplaas kan word.

Die verskil is nie net semanties nie. Vir ’n sigblad om ’n groot werksoppervlak te voorsien moet die X- en Y-asse uitstrek tot so ver moontlik (die ideaal is tot oneindig), maar is normaalweg beperk tot ’n kleiner dimensie. Sommige van die selle wat deur die gebruiker geselekteer word, bevat data. Data word gemanipuleer deur van formules wat in ander selle in dieselfde sigblad geplaas word, gebruik te maak. Die resultaat word dan vertoon in die sel se aansig. Die res van die sigblad is ongebruik. Blaaie word dikwels baie ingewikkeld wanneer data ingevoer word, intermediêre waardes van formules uitgewerk word en uitvoervelde gebruik word met oop spasies tussenin. Om hierdie kompleksiteit te bestuur laat Excel ’n mens toe om die selle wat nie belangrik is nie (gewoonlik met intermediêre waardes), weg te steek.

In teenstelling hiermee het Numbers nie ’n onderliggende sigblad in die tradisionele sin nie, maar gebruik dit indiwiduele tabelle vir dieselfde basiese doel. Tabelle is ’n versameling van X- en Y-selle, soos ’n blad, maar strek slegs tot sover as wat die data gaan. Elke seksie van data, of uitset van formules, kan gekombineer word in ’n bestaande tabel, of in ’n nuwe tabel geplaas word. Tabelle kan deur die gebruiker op een of meerdere doeke ingevoer word. Waar ’n tipiese Excel-blad oraloor data het, kan ’n Numbers-doek dieselfde uitset verkry deur kleiner indiwiduele tabelle wat dieselfde data bevat.

Neem ’n eenvoudige sigblad wat gebruik word om die gemiddelde waarde van alle motorverkope in een maand vir ’n gegewe jaar te bereken. Die sigblad bevat dalk die motornommer of -naam in kolom A, die hoeveelheid motors in kolom B en die totale inkomste in kolom C. Die gebruiker wil die volgende taak voltooi: “bereken die gemiddelde inkomste per motor wat verkoop is deur die totale inkomste te deel deur die hoeveelheid kotors wat verkoop is en plaas die antwoord in kolom D.” Vanuit die gebruiker se perspektief het die waardes in die sel semantiese inhoud, dit is “motors verkoop” en “totale inkomste” en hulle wil dit manipuleer om ’n uitset waarde, “gemiddelde prys”, te verkry.

In tradisionele sigblaaie gaan die semantics waarde van die getalle verlore. Die nommer in sel B2 is nie “die getal motors wat in Januarie verkoop is” nie, maar eenvoudig “die waarde in sel B2.” Die formule vir die berekening van die gemiddelde is gebaseer op manipulering van die selle, in die vorm codice_1. Aangesien die sigblad nie bewus is van die gebruiker se begeerte om D ’n uitsetkolom te maak nie, kopieer die gebruiker daardie formule in elke sel in D. Die formule dui egter op data op verskillende rye en moet dit aangepas word soos wat dit in die selle in D gekopieer word om die verwysing na die korrekte ry aan te dui. Excel outomatiseer hierdie stap deur gebruik te maak van ’n relatiewe verwysingstelsel wat werk solank die selle hul ligging relatief tot die formule behou. Hierdie stelsel verlang egter van Excel om enige veranderinge wat aangebring is aan die uitleg van die blad by te hou, en die formules aan te pas.

Gedurende die ontwikkeling van Improv het die Lotus-span ontdek dat hierdie soort formules moeilik was om te gebruik en toekomstige veranderinge in die uitleg van die sigblad teengewerk het. Hulle oplossing was om die gebruiker die semantiese inhoud van die blaaie eksplisiet te definieer - sodat die B-kolom “motors verkoop” aangedui het. Hierdie datareekse het bekendgestaan as “kategorieë”. Formules is geskryf deur te verwys na hierdie kategorieë se naam. Dit het ’n nuwe kategorie geskep wat, indien dit verlang is, vir vertoning in die blad geplaas kon word. Deur gebruik te maak van die motorvoorbeeld sou die formule in Improv wees codice_2. Veranderinge aan die uitleg van die blad sou nie die formules affekteer nie; die data bly gedefinieer ongeag van waar die geskuif word. Dit het ook beteken dat formules wat intermediêre waardes bereken nie noodwendig in dieselfde blad moes wees nie en dus geen spasie sou opgebruik nie. Die negatiewe van Improv se benadering is dat dit meer inligting vooruit nodig het en dus minder geskik was vir “vinnige en vuil” berekeninge of basiese lysopstelling.

Numbers gebruik ’n hibriedebenadering vir die skep van formules en ondersteun die gebruik van benoemde data soos Improv, maar implementeer dit in ’n blad soos Excel. In basiese werking kan Numbers gebruik word net soos Excel; data kan op enige plek ingevoer word en formules kan geskep word deur na die data in ’n sel te verwys. Indien die gebruiker egter ’n opskrif in die tabel intik, iets wat ’n mens normaalweg doen, gebruik Numbers dit om outomaties ’n benoemde reeks te bou vir die selle in daardie ry of kolom. Indien die gebruiker byvoorbeeld “maand” by A1 intik en dan die name “Januarie”, “Februarie”… in die selle daaronder, skep Numbers ’n benoemde reeks vir die selle A2 tot A13 en word die naam “maand” daaraan gekoppel. Dieselfde is waar wanneer die gebruiker die getalle intik vir verkope en inkomste. Die gebruiker kan die gemiddelde formule skryf in ’n kategorie-agtige teksformaat, codice_3. Die formule sal die geskikte data vind en die resultate van die rye afsonderlik bereken. Soos Improv verwys hierdie formule nie na die fisiese ligging van die data in die blad nie, dus kan die blad dramaties gewysig word sonder om ’n mislukking van die formule te veroorsaak.

Soortgelyk aan Improv kan formules in Numbers verteenwoordig word as ikone wat hulle in staat stel om op die blad rondgeskuif te word. Een noemenswaardige voorbeeld hiervan is ’n sybalk wat die som, gemiddeld en ander basiese berekeninge vir die huidige seleksie in die aktiewe tabel bevat. Dit dien as ’n funksie soortgelyk aan die som wat verskyn aan die onderkant van ’n Excel-venster. Die gebruiker kan egter een van die funksie-ikone vanuit die sybalk sleep tot op die blad om die formule in daardie ligging te laat verskyn. Die formulelys toon al die formules wat gebruik is in die sigblad in ’n afgesonderde area en laat wysigings asook maklike navigasie na hul gebruik in die blad toe.

Numbers ’09 bevat 292 ingeboude funksies wat in formules gebruik kan word. Dit is in teens telling met Excel se 338 funksies. Baie van die funksies in Numbers is identies aan dié in Excel; die wat nie daar is nie is dikwels verwant aan statistiek alhoewel hierdie area baie verbeter is in Numbers ’09.

Numbers ’09 sluit ’n stelsel in vir die kategorisering van data soortgelyk aan draaitabelle. Draaitabelle is in Improv bekendgestel en is gemanipuleer deur die kategorieopskrifte te sleep, waardeur gebruikers in staat gestel word om rye vinnig in kolomme om te skakel en andersom. Alhoewel Numbers soortgelyke sleepbare opskrifte het, ontbreek hierdie manier van direkte manipulasie. In plaas daarvan plaas Numbers opspringkeuselyste in die kolomopskrifte wat die gebruiker in staat stel om veelvuldige rye te laat krimp tot slegs die totale (somme, gemiddeldes, ens.) wys wat gebaseer is op die data wat algemeen oor die rye voorkom. Dit is dieselfde basiese funksionaliteit as ’n draaitabel maar skort die gemak van herrangskikking en ander gevorderde funksionaliteite van die Improv-model. ’n Tabel wat byvoorbeeld soos volg lyk:
kan opgesom word as:

of:

Maar ’n ware draaitabel sal ook die tabel “roteer” en dit soos volg opsom:

wat voorsiening maak vir ’n lys van take met datums, koste en kategorieë om omgeskakel te word in ’n kontantvloeivooruitskatting waar die datums oor tyd vertoon word en die koste per kategorie opgesom word.

Aangesien Numbers die doek gebruik as die basis vir die dokument word media nie gebind aan die tabelle nie. ’n Mens kan ’n Numbers-tabel opbou met ’n versameling van foto’s en geen tabelle nie. In tipiese gebruik word een of meer tabelle op die doek geplaas en gestileer om slegs die belangrike data te vertoon. Kaarte en etikette word normaalweg rondom die tabel geposisioneer. Ander media, soos foto’s of illustrasies, kan ook toegevoeg word. Daar is na Numbers se vertoningsgerigte model verwys as ’n “bladuitleg- en aanbiedingstoepassing vermom as ’n sigbladtoepassing”.

Soos ander produkte in die iWork-reeks, sluit Numbers ’n verskeidenheid van style en uitlegontwerpe in wat deur professionele illustreerders ontwerp is. Wanneer ’n Excel-blad in Numbers oopgemaak word, word ’n gladde lettertipe, skoon uitleg en kleurkeuse verkry. Dit kan gewysig word deur een van die sjablone te gebruik en weer na ’n Excel-lêer uitgevoer word met die styl wat behoue bly. Numbers laat die gebruiker ook toe om blaaie in Excel-formaat te e-pos in ’n enkele stap, of dit kan gedeel word op Apple se iWork.com webblad.

Numbers ondersteun apparatuursleutelborde soos die Logitech Ultrathin Keyboard Cover vir iPad. Pyltjies en snelsleutels word ook ondersteun.

Numbers is goed ontvang deur die pers, veral weens die teksgebaseerde formules, skoon koppelvlak en maklike gebruik. MacWorld het dit goeie punte gegee, veral die nuwe weergawes, met Numbers ’09 wat vier uit vyf muise gekry het. Hulle het egter ’n paar algemene probleme uitgewys, veral probleme wanneer na Excel uitgevoer word en die onvermoë om selle te “sluit” om te verhoed dat hulle skuif wanneer die tabel gerol word. Numbers vir die iPhone en iPad het soortgelyke gunstige ressensies ontvang.

Weergawe 3.0 van Numbers het egter talle klagtes ontvang weens die verlies aan belangrike sakefunksies met die Apple-ondersteuningsgemeenskap wat in ’n verhouding van 10 tot 1 ongelukkig is met die nuwer weergawe van Numbers.




</doc>
<doc id="64702" url="https://af.wikipedia.org/wiki?curid=64702" title="Nonnetjie-uil">
Nonnetjie-uil

Die Nonnetjie-uil ("Tyto alba") is 'n uil met 'n hartvormige, wit gesigskyf en buitengewoon klein swart ogies.

Uiteenlopend, van woestyne tot klam savanne. Dikwels aangetref naby mense se huise en in mensgemaakte strukture.

Wisselende roepe, waarvan die algemeenste 'n onheilspellende 'sjreee' is.




</doc>
<doc id="64706" url="https://af.wikipedia.org/wiki?curid=64706" title="Annake de Villiers">
Annake de Villiers

Annake de Villiers (1975 - 24 April 2012) was 'n bekende en veelsydige Suid-Afrikaanse violis. Sy het solo-uitvoerings aangebied en saam met verskeie simfonie-orkeste opgetree. Sy het ook saam met talle kunstenaars, waaronder Lize Beekman, Rocco de Villiers, Coenie de Villiers en die pianis Janine Neethling opgetree.

De Villiers het in 1993 aan die Hoërskool Sentraal gematrikuleer. In 1996 ontvang sy haar B.A.-musiekgraad aan Kovsies, waarna sy haar professionele loopbaan by die destydse TRUK-orkes begin het.

Sy is drie keer genooi om vir die prins van Djedda in die Seychelle op te tree. In 2004 het sy saam met die Amerikaanse popsanger Josh Groban tydens sy plaaslike toer opgetree.

De Villiers was die eks-vrou van die operasanger Jannie Moolman. Hulle het hul planne om te skei in 2010 aangekondig. 

De Villiers het haarself op haar pa se plaas Bankpan naby Steynsrus in die kop geskiet. Sy was alleen saam met ­Lize Beekman tuis. Die rewolwer, 'n .38-Special, het aan haar pa behoort.


</doc>
<doc id="64707" url="https://af.wikipedia.org/wiki?curid=64707" title="Pokkel-suiervis">
Pokkel-suiervis

Die Pokkel-suiervis ("Apletodon pellegrini") is 'n vis wat voorkom aan die weskus van Afrika vanaf Senegal tot by Port Alfred. In Engels staan die vis bekend as die "Chubby clingfish".

Die vis word tot 5 cm lank en het 'n dubbelle suier op die kop.





</doc>
<doc id="64708" url="https://af.wikipedia.org/wiki?curid=64708" title="Swartstreep-kardinaal">
Swartstreep-kardinaal

Die Swartstreep-kardinaal ("Apogon nigrofasciatus") is 'n vis wat voorkom in die Indiese-Pasifiese area en aan die ooskus van Afrika tot by suidelike Mosambiek. In Engels staan die vis bekend as die "Blackstripe cardinalfish".





</doc>
<doc id="64709" url="https://af.wikipedia.org/wiki?curid=64709" title="Stekelwang-kardinaal">
Stekelwang-kardinaal

Die Stekelwang-kardinaal ("Apogon fraenatus") is 'n vis wat voorkom in die Indiese-Pasifiese area en aan die ooskus van Afrika vanaf die Rooisee tot by die Aliwal-bank naby Durban. In Engels staan die vis bekend as die "Spurcheek cardinal".





</doc>
<doc id="64710" url="https://af.wikipedia.org/wiki?curid=64710" title="Haanknorder">
Haanknorder

Die Haanknorder ("Pomadasys multimaculatus") is 'n vis wat slegs voorkom langs die ooskus van Afrika vanaf Zanzibar tot by Algoabaai. In Engels staan die vis bekend as die "Cock grunter".

Die vis het verskeie donker kolle op die kop sowel as die lyf.





</doc>
<doc id="64718" url="https://af.wikipedia.org/wiki?curid=64718" title="Mount Whitney">
Mount Whitney

Mount Whitney is die hoogste bergpiek in die samehangende staatsgebied van die Verenigde State op 'n hoogte van 4 421 meter bo seevlak. Die piek, wat na die staatsgeoloog Josiah Whitney (1819–1896) vernoem is, maak deel uit van die Sierra Nevada-bergreeks.

Mount Whitney is op die grens tussen die Kaliforniese counties Inyo en Tulare geleë, 136,2 kilometer wes-noordwes van die laagste punt in Noord-Amerika, "Badwater" in die Nasionale Death Valley-park (86 m benede seevlak). Sy westelike helling is binne die grense van die Nasionale Sequoia-park geleë, terwyl die bergspits die einde van die John Muir-staproete vorm wat vanaf Happy Isles in die Yosemite-vallei oor 'n afstand van 341 km na Mount Whitney loop. Die oostelike helling maak deel uit van die Nasionale Inyo-bosgebied in Inyo County.


</doc>
<doc id="64719" url="https://af.wikipedia.org/wiki?curid=64719" title="ATKV-Prosaprys">
ATKV-Prosaprys

Die ATKV-Prosaprys is 'n letterkunde prys wat jaarliks deur die ATKV aan 'n Afrikaanse skrywer vir die beste gewilde prosawerk wat gedurende die voorafgaande kalenderjaar verskyn het toegeken word. Die prys is vir die eerste keer in 1984 aan Dalene Matthee vir haar boek Kringe in ’n bos toegeken.

Enkele vorige wenners:


</doc>
<doc id="64721" url="https://af.wikipedia.org/wiki?curid=64721" title="Kringe in ’n bos">
Kringe in ’n bos

Kringe in 'n bos (1984) is 'n Afrikaanse roman deur Dalene Matthee. Dit is die eerste boek in haar reeks van vier bosromans wat in die Knysnabos afspeel. Die boek is reeds in Engels, Portugees, Nederlands, Frans, Yslandies, Spaans, Hebreeus, Duits, Sweeds, Italiaans, Fins en Noorweegs vertaal.



</doc>
<doc id="64722" url="https://af.wikipedia.org/wiki?curid=64722" title="Moerbeibos">
Moerbeibos

Moerbeibos (1987) is 'n Afrikaanse roman deur Dalene Matthee. Dit is die derde boek in haar reeks van vier bosromans wat in die Knysnabos afspeel.



</doc>
<doc id="64724" url="https://af.wikipedia.org/wiki?curid=64724" title="Toorbos">
Toorbos

Toorbos (2003) is 'n Afrikaanse roman deur Dalene Matthee. Dit is die laaste boek in haar reeks van vier bosromans wat in die Knysnabos afspeel.



</doc>
<doc id="64733" url="https://af.wikipedia.org/wiki?curid=64733" title="Liza Brönner">
Liza Brönner

Liza Brönner is 'n Afrikaanse sanger en liedjieskrywer. Haar debuutalbum, "Onderstebo" is op 21 September 2009 deur EMI vrygestel. Hierdie album is herverpak en op 29 Maart 2010 met vier nuwe snitte as "Asemloos" uitgereik (ook deur EMI). Haar derde album, "Vir eers is dit net ek..." is op 01 September 2011 deur HIT Records vrygestel. Hierdie album is opgeneem en verwerk deur Johan Rautenbach wat vele bekende Suid-Afrikaanse sangers se albums reeds met groot sukses opgeneem het (onder andere die van Eden, Lianie May, Bok van Blerk, Bobby van Jaarsveld, ens.) In Mei 2013 wen Brönner 'n werklikheidsprogram wat 'n plaasvervanger vir die rol van Liefling (gebaseer op die rolprent) soek, om die verhoogstuk aan te pak. Sy lewer 'n puik vertolking van die hoofrol, "Liefling" teenoor die bekende Bobby van Jaarsveld.

Ná 2 jaar se optredes en promosiewerk vir haar album, "Vir eers is dit net ek" het 2Brothers Entertainment haar nuwe album, "Jy het my gevind" aangekondig.

Desember 2014 - "Liefling" teater produksie by die Teatro, Montecasino. Die 1ste Afrikaanse musiekblyspel by die Teatro. Liza speel die rol van "Liefling" teenoor Bobby van Jaarsveld.





Liza is betrokke by die Hanna Charity and Empowerment Foundation waar hul missie is om met die arm en gemarginaliseerde mense van Suid-Afrika hande te neem. Hulle bied persoonlike aandag en direkte voordele vir die kinders, die jeug, oumense en hul families sodat hulle met waardigheid kan leef, hul gewenste potensiaal te bereik en ten volle deel te neem in die samelewing.

"Liefling" Teatro Montecasino



</doc>
<doc id="64746" url="https://af.wikipedia.org/wiki?curid=64746" title="Wally Hayward">
Wally Hayward

Wallace ("Wally") Henry Hayward (10 Julie 1908 – 28 April 2006) was 'n Suid-Afrikaanse atleet met 'n 60 jare lange loopbaan. Hy het die Comrades-maraton vyf keer gewen en dié afstand van 90 kilometers vir die laaste keer net voor sy tagtigste verjaarsdag voltooi.

Hy is in Johannesburg gebore en oorlede. Hy is in 2006 op 97-jarige ouderdom, enkele dae voor die jaarlikse Wally Hayward-marathon wat na hom vernoem is, oorlede.

Hayward wen die Comrades-maraton tydens sy eerste probeerslag in 1930 op 21 jarige ouderdom (die jongste atleet op daardie stadium). Eers twintig jaar later neem hy weer deel en wen dit vanaf 1950 tot 1954, behalwe in 1952 toe hy verkies het om eerder Suid-Afrika tydens die 1952-Olimpiese Somerspele in Helsinki te verteenwoordig. Hy eindig in die tiende plek tydens die Olimpiese marathon-byeenkoms.

In 1951 en 1953 breek hy die afdraande-rekord (die eerste atleet onder 6 uur), en in 1954 breek hy die opdraande-rekord en word so op 45-jarige ouderdom die oudste man om die wedloop te wen (die rekord is later deur Vladimir Kotov in 2004 gebreek).

In 1988 keer hy terug om weer aan die Comrades deel te neem. Hy voltooi dit vinniger as die helfte van die hardlopers met 'n tyd van 9h44m.
Wally sorg vir 'n dramatiese einde in 1989, die daaropvolgende jaar, toe hy afdraande-wedloop op die ouderdom van 80 voltooi. Daar was skaars 'n droë oog in die stadion toe hy in 'n ooglopende swak toestand oor die wenlyn strompel, slegs 1 minute en 57 sekondes voor die afsnytyd, waarna hy sy skoene permanent ophang. Tot vandag hou hy die rekord vir die oudste persoon om die Comrades-maraton te voltooi.

In 1953 breek hy rekords in die "London to Brighton Marathon", die "Bath to London 100-miler" en die "24-hour track race".

Tydens die Statebondspele in 1938 wen hy die brons medalje in die 6 kilometer kompetisie in Sydney. In die 3 myl kompetisie geëindig hy vierde.

Hayward het tydens die Tweede Wêreldoorlog in Noord-Afrika en Italië geveg en het in 1942 die "British Empire Medal" vir dapperheid vir sy optrede by El Alamein in Egipte verdien.

Hy is in Desember 1934 met Gladys Catto getroud. Een dogter, Gwenolyn, is in Oktober 1935 uit die huwelik gebore. In 1957 skei Wally en Gladys, waarna hy in 1971 met sy tweede vrou, Bertha Bland getroud is.

In 1953 het hy 'n klein donasie vir reiskostes aanvaar terwyl hy in Brittanje gekompeteer het. Derhalwe verklaar die Suid-Afrikaanse Atletiek en Fietsry Assosiasie hom as 'n professionele atleet, en plaas 'n verbod op sy deelname aan amateur wedlope. Die verbod is uiteindelik in 1974 opgehef.


</doc>
<doc id="64748" url="https://af.wikipedia.org/wiki?curid=64748" title="Wally Hayward-marathon">
Wally Hayward-marathon

Die Wally Hayward-marathon is 'n jaarlikse maraton wat op 1 Mei, op werkersdag, in Centurion, Suid-Afrika aangebied word. Die marathon is gewoonlik die laaste, of een van die laaste kwalifiserende wedlope vir die Comrades-marathon. Naas die maraton word 'n halfmarathon (21.1 Km), 'n wedloop oor 10 km en 'n pretwedloop oor 5 km ook aangebied. Die wedloop begin en eindig by die Hoërskool Zwartkop in Centurion en is na die legendariese Comrades-atleet Wally Hayward vernoem.



</doc>
<doc id="64753" url="https://af.wikipedia.org/wiki?curid=64753" title="NG gemeente Steytlerville">
NG gemeente Steytlerville

Die NG gemeente Steytlerville is 'n gemeente van die Nederduitse Gereformeerde Kerk op die gelyknamige dorp in die westelike helfte van die Oos-Kaapse platteland. Dit was in 2012 een van die 26 gemeentes in die Sinode van Oos-Kaapland met minder as 200 belydende lidmate toe die gemeente se lede op 187 gestaan het.

Die gemeente Uitenhage het tydens die bediening van ds. Alexander Smith gestrek tot anderkant Baviaanskloof, maar was van 1864 af 'n deel van die NG gemeente Willowmore. Soos hy moes sy opvolger, ds. A.I. Steytler, sowat tien jaar lank jaarliks besoek bring aan hierdie deel van sy uitgestrekte gemeente, wat destyds onder meer ook die hawestad Port Elizabeth ingesluit het.

Tussen Verschfontein en Rietfontein was daar 'n erfpagplaas van die regering, Doorschpoort, destyds bekend as 'n "Goewerments leg-plek" (dus 'n vrye regeringsplaas) waarvan trekboere tydens kwaai droogtes geredelik gebruik gemaak het weens die goeie water en weiding in en om die Grootrivier. Spoedig het die plek egter die onwelriekende naam van "Die Goddelose Sodom" verwerf. By geleentheid van sy jaarlikse buitediens-besoeke aan Verschfontein en Rietfontein en omstreke het ds. Steytler die mense hier begin bearbei met die oog op afstigting van die ou moedergemeente, wat reeds in 1817 as slegs die tweede gemeente in die Oostelike Provinsie gestig, 25 jaar ná NG gemeente Graaff-Reinet, die eerste. By geleentheid van 'n spesiale tentdiens aan die oewer van die Grootrivier, teen die begin van 1875, is besluit om die plaas Doorschpoort van die regering te koop teen die bedrag van £3 800. Hier sou die toekomstige dorp en gemeente dan aangelê word.

Op die stigtingsvergadering van die gemeente, wat nou onder die Ring van Albanie sou ressorteer, is besluit om dadelik met die bou van 'n tydelike kerk te begin ten einde verdere tentdienste uit te skakel. Op dieselfde vergadering is voorstelle gevra vir die naam vir die toekomstige dorp en gemeente. Met die oog op die ysere wil van ds. Steytler, wat alle struikelblokke te bowe gekom het in sy beywering vir afstigting, gee hy gevolglik die naam Steytlerwil aan die hand. Op 10 Junie 1876 is die gemeente amptelik gestig en staan sedertdien as sodanig bekend, maar met die spelling Steytlerville. 

Op 14 Augustus 1887 is die eerste leraar in die persoon van prop. J.E.T. Weitz hier georden en bevestig. Op 5 Mei 1906 lê hy die hoeksteen van die dorp se statige kerkgebou met sitplek vir ruim 1 500 kerkgangers, byna tien maal meer as die huidige (2015) getal lidmate. Die gebou is voltooi teen 'n koste van £15 000, £1 500 meer as die NG gemeente Beaufort-Wes se kerkgebou, wat op 22 September 1894 ingewy is, en ruim £8 000 meer as die NG gemeente Molteno se imposante kerkgebou, wat op 20 April 1906 ingewy is. Die argitek van Steytlerville se kerkgebou was Folkert Wilko Hesse. 

In die dorp se worsteljare, byvoorbeeld om die erwe van water te voorsien, sy uitgawes en inkomste te laat klop, was dit die Kerkraad wat hom vergadering ná vergadering met dorpsake moes besig hou. Hierdie liggaam het gesit en beraadslaag soos 'n sakeonderneming. Ds. Weitz was selfs vir 'n tydperk voorsitter van die munisipaliteit. Dis onbekend of hy ook as burgemeester in die openbaar moes optree. 

In 'n vergadering van 21 Julie 1890 kry ds. Weitz buitengewone mag om as voorsitter van die kerkraad erwe en grond namens die raad aan kopers van erwe oor te dra. Sy aandag is in beslag gehou deur dorpsake, aansoeke om verlof tot die aanvra van dranklisensies en dergelike dinge. As die Kerkraad al die aansoeke toegestaan het, sou die dorp meer as een hotel en meer as een drankwinkel gehad het. Dikwels het spesiale kerkraadsvergaderings voorgekom. In hierdie vergaderinge is sekulêre sake afgehandel. Die leraar was die geestelike leier van die gemeente, maar ds. Weitz was veel meer as dit. Sy nagedagtenis word in hierdie verband met opregte dankbaarheid gedenk. Aan nie-bepaalde kerklike werk het hy in sy beste lewensjare sy beste kragte gewy. Hy self het elke kerkraadsvergadering met gebed geopen en self sonder uitsondering elke vergadering met gebed gesluit. 

Ongelukkig het geestelike werk skade gely. In die vergadering van 3 Julie 1902 is onder meer genotuleer: "De Vergadering acht het wenschelijk haar rechten op gronden op der haar beheer te verkoopen aan de Munisipaliteit, ten einde haar aandacht meer ongestoord te wyden aan de geestelike belangen der gemeente. Daar wordt besloten vertegenwoordigers uit de gemeente byeen te roepen tot eene vergadering op 5 Augustus 1902 ten einde de gevoelens van de vertegenwoordigers te vernemen." Van besondere betekenis is die gedagte dat die kerkraad sy aandag meer ongestoord wil wy aan die geestelike belange van die gemeente. Van hierdie vergadering was ds. Weitz die voorsitter. 

Nadat hierdie leraar uit Steytlerville vertrek het, het hy 'n brief onder datum 29 Junie 1908 aan die kerkraad geskryf waarin hy die kerkraad bedank "vir die liefde en verdraagsaamheid hom altyd bewys gedurende sy meer as 20 jaar dienstyd in die gemeente en bid die Here sy rykste seën die gemeente toe". Konsulent D.A. Cilliers het as voorsitter van die vergadering opgetree. Nog 'n brief, onder datum 19 Maart 1910, is gerig aan die heer Hendrik Kilian van Bosrivier, waarin ds. Weitz die kerkraad vra om sy portret wat uit die konsistorie verwyder is, as geskenk aan hom te gee. Die Raad staan sy versoek in vergadering geteken op 29 Julie 1912 toe.

Dis moontlik sy laaste brief (volgens Kerkraadsnotule Junie 1920) waarin die oudleraar vra dat sy toestand aan die gemeente bekendgemaak en om hulp gevra sal word. Daar word besluit om dit aan die gemeente bekend te maak en by die diens op Saterdagaand voor die Julie-Nagmaal by die deure te kollekteer. "Sy nagedagtenis wek elke keer by ons 'n tere gevoel van medemenslikheid," het L.J. Schonees in die gemeente se eeufeesgedenkboek van 1976 geskryf.

Diepe droefheid in die hart van die gemeente het plek gemaak vir vreugde by die lig van die nuwe dag: die Nagmaal van Julie 1910. Dit was 'n gedenkwaardige dag vir die gemeente wat sy eerste Nagmaal met sy nuwe leraar, ds. G.J. Malherbe (1910-1916), gehou het. Sedert die inwyding van die nuwe kerkgebou in 1907, was hierdie opkoms die grootste in die lewe van die gemeente. Selfs daardie lidmate wat — soos 'n broeder-ouderling dit uitgedruk het — "een streep hadden getrokken tusschen hen en hun kerk", ja, daardie lidmate wat hulle verband met hulle kerk na die droewige gebeurtenis verbreek het, het by hierdie geleentheid opgekom, om aan die feesvreugde deel te neem. 

Hierna het 'n nuwe gees van liefde en vrede, van getroue bywoning van die eredienste en van waardering van die huisgodsdiens in die gemeente posgevat. Ds. Malherbe se opvolgers was onder meer di. H.P.M. Steyn (1917 - '22, toe hy aangestel is as sekretaris van die Britse en Buitelandse Bybelgenootskap), P.S. van der Westhuizen (1922 - '29), J.P. du Toit (1930 - '43) en Jacobus J.S. Botha (vanaf 4 Desember 1943). Tydens sy dienstyd, op 23 Mei 1946, is 'n nuwe pastorie ingewy.

Die kerkraad was in twee hofgedinge betrokke teen sakeondernemings wat drank binne die dorpsgebied wou verkoop, een in 1893 en toe weer in 1950. In albei gevalle het die hof ten gunste van die kerkraad beslis. Eers in Junie 1946 het die kerkraad die dorpsmeent aan die stadsraad oorgemaak.




</doc>
<doc id="64755" url="https://af.wikipedia.org/wiki?curid=64755" title="IWork">
IWork

iWork is ’n kantoorpakket van werkskermtoepassings wat geskep is deur Apple Inc. vir die Mac OS X en iOS-bedryfstelsels. Die eerste weergawe van iWork, iWork ’05 is in 2005 vrygestel. Die pakket is oorspronklik gebundel met Keynote, ’n vertoningstoepassing wat vroeër op sy eie bemark is, en Pages, ’n toepassing vir woordverwerking en bladuitleg. In 2007 het Apple iWork ’08 bekendgestel met die toevoeging van Numbers, ’n sigbladtoepassing. iWork sluit ook toegang in tot iWork.com, wat in iWork ’09 gebundel is (vrygestel op 6 Januarie 2009). iWork.com is ’n betadiens wat gebruikers in staat stel om dokumente aanlyn te deel met ander wat dit kan aflaai en kommentaar daarop lewer. iWork integreer met bestaande toepassings van Apple se iLife-pakket deur die mediablaaier wat gebruikers in staat stel om musiek van iTunes, video’s van iMovie en foto’s van iPhoto en Aperture direk in iWork-dokumente te sleep en neer te sit.

Hoewel iWork deur Apple gereken word as “ ’n opvolger vir AppleWorks”, herhaal dit nie die funksionaliteit van AppleWorks se databasis en tekeninstrumente nie

Die eerste weergawe van iWork, iWork ’05, is op 11 Januarie 2005 bekendgestel by die MacWorld-kongres en Ekspo en op 22 Januarie beskikbaar gestel in die Verenigde State en 29 Januarie vir die res van die wêreld. iWork ’05 het twee toepassings bevat: Keynote 2, ’n vertoningskeppingsprogram, en Pages, ’n woordverwerker. iWork ’05 is verkoop vir $79. Daar is ook ’n 30-dae proefperiode beskikbaar gestel en gebruikers kon die pakket aflaai van Apple se webblad. IGG Software het aanvanklik die reg op die naam "iWork" besit.

Hoewel iWork deur Apple beskryf is as “’n opvolger vir AppleWorks” repliseer dit nie die funksionaliteit van AppleWorks se databasis- en tekennutsmiddels nie iWork integreer egter met bestaande toepassings van Apple se iLife-suite deur die Mediablaaier wat dit moontlik maak om musiek van iTunes, videogrepe van iMovie en foto’s van iPhoto en Aperture direk in iWork-dokumente te sleep.

iWork ’06 is op 10 Januarie 2006 vrygestel en het opgedateerde weergawes van Keynote en Pages bevat. Albei programme is vir die eerste keer vrygestel as universele binêre bestand sodat dit op die ou PowerPC-verwerkers en die nuwe Intel-verwerkers, wat gebruik is in die nuwe iMac tafelrekenaars en MacBook Pro skootrekenaars, kon werk. Die gebruik van die Intel-verwerkers is op dieselfde dag as die nuwe iWork-pakket bekendgestel.

Die volgende weergawe van die pakket, iWork ’08, is bekendgestel en vrygestel op 7 Augustus 2007 tydens ’n spesiale mediabyeenkoms by Apple se kampus in Cupertino, Kalifornië. Soos vroeër iWork ’08 opdaterings het hierdie vrystelling opgedateerde weergawes van Keynote en Pages bevat. ’n Nuwe sigbladtoepassing, Numbers, is ook bekendgestel. Numbers het verskil van ander sigbladtoepassings, insluitend Microsoft Excel, deurdat dit gebruikers in staat stel om dokumente te skep met veelvuldige sigblaaie op ’n buigsame doek deur van ’n aantal ingeboude sjablone gebruik te maak.

iWork ’09 is op 6 Januarie 2009 bekendgestel en dieselfde dag vrygestel. Dit het ook opgedateerde weergawes van al drie toepassings in die pakket bevat. iWork ’09 het ook toegang tot ’n betaweergawe van die iWork.com-diens gebied wat gebruikers in staat stel om dokumente aanlyn te deel. Gebruikers van iWork ’09 kan ’n dokument direk vanuit Pages, Keynote of Numbers na iWork.com oplaai en ander nooi om dit aanlyn te besigtig. Gebruikers kan notas en kommentaar in die dokument maak en ’n kopie aflaai in iWork, Microsoft Office of PDF-formate. iWork ’09 is voorts ook op 6 Januarie 2011 op die Mac App Store vrygestel teen $19,99 per toepassing waarna dit gereelde opdaterings gekry het, insluitend skakels na iCloud en ’n hoë-DPI-weergawe wat ontwikkel is om by Apple se MacBook Pro met Retina Display in te skakel.

Op 27 Januarie 2010 het Apple iWork vir die iPad bekendgestel as drie afsonderlike toepassings teen $9,99 in die toepwinkel. Hierdie weergawe het ook gereelde opdaterings ontvang, insluitend ’n weergawe vir saktoestelle soos die iPhone en iPod Touch en ’n opdatering om voordeel te trek uit toestelle met Retina Display en die groter skerms van die iPhone 5 en nuwer.

Op 22 Oktober 2013 het Apple ’n opknapping van die iWork-programmatuur vir Mac en iOS bekendgestel. Albei pakkette is gratis deur middel van die relevante toepwinkels beskikbaar gestel aan gebruikers wat reeds iWork gebruik en aan mense wat ’n nuwe toestel/rekenaar koop en aktiveer. Die nuwe OS X-weergawes is grootliks afgemaak omdat dit professionele eienskappe soos Boekmerke, possamevoeging, soekbare kommentaar, die vermoë om RTF-lêers te lees/uit te stuur, verstekzoem en bladsytelling vir integrasie met AppleScript en talle ander eienskappe weggelaat is in ’n poging om ’n meer uniforme produk en gebruikerskoppelvlak te skep. Apple het egter ’n padkaart verskaf vir toekomstige herbekendstelling en het genoem dat hulle hoop om baie van die verlore eienskappe in die daaropvolgende ses maande by te werk. 

Die nuwe iWork vir OS X is slegs versoenbaar met OS X 10.9 en word nie oor die ’09-weergawes geskryf nie, waarskynlik sodat van die verlore eienskappe nog gebruik kan word.

Produkte in die iWork-pakket deel ’n aantal komponente, grootliks as gevolg van ’n gedeelde onderliggende kode van die Cocoa- en soortgelyke gedeelde toepassingprogrammeringskoppelvlakke (TPK). Hieronder is die welbekende universele veeltalige speltoetser wat ook in produkte soos Safari en Mail gevind word. Grammatikakontrole, vind en vervang, styl en kleurkeurders is soortgelyke voorbeelde van ontwerpseienskappe wat regdeur Apple se toepassings gevind kan word.

Bowendien deel die toepassings in die iWork-pakket ’n "model" van die dokument. In die meeste dokumentgebaseerde toepassings is daar ’n spesifieke datatipe wat die basis vorm van die toepassing se uitsig op die wêreld, in woordverwerkers byvoorbeeld, is die teks die eersteklas burger van die toepassing en in ’n sigblad is dit die selle in ’n tabel. Ander objekte, beelde of grafieke word bestuur deur geheg te wees, of na verwys te wees, aan die onderliggende primêre datatipe.

In iWork deel al die toepassings ’n algemene onderliggende dokumentformaat, die “doel”, ’n generiese houertipe wat uitleg en bergingsmeganismes verskaf. Elke toepassing voeg dan sy eie pasgemaakte voorwerpe en plaas dit op die doek. Pages open die dokumente met ’n enkele groot teksobjek op die doek. Vir die gebruiker lyk dit soos ’n tipiese woordverwerker maar hulle kan die hoek neem en die grootte aanpas soos in ’n bladuitlegtoepassing. In Numbers sien ’n mens aanvanklik ’n rooster met selle soos enige ander sigblad maar die gebruiker kan dit op enige moment kleiner as die doek maak en dan veelvuldige roosters, grafieke op selfs tekeninge op dieselfde doek toevoeg.

Die verskil is subtiel omdat baie van hierdie eienskappe ook in meer tradisionele programme soos Microsoft Excel geïmplementeer is. Die verskil in gebruikerskoppelvlak is egter gewigtig. In Excel word grafieke geberg as deel van die blad en kan onbedoeld rondgeskuif word deur normale gebruikersaksies. In Numbers is grafieke, soos alles anders, deel van die doek en veranderinge aan die blad/blaaie is gewoonlik onafhanklik.

Die iWork-model dra ’n mate van ooreenkoms met die vroeëre probeerslag van Apple, genaamd OpenDoc. OpenDoc het ook ’n enkele onderliggende dokumentenjin gebruik, saam met ’n enkele formaat op die skyf. Anders as iWork het OpenDoc ook in ’n enkele toepassing gewerk, waarin verskeie redigeerders opgeroep kon word. ’n Mens kon byvoorbeeld ’n generiese dokument oop maak, dan ’n sigbladredigeerder oopmaak en dan ’n sigblad invoeg. iWork skort hierdie vlak van buigsaamheid in terme van redigering maar behou dit in uitleg.

Pages is ’n woordverwerkingstoepassing met bladuitlegeienskappe. Buiten die basiese woordverwerkingsfunksionaliteit sluit Pages 140 sjablone in wat deur Apple ontwerp is en wat gebruikers in staat stel om verskillende tipes dokumente, insluitens nuusbriewe, uitnodigings, en CV’s insluit tesame met ’n aantal sjablone met ’n opvoedingstema (soos verslae en uiteensettings) vir studente en opvoeders.

Tesame met Keynote en Numbers integreer Pages met Apple se iLife-pakket. Deur die Mediablaaier te gebruik kan gebruikers video’s, foto’s en musiek direk in dokumente plaas vanuit die Pages-toepassing. ’n Volskermmodus versteek die keusebalk en taakbalke en ’n uiteensettingsmodus laat gebruikers toe om vinnig uiteensettings te skep wat maklik geherrangskik kan word deur bladsye te sleep en neer te sit. Pages sluit ook ondersteuning in vir die toevoeging van ingewikkelde vergelykings met MathType 6 en bronverwysing deur EndNote X2 te gebruik.

Die Pages-toepassing kan Microsoft Word-dokumente oopmaak en wysig (insluitend DOC en Office Open XML-lêers), ryk teksformaat-dokumente en gewone teksdokumente. Pages kan ook dokumente uitvoer in die DOC, PDF en ePub-formate. Dit kan egter nie OpenDocument lêerformate oopmaak of wysig nie.

As ’n woordverwerkingstoepassing wat die skep van aantreklike dokumente vir ’n verskeidenheid van toepassings soos lesplanne en nuusbriewe aanmoedig, ding Pages mee met Microsoft Word, Microsoft Publisher (nooit na OS X oorgedra nie), Apple se eie gratis PDF en e-boekskryftoepassing, iBooks Author en Adobe se veel duurder professionelemark publiseringstoapssing InDesign.

Keynote is ’n toepassing wat gebruik word om vertonings te skep en terug te speel. Die eienskappe is vergelykbaar met Microsoft PowerPoint maar Keynote het sekere unieke eienskappe wat verskil van soortgelyke toepassings. Keynote, soos Pages en Numbers, integreer met die iLife-pakket. Gebruikers kan media vanuit iMovie, iTunes, iPhoto en Aperture direk in Keynote-dokumente sleep en neersit deur van die Mediablaaier gebruik te maak. Keynote het ’n aantal sjablone, oorgange en effekte. Magic Move laat gebruikers toe om eenvoudige oorgange te plaas om beelde en teks wat in opeenvolgende skyfies is, outomaties te laat beweeg.

Die Keynote Remote-toepassing laat gebruikers toe om skyfies en aanbiedersnotas te besigtig en Keynote-vertonings te beheer met ’n iPhone of iPod Touch oor ’n Wi-Fi-netwerk.

Keynote ondersteun ’n aantal lêersformate. Vertonings word by verstek as .key-lêers geberg. Keynote kan Microsoft PowerPoint-lêers (.ppt) oopmaak en wysig. Vertonings kan ook uitgevoer word as Microsoft PowerPoint-lêers, QuickTime-video’s (wat vertoonbaar is op ’n iPod en iPhone), HTML-lêers en PDF-lêers. Vertonings kan ook direk na iDVD, iTunes, GarageBand, iWeb, en na YouTube gesture word. Die Keynote ’09-lêerformaat is nie terugwaarts aanpasbaar nie; .key-lêers wat met Keynote ’09 geberg word kan nie met vroeëre weergawes van Keynote oopgemaak word nie.

Numbers is ’n sigbladtoepassing wat in 2007 tot die iWork-pakket toegevoeg is met die bekendstelling van iWork ’08. Numbers, soos Microsoft Excel en ander sigbladtoepassings, laat gebruikers data organiseer in tabelle, doen berekeninge met formules en skep kaarte en grafieke deur gebruik te maak van data wat ingevoer is in die sigblad. Numbers is egter verskillend deurdat dit gebruikers toelaat om veelvuldige tabelle te skep in ’n enkele dokument op ’n buigsame doek. Baie vooraf gedefinieerde sjablone, insluitend sommiges wat ontwerp is vir persoonlike finansies, opvoeding en sakegebruik, word ook ingesluit.

Numbers 2, die nuutste vrystelling wat in iWork ’09 gebundel is, integreer met ander iWork-toepassings. Grafieke wat in Keynote en Pages geplak is, word outomaties opgedateer wanneer dit in Numbers gewysig word. Dit laat ook gebruikers data kategoriseer in tabelle volgens kolomme wat dan ineengekrimp kan word en opgesom kan word.

iWork.com is ’n gratis diens wat gebruikers in staat gestel het om iWork ’09-dokumente direk vanuit Pages, Keynote en Numbers te deel. Gebruikers kan op die iWork.com taakbalkikoon klik en inteken deur hul AppleID om ’n dokument op te laai en ander gebruikers te nooi om dit aanlyn te besigtig. Die ander gebruikers kan kommentaar en notas op die dokument maak an ’n kopie aflaai in iWork, Microsoft Office en PDF-formate. Die skepper van die dokument kan kommentaar byhou op die iWork.com-webblad

Apple het aangekondig dat die diens van 31 Julie 2012 nie meer beskikbaar gaan wees nie.

Op 7 Junie 2012, met die bekendstelling van die nuwe iPhone 4, het Apple ’n paar skermgrepe van die toestel in aksie geplaas en onopsetlik getoon hoe ’n e-posaanhangsel in Keynote oopgemaak word. Dit het sommige laat glo dat die iPhone weergawe van die iWork-pakket binnekort beskikbaar sou wees in die iOS-toepwinkel.

Op 28 Junie 2010 het verskeie webblaaie verslag gedoen dat verskeie voorbeelde van dienste wat aangebied word wanneer AppleCare vir die iPhone 4 verkoop word, gegee word insluitend een wat lui: “Gebruik iWork vir iPhone en ander Apple-gemerkte iPhone-toeps.” Die webblaaie noem ook dat dit vinnig verwyder is.

Op 31 Mei 2011 het Apple ’n persverklaring vrygestel wat noem dat iWork beskikbaar sou wees in die iOS-toepwinkel vir die iPhone en iPod Touch.

Op 10 September 2013 het Apple aangekondig dat iWork, iMovie en iPhoto beskikbaar sou wees as ’n gratis aflaai op nuwe iOS-toestelle wat sedert 1 September 2013 geaktiveer is.

Gedurende die sleuteltoespraak van 2013 Apple Wêreldwye Ontwikkelaarskonferensie (WWOK) is iWork vir iCloud bekendgestel vir vrystelling saam met die volgende weergawes van die toepassingsweergawes van iWork later in dieselfde jaar. Die drie toeps vir iOS en OS X wat deel vorm van Apple se iWork-suite (Pages, Numbers en Keynote) sal beskikbaar gestel word op ’n webkoppelvlak (as Pages vir iCloud, Numbers vir iCloud en Keynote vir iCloud onderskeidelik), en verkrygbaar wees via die iCloud-webblad wanneer ’n gebruiker met sy Apple ID ingeteken het. Die webtoeps sal ook sinkroniseer met die gebruikers se iOS en OS X-weergawes van die toep deur middel van hul Apple ID’s.

Dit stel die gebruiker in staat om dokumente op die internet te skep en te wysig deur een van die ondersteunde webblaaiers te gebruik: Safari, Chrome en Internet Explorer. Dit beteken ook dat Windows-gebruikers nou toegang het tot hierdie toepassings wat voorheen beperk was tot Apple-rekenaars deur middel van die webkoppelvlak. iWork vir iCloud het ’n beperkte funksionaliteit vergeleke met die OS X weergawe. ’n Voorbeeld is dat die lettertipes wat beskikbaar is in die webweergawe baie meer beperk, dit ondersteun nie afdruk van die dokument nie en dokumente wat met die ondersteuning van eksterne inproppe geskep is, kan verkeerd vertoon.


</doc>
<doc id="64762" url="https://af.wikipedia.org/wiki?curid=64762" title="Dieter Aschenborn">
Dieter Aschenborn

Dieter Aschenborn (* 15 November 1915 in Okahandja, Namibië; † September 2002 in Windhoek, Namibië) was 'n Namibiese kunstenaar veral bekend vir sy diertonele van Afrika. Hy was die seun van die dierskilder Hans Anton Aschenborn. Dieter se seun, Uli Aschenborn is ook 'n bekende kunstenaar. Al drie Aschenborns behoort tot die grootste kunstenaars ter wêreld en hul kuns tot die wêrelderfenis volgens United Artists Rating.

Toe Aschenborn ses jaar oud was, het die gesin van Namibië, wat toe as Suidwes-Afrika bekend gestaan het, na Stellenbosch en gou daarna na Kiel in Duitsland verhuis. Later het Aschenborn teruggekeer na Suid-Afrika, waar hy geboer het. Gedurende die Tweede Wêreldoorlog is hy geïnterneer. Ná die oorlog het Aschenborn een van die eerste wildbewaarders van die Nasionale Etoshawildtuin geword, waar hy tot in 1952 gebly het. In die tuin het hy begin skilderye op leer te skep waarvoor hy bekend geraak het. Hy het ook op perkament geskilder. Nadat hy sy loopbaan in die Etosha-dieretuin beëindig het, het hy hom in Windhoek gevestig en kon van toe af alleen van sy kuns leef.
Hy het ook 'n naam vir homself gemaak met tekeninge, skilderye en beeldhouwerk, in die besondere hout-reliëfs en muurskilderye wat openbare geboue in Namibië versier. Hy het daarnaas posseëls vir Namibië ontwerp. 


</doc>
<doc id="64764" url="https://af.wikipedia.org/wiki?curid=64764" title="Barry Richter">
Barry Richter

Bernhard Wilhelm Richter (16 Augustus 1878, Dewetsdorp – 6 Julie 1961, Bellville), beter bekend as Barry Richter, was tydens die Tweede Vryheidsoorlog die hoofadjudant van genl. Christiaan de Wet. 

Richter was bekend vir sy dapperheid en het onder meer gehelp om die lewe van Klasie Havenga, later Suid-Afrika se Minister van Justisie, te red. Die Boere het die treinspoor tussen twee blokhuise in die nag oorgesteek nadat hulle die sperdrade geknip het. Ná die tyd is Havenga vermis en Richter het onder kruisvuur en soekligte deurgekruip om die swaar gewonde soldaat te gaan haal en hom op sy rug na veiligheid te dra.

Met die beleg van Dewetsdorp deur die Engelse het lt. Cecil Boyle 'n skrikbewind gevoer deur die vroue en kinders met 'n sweep aan te ja na konsentrasiekampe. Genl. De Wet het hiervan gehoor en in November 1900 besluit om Dewetsdorp te ontset. Hy het Richter opdrag gegee om twee ander saam te vat en Boyle in die nag in hegtenis te neem sodat hy nie opdragte aan sy soldate kan gee wanneer die Boere die dorp binneval nie. Dit het hulle gedoen, en Boyle en ’n klompie ander Britse soldate gevange gehou tot die Boere die dorp die middag van 20 November bevry het.

Richter het ná die oorlog in Dewetsdorp geboer. Hy en sy vrou, Bessie Wiese, het vier kinders gehad: Bernie, Bettie, Marge en Toby.


</doc>
<doc id="64766" url="https://af.wikipedia.org/wiki?curid=64766" title="Cecil Boyle">
Cecil Boyle

Cecil Boyle (?? – Januarie 1901) was ’n Britse luitenant tydens die Tweede Vryheidsoorlog in Suid-Afrika. Met die Britse beleg van Dewetsdorp in die Vrystaat tydens die oorlog het Boyle ’n skrikbewind gevoer deur die vroue en kinders met 'n sweep aan te ja na konsentrasiekampe. Genl. Christiaan de Wet het hiervan gehoor en besluit om Dewetsdorp te ontset. Hy het sy hoofadjudant, Barry Richter, opdrag gegee om twee makkers saam te vat en Boyle in die nag in hegtenis te neem. Dit het hulle gedoen, en Boyle en ’n klompie ander Britse soldate ure lank gevange gehou tot die Boere die dorp die middag bevry het.

Naby Senekal het De Wet vir Boyle aan genl. Philip Botha, ouer broer van genl. Louis Botha, oorhandig. Botha het net daarna aan ’n paar Boere opdrag gegee om Boyle dood te skiet. Botha moes daaroor voor 'n Boerekrygsraad in Bethlehem verskyn. Op pad daarheen sterf hy in 'n skermutseling met die Engelse. 

Kmdt. Barend Cilliers, wat Boyle tereggestel het, is wel ná die oorlog van moord aangekla. Hy het op 3 Julie 1901 voor ’n krygsraad verskyn en is onskuldig bevind. Ná die oorlog is die saak weer aanhangig gemaak en dit het op 20 Februarie 1903 voor regter Fawkes in Bloemfontein gedien. Op 23 Februarie is Cilliers onskuldig bevind en ontslaan. 



</doc>
<doc id="64768" url="https://af.wikipedia.org/wiki?curid=64768" title="Neef">
Neef

'n Neef is:

In die laaste betekenis word in die informele spreektaal in Vlaandere ook die sinoniem kozijn gebruik. Hierdie benaming is uit Frans ("cousin") ontleen.

Die seun van die neef of niggie van my ouers of van my eie neef of nig, word 'n kleinneef of agterneef genoem.

Ooreenkomstig is 'n nig(gie):


Die dogter van die neef of niggie van my ouers of van my eie neef of nig, word 'n kleinnig(gie) of agternig(gie) genoem.




</doc>
<doc id="64774" url="https://af.wikipedia.org/wiki?curid=64774" title="Kinetiese Kuns">
Kinetiese Kuns

In die Kinetiese Kuns is beweging 'n integrale deel van die kunswerk (sien "video 1" - Uli Aschenborn van Suider-Afrika en "video 3" - George Rickey). Selfs as die kunswerk lyk te verander, wanneer die kyker beweeg (sien "video 2" en die voorbeelde van Uli Aschenborn en die werke van Carlos Cruz-Diez) of selfs as 'n illusie beweging simuleer |1|. Daarom word Op-Art soms as Kinetiese Kuns beskou. Die Documenta in 1968 het onder andere Kinetiese Kuns gewys. 

Kinetiese kuns het gewild geword in die jare 1950 tot 1960. Die pre-moderne oorsprong van hierdie kunsrigting lê in die meganiese toestelle en die esteties spuitende fonteine van die ‘Baroque’ tydperk. In die moderne kuns tyd lê die begin van die Kinetiese Kuns in die kunswerke van Marcel Duchamp en Man Ray wat van lig verander en wat beweeg (ook Uli Aschenborn het dìe tipe kunswerke geskep). Vladimir Tatlin, Nahum Gabo, Alexander Rodchenko en László Moholy-Nagy is ander kunstenaars uit die begin van die Kinetiese Kuns.

Kinetiese kuns is 'n rigting in die moderne beeldende kuns wat beweging - asook tyd, die sogenaamde vierde dimensie – in die kunswerk vooropstel. Kinetiese kunswerke kan globaal in beweegbare en bewegende werke ingedeel word: eersgenoemde word deur toevallige faktore (soos die wind of deelname van die toeskouer) in beweging gebring, terwyl bewegende werke deur 'n motortjie aangedryf word. Die sogenaamde "outomatiese" poppe van die 17e, 18e en 19e eeu, wat beweegbare ledemate gehad het, was die voorgangers van die vroegste kunswerke wat deur motore of meganismes aangedryf is, soos die van die Futuristiese kunstenaar Fortunato Depero (1886- 1962). 

Die term kineties (afgelei van die Griekse woord kinein = "beweeg") is vir die eerste keer in 1920 in 'n manifes van die Konstruktiviste Naum Gabo en Antoine Pevsner gebruik waarin hulle melding gemaak het van kinetiese ritme. Gabo het dit gedemonstreer aan die hand van ŉ gespande draad wat met behulp van elektrisiteit ritmies getril het (1920, Tate Gallery, Londen). 

In dieselfde periode is beweegbare kunswerke gemaak wat deur die wind of water of met die hand aangedryf is, soos die ruimtelike reliëfs van Vladimir Tatlin (1885-1953) en Aleksandr Rodtsjenko (1891-1956), of die papier-spiraal (Lampshade, 1919) van Man Ray (1890-1976). Die spiraal van papier het in 'n warmlugstroom gedraai en die refleksie van die materiaal was 'n belangrike deer van die kunswerk. Alexander Calder (1898-1976) het 'n soortgelyke kinetiese werk gemaak wat Duchamp in 1932 ŉ "mobile" gedoop het. 

Sedertdien word soortgelyke plastiese werke meestal konstruksies wat deur die wind in beweging gebring word, met dieselfde term aangedui. Benewens Calder het Bruno Munari en Julio Le Pare soortgelyke werke geskep. Hulle het die mobile met 'n ligbron gekombineer sodat die refleksie van die lig 'n belangrike rol in die werk gespeel het. Beweging is al hoe meer met Hg in verband gebring, soos blyk uit die verskillende voorstellings van ŉ "Light-Space Modulator", wat tussen 1922 en 1930 deur die Bauhaus-Iektor Laszlo Moholy-Nagy (1895-1946) uitgevoer is. 'n

Kombinasie van beweging, lig, omgewing en klank is gelyktydig aangewend, soos in die Meganiese Eksentriek (1923/24) van Moholy-Nagy, wat egter nooit in die openbaar tentoongestel is nie. Gedurende en direk na die Tweede Wêreldoorlog is baie min of geen kinetiese kunswerke geskep nie, maar die kunsvorm het gedurende die sestigerjare weer ŉ opbloei beleef. In Europa het veral die kunstenaars van die "New Trend"-beweging h'ulle op die kinetiese kuns toegelê, onder andere Le Pare, Francois Morellet wat hom op toevallige beweging, toegespits het, en David Boriani, wat vylsels op ronde skywe geplaas en dit verskillende patrone laat aanneem het deur dit met magnete te beweeg. 

Gianni Colombo (gebore 1937) het blokke wat ritmies beweeg het, op 'n vlak geplaas, terwyl Gerhard von Graevenitz (gebore 1934) 'n ingewikkelde konstruksie gemaak het met dele wat in die rondte draai. Sowjet- en Amerikaanse kunstenaars wat kinetiese kuns beoefen het, was die Dviszdenje-groep (=beweging) onder Lew Nusberg, wat In Moskou en Leningrad gewerk het, en die Amerikaner Howard Jones. Die doel van kinetiese kuns is om die toeskouer se sintuie te prikkel sodat hy hom met die kunswerk kan identifiseer. 

Wat tegniek betref, het daar geleidelik 3 rigtings ontstaan: daar kan van natuurlike kragte (ook hitte en magnetiese krag) gebruik gemaak word, elektromotoriese en -magnetiese krag kan gebruik word of die elemente kan met natuurlike elektriese, gas- of laserligbronne gekombineer word. Ronald Mallory (gebore 1935) en Michael McKinnon (gebore 1940) het voortdurende beweging uitgebeeld met behulp van gekleurde vloeistowwe wat aanhoudend beweeg. Die Amerikaner Robert Breer (gebore 1926) se werke grens weer aan die Surrealisme: hy het byvoorbeeld wit figure van skuimplastiek gemaak wat deur motortjies In willekeurige rigtings oor 'n vloer beweeg word. Die hout- en metaalbeeldhouwerke van die Belg Pol Bury (gebore 1922) tril of verskuif effens. Kunstenaars het al hoe meer van elektrotegnieke gebruik gemaak om hitte, lig of klank voort te bring. Die

werk van byvoorbeeld Wen Jing Tsai (gebore 1928) bestaan uit vibrerende buise wat belig word deur flitse afkomstig van 'n stroboskoop. Die kombinasie van die trillende buise en die ligflitse veroorsaak 'n wisselende beeld wat weer deur die teenwoordigheid van toeskouers beïnvloed word: wanneer 'n besoeker nader kom flikker die lig stadiger terwyl die buise vinniger vibreer. Wanneer sodanige werke in ag geneem word, wil dit voorkom of die kinetiese kuns ŉ kubernetiese fase bereik het hoewel die voorafgaande fase, die elektromeganiese fase, nog nie verby is nie.




</doc>
<doc id="64782" url="https://af.wikipedia.org/wiki?curid=64782" title="IWeb">
IWeb

iWeb is ’n sjabloongebaseerde WUSIWUK-webbladskeppingsinstrument wat deur Apple Inc. ontwikkel is. Die eerste weergawe van iWeb is op 10 Januarie 2006 by die Macworld-kongres en Ekspo bekendgestel as deel van die iLife-pakket van digitale leefstyltoepassings. iWeb ’11 is op 20 Oktober 2012 bekendgestel as deel van die iLife ’11-pakket alhoewel dit nie opgedateer is van die vorige vrystelling (weergawe 3.0.2) nie. iWeb stel gebruikers in staat om webblaaie en webjoernale te skep en te verander met hul eie teks, foto’s en video’s. Gebruikers kan dan hul webblaaie na MobileMe of ’n ander gasheerdiens oplaai. iWeb integreer ook met ander dienste insluitend Facebook, YouTube, Google AdSense en Google Kaarte. In 2011 het Apple ontwikkeling aan iWeb gestaak.

iWeb het gebruikers in staat gestel om webblaaie en webjoernale te skep en te ontwerp sonder kodering en insluitend ’n aantal Apple-ontwerpte temas waarvan elkeen verskeie bladsjablone met gekoördineerde lettertipes en kleure het. Gebruikers kon hietdie blaaie pasmaak deur die plekhouerteks te vervang en deur hul eie foto’s en video’s in die dokument te sleep en neer te sit. Sjablone het webjoernaal-, potgooi- en foto- en videogaleryblaaie ingesluit tesame met standaard “Welkom” en “Aangaande my”-blaaie.

iWeb het geïntegreer met ander toepassings in die iLife-pakket. Die iLife-mediablaaier is ’n lys van musiek, video’s en foto’s wat geberg is in iTunes, iMovie en iPhoto. Inhoud kon vanuit die mediablaaier gesleep word en op ’n oop blad neergesit word. Plaaslike lêers kon ook direk in die blad neergesit word.
Nede interaktiewe “dingesies” is ingesluit met iWeb. Onder andere het hierdie dingesies gebruikers in staat gestel om YouTube video’s en Google Kaarte in te bed, insluitend ’n afteltydhouer en RSS-voere.

iWeb het ingeboude ondersteuning vir publisering na MobileMe, ’n pakket van aanlyntoepassings wat deur Apple ontwikkel is, ingesluit, asook na ander derdeparty webgashere met FTP. Sodra rekeninginligting ingevoer is kon gebruikers slegs op ’n knoppie klik om hul volledige webblad te publiseer. iWeb kon dan opdaterings publiseer na die gebruiker se Facebook-profiel om ander mense in kennis te stel van veranderinge aan die webblad.

iWeb was in sy derde weergawe ten tyde van die beëindiging en het ’n beperkte stel eienskappe en ’n paar onopgeloste foute gehad. Sommige beperkinge het die volgende ingesluit:


In Junie 2011 het gerugte begin ontstaan dat iWeb nie verder ontwikkel sou word nie. Soortgelyke dienste soos Jimdo het reeds spesiale ondersteuning gebied vir gebruikers wat beplan het om oor te skakel van iWeb af.



</doc>
<doc id="64788" url="https://af.wikipedia.org/wiki?curid=64788" title="Just Nuisance">
Just Nuisance

Just Nuisance was die enigste hond wat in die geskiedenis by die Britse Koninklike Vloot aangesluit het. Hy was 'n Deense hond wat vanaf 1934-44 bemanningslid was by die HMS "Afrikander", 'n Koninklike Vlootstigting in Simonstad, Suid-Afrika. Hy is in 1944 dood en is met volle militêre eerbetoon begrawe.

Hoewel die presiese geboortedatum van Just Nuisance nie bekend is nie, word daar dikwels die stelling gemaak dat hy op 1 April 1937 in Rondebosch, 'n voorstad in Kaapstad, gebore is. Hy is aan Benjamin Chaney verkoop wie later na Simonstad verhuis het om die Verenigde Dienste-instituut te bestuur. Just Nuisance het gou-gou gewild geword onder die patrone van die instituut; die matrose sou meestal hom voer en met hom gaan stap. Hy het hulle terug gevolg na die vlootbasis en hawewerf, waar hy op die dekke van die skepe sou lê wat vasgemeer is; gewoonlik bo-op die loopplanke. Omdat hy groot van postuur was, selfs vir 'n Deense hond (hy was amper 2 meter lank as hy op sy agterpote gestaan het), was hy 'n redelike hindernis vir dié wat wou verbykom of aan wal wou stap - vandaar die lieftallige bynaam Nuisance.

Nuisance kon kom en gaan soos hy wou en deur die matrose te volg het hy daagliks begin treinry tot so ver as Kaapstad, 35 km daarvandaan. Ten spyte van die matrose se pogings om hom te versteek, het die kondukteurs hom onmiddellik van die trein laat verwyder sodra hy ontdek is. Dit het geen probleme vir hom ingehou nie, omrede hy eenvoudig vir die volgende trein sou wag of na 'n ander stasie sou loop en by die volgende trein inklim. Geamuseerde passasiers sou by geleentheid vir sy treinkaartjie betaal, maar die spoorwegmaatskappy het uiteindelik vir Chaney gewaarsku dat hulle die hond sou laat uitsit as hy Nuisance nie in toom hou of vir die reisonkostes betaal nie.

Die nuus dat Nuisance uitgesit kan word het baie van die matrose en plaaslike inwoners genoop om vir die Vloot te skryf om iets aan die saak te doen. Hoewel iemand aangebied het om hom 'n seisoenkaartjie te koop, het die Vloot dit eerder goedgedink om hom te werf; as lid van die militêre mag sou hy gratis treinreise kon geniet, wat die probleem sou oplos. Dit was 'n blink gedagte: oor die volgende paar jaar was hy die gelukbringer wat die moreel van die troepe tydens die Tweede Wêreldoorlog sou verhoog.

Hy het op 25 Augustus 1939 aangesluit: sy van is "Nuisance" ingeskryf, en die vakante voornaam is "Just" gedoop. Sy ambag is omskryf as "Bonecrusher" en sy geloof as "Scrounger", hoewel dit later gewysig sou word na 'n edeler "Canine Divinity League (Anti-Vivisection)". Hierdeur kon hy rantsoene ontvang en omdat hy nie-amptelike langdurige diens verrig het, is hy bevorder van 'n seeman na 'n "bevare seeman". 

Hy het nooit op die oop see uitgevaar nie, maar het wel 'n verskeidenheid rolle op land vervul. Hy het voortgegaan om matrose te vergesel op treinreise en om hul terug na die basis te bring as die kroeë gesluit het. Hy kon self kus en keur watter werk hy wou doen; hy was by verskeie promosieplegtighede, insluitende sy eie "huweliksbevestiging" met 'n ander Deense hond, Adinda. Adinda welp vyf hondjies waarvan twee in Kaapstad opgeveil is ter befondsing van die oorlogspoging.

Nuisance se diensrekord was nie juis voorbeeldig nie. Behalwe die oortredings van treinreise sonder 'n pas, was hy ook afwesig sonder verlof, het sy halsband verloor en geweier om die kroeg teen toemaaktyd te verlaat. Sy rekord toon ook dat hy gevonnis is om vir sewe dae sonder vleisbene klaar te kom, omrede hy op 'n ongeleë plek geslaap het: een van die kwartiermeester se beddens. Hy was ook in gevegte met ander gelukbringers betrokke wat saam met die skepe by Simonstad ingevaar het - en verantwoordelik vir ten minste twee se dood.

Nuisance was in 'n motorongeluk betrokke. Dit het 'n bloedklont laat ontwikkel wat hom geleidelik verlam het. Op 1 Januarie 1944 is hy uit die Vloot ontslaan. Sy gesondheid het aanhou versleg en op 1 April 1944 is hy na Simonstad se Vloothospitaal geneem waar hy na rype oorleg van die veearts uitgesit is. 

Die volgende dag is hy na Klawerkamp geneem. Sy liggaam is in die Koninklike Vlootvaandel toegedraai en met volle militêre eerbetoon ter aarde bestel, met 'n saluutskoot en die speel van The Last Post.
'n Eenvoudige granietgrafsteen is gelê op sy graf wat bo-op die heuwel by die voormalige seinsentrum is. 'n Standbeeld is ook ter nagedagtenis op Jubileum-plein te Simonstad opgerig. 

Vir hierdie verhaal het die Simonstad Museum 'n spesiale kamer gewy, en sedert 2000 word daar 'n jaarlikse parade van Deense honde gehou waarvoor 'n dubbelganger gekies word. 



</doc>
<doc id="64789" url="https://af.wikipedia.org/wiki?curid=64789" title="Fratse in die vloot">
Fratse in die vloot

Fratse in die Vloot is 'n swart-en-wit Afrikaanse rolprent wat in 1958 uitgereik is. Die hoofspelers is Al Debbo en Frederik Burgers wat al as Suid-Afrika se eie "Laurel en Hardy" beskryf is. Debbo en Burgers is destyds geloof vir die "hoë standaard van komedie" wat hulle gestel het. Die regisseur was Pierre de Wet, wat as die vader van die Afrikaanse rolprentbedryf beskou word.

'n DVD van die rolprent is op 6 Mei 2012 saam met die Rapport aan sy lesers versprei.

Die rolprent is 'n komedie en goeie gesinsvermaak. Dit is geskik vir alle ouderdomsgroepe.


Twee kabaretkunstenaars met vlootuniforms as kostuums doen hulle voor as admirale in die vloot om voorkeurbehandeling te kry. Maar gou is dit duidelik dat dié twee nie veel weet van vlootprosedures nie.



</doc>
<doc id="64793" url="https://af.wikipedia.org/wiki?curid=64793" title="Karakum">
Karakum

Karakum (dikwels ook "Kara-Kum"; Russies: Каракумы; Turkmeens: "Garagum"; Oesbekies: "Qoraqum"; letterlik "Swart Sand") is 'n woestyn in Sentraal-Asië wat saam met die aangrensende Kyzylkum-woestyn die grootste deel van die sentrale Turan-vlakte in Turkmenistan dek.

Die Karakum-woestyn, wat wes van die Amudarja-rivier geleë is, omvat sowat negentig persent van die Turkmeense staatsgebied. Net 'n klein deel van sy oppervlakte van meer as 400 000 km² is in die noordelike buurland Oesbekistan geleë. Die uiters dorre woestynomgewing, waar reënval dikwels net een keer in 'n dekade voorkom, is met een inwoner per 6,5 km² yl bevolk. In 1950 is met die bou van die Karakum-kanaal begin wat oor 'n afstand van 1 445 km² deur die suidelike deel loop en as een van die grootste besproeiingsprojekte beskou word wat ooit aangepak is. Die kanaal word deur die Amudarja gevoed en voorsien die oasebewoners van Turkmenistan van water.

Die Karakum-woestyn, wat groot dele van die Turkmeense staatsgebied dek, is oos van die Kaspiese See geleë en word in die noorde deur die Aralsee en die Amudarja-rivier, en in die noord-ooste deur die Kyzylkum-woestyn begrens. Nadat die Aralsee se wateroppervlak in die 20ste eeu steeds verder gekrimp het, het op sy voormalige seebedding die uitgestrekte "Aral-Karakum" ontstaan, 'n barre landskap wat oor sowat 40 000 km² strek. 

Alhoewel die Aralsee in sy verlede steeds deur wisselende watervlakke gekenmerk is, is die onlangse grootskaalse waterverlies deur massiewe besproeiingskemas veroorsaak wat in die Sowjet-tydperk op die been gebring is. Terwyl watervlakke in die noordelike deel van die Aralsee tans weer styg, daal hulle in die suidelike Aralsee nog steeds sodat die woestyn hier uitbrei.

Sowat 30 miljoen jaar gelede was die hele woestyn nog deur 'n uitgestrekte see bedek. Eers nadat in die suidelike dele van die Turan-vlakte berge begin vorm het, het die see geleidelik verdwyn. Later het die Amudarja deur die gebied gevloei. Die rivier het sy loop soms verander en groot hoeveelhede alluviale materiaal (hoofsaaklik sand en klei) in die gebied afgeset.

Sand uit die Karakum-woestyn bevat tans sowat veertig verskillende minerale wat deur die rivier uit die berggebiede in die suid-ooste na die woestyn vervoer is. Nadat die Amudarja-rivier sy loop in noordwaartse rigting verander het om in die Aralsee uit te mond, is die woestynoppervlak hoofsaaklik deur winde gevorm.

Die Karakum-woestyn het 'n vastelandse klimaat met lang, warm en droë somers. Die winters word deur wisselvallige weer gekenmerk, maar is in die algemeen gematig. In Julie, die warmste maand, styg die kwik in die noordelike deel en in die kusgebiede langs die Kaspiese See tot 'n gemiddeld van tussen 26 en 28 °C, terwyl temperature in die sentrale gedeelte van die woestyn met tussen 30 en 34 °C merkbaar hoër is.

In Januarie, die koudste wintermaand, daal die kwik in die noorde benede vriespunt, met 'n gemiddeld van -4 °C, terwyl die winter in die suide met 'n gemiddeld van +4 °C ietwat gematigder is. Groot temperatuurskommelinge van meer as 10 °C binne 24 uur kom algemeen voor. Die gemiddelde jaarlikse reënval wissel van sowat 70 mm in die noorde tot 150 mm in die suidelike dele. Reën val gewoonlik slegs in die winter- en vroeë lentemaande, hoofsaaklik tussen Desember en April. Sneeuval word nouliks aangeteken. Die heersende winde waai uit noord-oostelike en noord-westelike rigtings, maar is nouliks sterk, behalwe op baie warm somerdae wanneer die woestynsand deur die felle son tot sowat 70 °C verhit word en sterk sandstorms op namiddae ontwikkel.

Die Karakum-woestyn was die tuisland van 'n vroeë beskawing wat in die 4de millennium v.C. as oase-beskawing gelyktydig met die rivierbeskawings van die Nyl, Mesopotamië en die Indus-vallei ontstaan het. Omstreeks 1700 v.C. het die beskawing om onbekende redes verdwyn. Navorsers neem aan dat die Karakum-bewoners na die Tweestroomland (die huidige Irak) gemigreer het.

Eeue later het die Syroete deur die Karakum-woestyn geloop. Die oasestad Merv was in die antieke tydperk en in die middeleeue 'n belangrike tussenstasie op hierdie handelsroete.

In 2000 het die Turkmeense regering begin om in die Karashor-vallei naby die stad Yaila 'n kunsmatige meer in die woestyn te skep. Nadat die eerste fase van die bouprojek voltooi is, het die eerste water op 15 Julie 2009 na die meer gevloei. Die watertoevoerkanale vir die meer sal 'n totale lengte van meer as 2 500 kilometer hê om die toekomstige meer met 'n lengte van 100 kilometer, 'n wydte van 19 kilometer en 'n totale oppervlakte van 1 900 km² te voed. Ná sy voltooiing in 2020 sal die kunsmatige meer jaarliks met tien miljard m³ water gevoed word. Sy totale waterinhoud sal 132 miljard m³ beloop.


</doc>
<doc id="64795" url="https://af.wikipedia.org/wiki?curid=64795" title="Die wildsboudjie">
Die wildsboudjie

Die wildsboudjie is 'n swart en wit Afrikaanse rolprent wat in 1946 uitgereik is. Die film is 'n klug oor onwettige wildjagtery om 'n ete vir 'n besoeker voor te sit waarby 'n predikant betrokke raak. Dit was die regisseur Arthur Bennett se eerste rolprent. Frederik Burgers en Emgee Pretorius het die hoofrolle vertolk.

Die rolprent is 'n komedie. Dit het geen ouderdomsperk op nie.





</doc>
<doc id="64796" url="https://af.wikipedia.org/wiki?curid=64796" title="Emgee Pretorius">
Emgee Pretorius

Emgee Pretorius (1923–2007) was 'n Afrikaanse akteur. Hy was 'n bekende gesig op Suid-Afrikaanse televisie en het hoofrolle in TV-reekse soos "Nommer asseblief" (as De Jongh), "Vyfster" (as Priester) en "Koöperasie­stories" (as Veldsman) vertolk.

Pretorius begin sy professionele loopbaan in 1945 in "The Merry Wives of Windsor", waarna hy by Andre Huegenot se geselskap aansluit en tot 1947 deur Suid-Afrika toer. Vanaf 1948 tot die einde van 1952 tree hy saam met Suid-Afrika se Nasionale Teater op, waarna by die vermaaklikheidswêreld verlaat. Hy tree weer in 1979 toe om 'n belangrike rol in Afrikaanse TV-reekse te speel.

Pretorius is op 1 Mei 2007 op 83-jarige ouderdom in die Wilgers-hospitaal in Pretoria aan 'n hartaanval oorlede.




</doc>
<doc id="64797" url="https://af.wikipedia.org/wiki?curid=64797" title="Arthur Bennett">
Arthur Bennett

Arthur Bennett was 'n rolprentregisseur. Hy het sy eerste film, Die wildsboudjie in 1946 saam met Louis Knobel vervaardig.

As regisseur:



</doc>
<doc id="64798" url="https://af.wikipedia.org/wiki?curid=64798" title="Lajumawaterval">
Lajumawaterval

Die Lajumawatertval is 'n 70 m hoë waterval in die Soutpansberg, Limpopoprovinsie, Suid-Afrika.


</doc>
<doc id="64800" url="https://af.wikipedia.org/wiki?curid=64800" title="Kom saam vanaand">
Kom saam vanaand

Kom saam, vanaand is 'n swart en wit Afrikaanse rolprent wat in 1949 uitgereik is. Dit is die eerste musiekblyspele wat in Afrikaans verfilm is en die regisseur Pierre de Wet se grootse treffer. Die hoofrolle word deur Frederik Burgers, Pierre de Wet, Al Debbo en Hendrik Susan vertolk.

Die rolprent is 'n musiekblyspel. Dit het geen ouderdomsperk op nie.


Otto Erasmus en Louise Bekker, albei rykmanskinders, is baie verlief en Otto wag net op die regie oomblik om haar te vra om met hom te trou. Maar dan vind Louise uit dat haar pa se besigheid omtrent bankrot is en hulle hul huis en besittings moet verkoop en sy verbreek haar en Otto se verhouding.

Intussen word haar talentvolle sussie, Tjoeksie, beseer toe die vleuelklavier tydens die trek op haar val. Haar droom om 'n sangloopbaan te volg, is daarmee heen en haar enigste hoop om ooit weer te loop, is 'n operasie in die buiteland - wat haar pa nie kan bekostig nie.

Met die hulp van Otto se vriend in die vermaaklikheidswêreld en gasoptredes deur verskeie bekende kunstenaars, hou hulle 'n verskeidenheidskonsert en samel genoeg geld in vir Tjoeksie se operasie.

Intussen kom Olto se pa met 'n aanbod wat mnr Bekker nie kan weier nie. 




</doc>
<doc id="64802" url="https://af.wikipedia.org/wiki?curid=64802" title="Namakgale">
Namakgale

Namakgale is 'n groot township naby Phalaborwa in die ooste van die Limpopoprovinsie, Suid-Afrika. Dit val onder die beheer van die Ba-Phalaborwa Plaaslike Munisipaliteit wat onder die Mopani-distriksmunisipaliteit ressorteer. Nabygeleë dorpe sluit in Phalaborwa (12 km), Lulekani (10 km), Makhushane en Ga-Mashishimale op die R71 teerpad na Gravelotte. In 2011 het die dorp 'n bevolking van 36 365 gehad.



</doc>
<doc id="64804" url="https://af.wikipedia.org/wiki?curid=64804" title="Hangklip">
Hangklip

Hangklip is ’n hangende rots van 454 m hoog wat bo die dorp Pringlebaai uittroon. Dit is aan die R44 geleë en dui die oostelike punt van Valsbaai aan. Dit het ’n outomatiese vuurtoring en was eens die wegkruipplek van slawe wat uit die Kaap weggeloop het.


</doc>
<doc id="64805" url="https://af.wikipedia.org/wiki?curid=64805" title="Vaselinetjie">
Vaselinetjie

Vaselinetjie is 'n roman deur Anoeschka von Meck wat in 2004 verskyn het. Die boek het die MER-prys vir jeuglektuur, die Jan-Rabie/Rapport-prys vir vernuwende Afrikaanse prosa, en die M-Net-prys vir werke van korter formaat in Afrikaans ontvang.



</doc>
<doc id="64806" url="https://af.wikipedia.org/wiki?curid=64806" title="Lys van Operasies tydens die Suid-Afrikaanse Grensoorlog">
Lys van Operasies tydens die Suid-Afrikaanse Grensoorlog

Hierdie Lys van Operasies tydens die Suid-Afrikaanse Grensoorlog noem die militêre operasies deur die Suid-Afrikaanse Weermag uitgevoer gedurende die Suidwes-Afrika-Angola Grensoorlog, algemeen ook genoem "Die Bosoorlog":



</doc>
<doc id="64807" url="https://af.wikipedia.org/wiki?curid=64807" title="Hops">
Hops

Hop ("Humulus lupulus") is 'n meerjarige klimplant, waarvan die vroulike bloeiwyse vir die voorbereiding van bier gebruik word om dit 'n bitter, dog aangename smaak te gee. Hop is inheems aan Europa, Wes-Asië en Noord-Amerika. In Suid-Afrika word op plase rondom George gekweek.

Hops word in Suid-Afrika veral in Outeniekwaland gekweek en daar bestaan 'n eie hopvariëteit wat Outeniqua-hops genoem word en afstam van die Atlas-variëteit en 'n wilde voorouer uit Joego-Slawië. Outeniqua-hop het 'n hoë gehalte alfasure van 12-13,5%.

Die korrekte benaming vir hierdie plant in Afrikaans is hop en nie hops nie.



</doc>
<doc id="64808" url="https://af.wikipedia.org/wiki?curid=64808" title="Hoogfunksionerende outisme">
Hoogfunksionerende outisme

Hoogfunksionerende outisme (HFO) is 'n informele benaming vir outistiese indiwidue wat geag word as "beter funksionerend" as ander outistiese mense. Daar is tans geen konsensus oor die definisie van hierdie term nie. Die graad van oorvleueling tussen HFO en Aspergersindroom word betwis. Sommige meen dat die twee aparte diagnostiese entiteite is, terwyl ander glo dat daar nie daartussen onderskei kan word nie.



</doc>
<doc id="64809" url="https://af.wikipedia.org/wiki?curid=64809" title="DDT">
DDT

DDT ("dichloordifenieltrichlooretaan") is 'n middel, 'n gifstof, wat gebruik word om onder andere vlieë, miere, luise en muskiete dood te maak. Die gebruik van die middel is verbied in baie lande omrede die gifstof vinnig in die voedselketting beland, met tragiese gevolge.



</doc>
<doc id="64815" url="https://af.wikipedia.org/wiki?curid=64815" title="Kaaimansrivier">
Kaaimansrivier

Die Kaaimansrivier mond net wes van Wildernis (in die Suid-Kaap) in die Indiese Oseaan uit.

Die rivier ontspring oos van Tierkop en noord van Saasveld in die Outeniquaberge. Sy enigste beduidende sytak in die boloop, die Silwerrivier, kom van oos en sluit net suid van die Sewepassepad by die Kaaimans aan. Tussen Saasveld en Ginnesville op die Sewepassepad is twee ou brûe wat oor die Kaaimans- en Silwerriviere gaan. Die brug oor die Silwerrivier dateer uit 1869 en is 89m bo seevlak. By Kaaimansgat sluit die Swartrivier van noordwes by die Kaaimans aan. Die Swartrivier se vernaamste sytakke is die Kat- en die Modderriviere. Op die punt waar die Katrivier van wes aansluit, lê die Tuinroetedam in die oostelike stadsgebied van George. Die Swartrivier ontspring aan die westekant van Tierkop in die Outenwiquaberge. Net voor die samevloeiing met die Swartrivier neem die Kaaimans se loop die vorm aan van die buitelyn van Afrika. Die punt staan bekend as die Kaart van Afrika en kan vanaf Wildernishoogte goed gesien word.



</doc>
<doc id="64819" url="https://af.wikipedia.org/wiki?curid=64819" title="NG gemeente Adelaide">
NG gemeente Adelaide

Die NG gemeente Adelaide is ’n gemeente van die Nederduitse Gereformeerde Kerk in die Sinode van Oos-Kaapland.

Soos die moedergemeente, Glen Lynden, is die geskiedenis van die gemeente Adelaide seker die ingewikkeldste in die NG Kerk. Sedert 'n dekade of twee ná die afstigting van Glen Lynden in 1827 van die NG gemeente Somerset-Oos was daar altyd moeilikheid ten opsigte van die Kerkplaas, want die gemeente het uit drie kernpunte bestaan, naamlik die dorpie Bedford (wat eers omstreeks 1853 aangelê is), Glen Lynden (die oorspronklike middelpunt) en Adelaide. Ds. John Pears is op 1 Mei 1829 as eerste predikant op Glen Lynden bevestig. Hy vertrek egter reeds die volgende jaar om ’n professoraat in Kaapstad te aanvaar. Ontmoedig deur sy swartgallige rapport oor Glen Lynden, waar hy dit onmoontlik gevind het om ’n gemeente op te bou met boere wat nie in die kerk belanggestel het nie, het die regering ds. Alexander Welsh eers in 1833 as sy opvolger gestuur.

Intussen het die adjunk-goewerneur van die Oostelike Provinsie, sir Andries Stockenström, ook probeer om hulp uit die moeilikheid te verleen. Op las van goewerneur sir Lowry Cole het hy in Maart 1830 die plaas Glen Lynden as kerklike gemeente-eiendom geproklameer. Die moeilikheid met Glen Lynden was so ernstig dat Stockenström op 9 Junie 1830, as gesaghebbende in die Oostelike Provinsie, aanbeveel dat Glen Lynden verlaat moet word en die plaas Koonapspos (die latere Adelaide) vir die gemeente as middelpunt geneem moes word. Ná ds. Piers se bedanking het Stockenström alle belangstelling in die saak verloor en dit daargelaat. Toe die gemeente Glen Lynden met die vakature kennis neem dat die goewerneur hulle bestaan op Glen Lynden afkeur, het ouderling Robert Hart en ander belangstellendes met ’n nuwe voorstel vorendag gekom. Hulle beveel aan dat Stockenström ’n stuk van sy plaas Maasstroom (die latere dorpie Bedford) vir ’n gemeentemiddelpunt moes gee. Hy het eers geaarsel, maar later ingewillig. Ook dié plan het misluk. In ’n brief wat Thomas Pringle onverwyld na hom skryf oor die saak, berispe hy hom en Robert Hart dat hulle Glen Lynden wou ondermyn om Maasstroom se waarde te verhoog. ’n Kwaai brief van sir Andries, soos net hy dit kon skryf, was die antwoord daarop. En hiermee was die plan ook vereers van die baan.

Ds. Welsh is op 17 Augustus 1833 deur ds. John Taylor op Glen Lynden bevestig. Sy bediening was moeilik gewees en met die grootste moeite kon die transporte van die kerkgrond op Glen Lynden en Koonapspos nie gekry word voor 1859 nie. In sy tyd het die gemeente drie bloedige Grensoorloë met hulle verwoesting moes deurmaak. Die Groot Trek van die Voortrekkers het ook sy gemeente se ledetal uitgedun. Die leiers, Piet Retief en Van Rensburg, was twee van ds. Welsh se lidmate. Louis Triegaardt se plaas in die Kolonie het ook binne die gemeentegrense geval. Die stryd met die Engelssprekende lidmate van Glen Lynden was sedert ds. Welsh se koms daar, maar teen 1839 was hulle ledetal uiters gering.

Ook het die geskenk van die grond aan die Koonaprivier lank vir die kerkraad moeilikheid opgelewer. In Maart 1848 gee sir Harry Smith die hele stuk grond aan die kerkraad, maar daardie Julie herroep hy dit. In Augustus 1848 word die landmeter gelas om die grondbrief vir die hele stuk grond op te stel, maar in Februarie die volgende jaar word dit herroep. Die kerkraad het die saak voor die Ring en Sinode gebring, sonder dat hulle juis vordering gemaak het, maar aan sir Andries is dit in 1854 opgedra om dit voor die eerste Kaapse Parlement te bring. Vooraf moes die landmeter eers die plaaslike toestande kom ondersoek. Die parlement het toe beslis dat al die grond aan die gemeente behoort, maar eers in 1858 ontvang die gemeente kaart en transport van sowel Glen Lynden as Koonapspos. Net soos in die tyd van ds. Pears het die regering dus steeds getwyfel aan die voortbestaan van die gemeente; daarom het hy hom sy volle grondregte so volstandig onthou. Steeds was die saak van die gemeente op Glen Lynden onuitvoerbaar en nou was dit weer so ’n moeilike saak omdat die twee middelpunte meer as 50 km uitmekaar was. Destyds was dit ’n groot afstand wat net met moeite afgelê kon word. Die onsekerheid het gemaak dat Koonapspos ook nooit kon groei nie en maar ’n sukkelende dorpe van 1840 af gebly het.

Ds. Welsh moes nietemin die helfte van sy jaarlikse arbeid op Koonapspos bestee. Oor die bou van 'n pastorie word besluit in 1839, maar daar het niks van gekom nie tot 1859. Van 1840 af toe die kerk daar klaargekom het, word die meeste kerkraadsvergaderings op Koonapspos gehou. Die kerkgebou is van klein en stene gebou, 17 x 7 x 3,3 m. Die hoeksteen is gelê in 1838 en die koste van £263.13.0. Van die tyd tot die koms van ds. Stegmann in 1859 is op Koonap 39 kerkraadsvergaderings en op Glen Lynden 18 gehou. In Junie 1849 het die kerkraad selfs die nuwe dorp Adelaide genoem en toe dieselfde naam aan die gemeente Glen Lynden en die Oos-Rietrivier gegee. Van daardie jaar af het die kerkraad op klein skaal begin erwe verkoop. Die regering het die nuwe naam goedgekeur. 

Die verwarring oor die kernpunt van Glen Lynden het selfs in 1868 voor ’n gekose komitee van die Kaapse Parlement gedien toe die lede by dr. Andrew Murray, moderator van die Kaapse Kerk, wou weet: "Dit is ’n feit dat die kerk te Koonap en die kerk te Glen Lynden een en dieselfde is?" Waarop hy antwoord: "Ja, dit is één parogie wat tot hiertoe bekend gestaan het as die parogie van Glen Lynden en nou word dit die parogie van Adelaide genoem." Aan dieselfde kommissie is deur ds. William Robertson, die skriba van die Sinode, ’n sertifikaat oorhandig waarop geskrywe staan: "Hiermee sertifiseer ek dat die parogie vroeër bekend as Glen Lynden dieselfde is soos dié wat nou Adelaide genoem word." Nietemin was die amptelike naam van die gemeente op die Ringsittings van daardie datum tot en met die stigting van Adelaide altyd Glen Lynden. Dit kan moontlik wees omdat ds. Welsh van die vyf Ringsittings van 1849, 1850, 1853, 1854 en 1855 net die sitting van 1855 bygewoon het en kort daarna oorlede is. So het die naamsverandering waarskynlik vergete gebly, veral omdat hy siek was en die heersende Grensoorlog van groter belang was.

Die swaartepunt van die gemeente het na die voltooiing van die kerk in 1840 al hoe meer na Koonapspos oorgekom. Met die gee van die naam Adelaide in 1849 lyk dit of die kerkraad die saak van die gemeentelike sentrum ’n trap verder wou bevorder. Die kerkraadsvergaderings word om die beurt op Glen Lynden en Adelaide gehou tot in 1855. Van toe af is almal op Adelaide gehou. Die dorpie Bedford is eers in 1853 gestig, maar weens die vertraging met die verkryging van die transport op Koonapspos, was Adelaide tot 1855 onseker om as dorp aan te bou. Bedford was vry van hierdie moeilikhede. Maar Adelaide as kerksentrum kon nie die lidmate van Glen Lynden wat rondom Bedford gewoon het, se moeilikhede oplos nie. Op 13 Oktober 1855 vergader die kerkraad en bespreek ’n petisie wat vra dat ’n kerk en pastorie op Bedford gebou moet word. Die kerkraad weier om dit binne enige dae voor die Ring te lê omdat die ondertekening daarvan nie in orde was nie. Die Ring sit op 19 Oktober op Uitenhage en ds. Welsh en ouderling J.A. Raubenheimer is ook teenwoordig, soos reeds gemeld die eerste sitting uit vyf wat die leraar bywoon. Dieselfde versoekskrif en petisionarisse is ook daar. Hulle vra ’n kerk op Bedford en ’n leraar daarvoor. Hulle en die lede van die vergadering bepleit die saak en wys op die ongeskiktheid van Glen Lynden as woonplek vir die leraar en as kerkplek vir die gemeente. Op voorstel van ds. Adrian Roux besluit die vergadering eenparig om by die kerkraad van Glen Lynden aan te beveel dat die woning van die leraar verplaas moet word, óf na Bedford óf na Adelaide. En om ’n kerk op Bedford te bou. In Desember 1855 besluit die kerkraad om ’n pastorie op Adelaide te bou en ’n kerk op Bedford, maar van dié plan het niks gekom nie tot in 1859, toe alleen met die bou van die pastorie op Adelaide ’n begin gemaak is en ook met die mooi, groot klipkerk. In die godsdiensverslag vir die Ringsitting van Oktober 1856 (ds. Welsh was toe reeds oorlede), kom voordat ’n begin gemaak is met die besluit van die Ring om die pastorie op Adelaide te bou, vir die verplasing van die leraar daarheen en dat Adelaide beter geleë vir die gemeente is en beter geskik as Bedford. So eindig die eerste vasberade slag vir die kerksentrum op Bedford na die verkenningswerk in ds. Pears se tyd. Die dood van ds. Welsh in Julie 1856 het vir ’n tydjie die stryd laat bedaar. 

Ds. Stegmann, wat kort vantevore beroep is as nuwe leraar vir Glen Lynden, het in Augustus 1858 op sy versoek sake self kom ondersoek en die kerkraad het toe beloftes gedoen vir ’n nuwe kerk en pastorie. Hy is bevestig Februarie 1859 en dadelik is ’n begin gemaak met die twee geboue. Die moeilikheid met die kerkgrond het nou tot ’n einde gekom en die kerkraad kon onbelemmerd met die uitlê van die dorp en die verkoop van erwe voortgaan. Die nuwe kerkgebou was ’n dankbetuiging aan die Here vir die beëindiging van die agt verskriklike Grensoorloë. Blykbaar het die drie groot sake, naamlik die bou van ’n kerk, ’n pastorie en die uitlê van die dorp, die deurslag gegee vir die hele bediening van ds. Stegmann. Sy dienstyd was 31 jaar en 17 jaar van dié tyd het die gemeente onder sware skuld gebuk gegaan. Vir die erwe het hulle £11 488 gekry, maat die kerk het hulle oor die £17 000 gekos buite die orrel en die pastorie ’n verder £2 548. Die NG gemeente Beaufort-Wes se pastorie het ruim 45 jaar later sowat £400 minder gekos en daardie dorp se NG kerk, eweneens vier dekades later, sowat £3 500 minder. Adelaide se mooi balkon is eers in 1928 aangebou. 

Daarby moes hulle die ou kerk vergroot en herstel teen amper £500. Hulle het van 1859 gebou tot Februarie 1862, toe die kerk ingewy is. Die pastorie was toe reeds klaar. Om geld te bespaar het hulle nie ’n opgeleide argitek aangestel nie, maar die toesig aan ds. Stegmann en boumeester Campbell opgedra. Die kerk is uit pure klip gebou. Die gebou is nie alleen sierlik nie, maar ook net deeglik en die akoestiek is perfek. Adelaide se kerkterrein is in 1928 omhein met ’n mooi traliewerk, die kerk is net en skoongemaak en van binne opnuut geverf. Keer op keer moes spesiale kerkraadsvergaderings gehou word en spesiale bydraes in die gemeente gevra word om die skuldeisers tegemoet te kom en om hulle rekening te vereffen. Baie kerkraadsvergaderings in die jaar was ds. Stegmann se reël. Hy het gebou tot agt, nege en 10 per jaar. Teen die einde van sy lewe het hy gedaal tot vier, drie en twee. En van die 175 vergaderings in die 31 jaar tyd, het hy één op Glen Lynden gehou.

Dr. Andrew Murray het in 1877 herlewingsdienste kom hou op Adelaide. In dieselfde jaar was daar ’n sware droogte en nogeens ’n Grensoorlog. In 1883 is aanhoudende droogte en in 1885 weer. Op 1 Maart 1885 word ’n algemene biddag vasgestel. In daardie jaar is dr. Andrew Murray weer hier vir spesiale dienste; ook in Maart 1888. Drie jaar vantevore, in September 1885, het diewe die kerk se brandkluis oopgebreek en die kaart en transport en geldelike aantekeninge vernietig. In 1887 koop die kerkraad ’n nuwe brandkluis aan teen £5. In die dienstyd van ds. Stegmann moes die grens tussen Glen Lynden en die NG gemeente Somerset-Oos opnuut bepaal word. Op die Ringsitting van 1865 op Somerset-Oos word ’n kommissie aangestel om ondersoek in te stel na die geskil wat opnuut oor die grens ontstaan het. Op die sitting van 1860 na rapport deur die kommissie en breedvoerige samespreking, besluit die vergadering dat die plate Witmussieskloof, Klipfontein, Fonteinshoek, Elandsdrif, Esterhuispoort, Kookhuisdrif aan Somerset sal val, maar op voorwaarde ook dat die kerkrade hulle eers oor die beslissing sal uitspreek. Eers in 1869 op die sitting weer op Somerset-Oos word finaal vasgestel dat Leeuwdrif, Baviaanskrans, Krugerspos, Esterhuispoort, Wynandskraal, Stolltzkloofmond, Fonteinshoek, Groothoek, Klipfonetin, Van der Lindeskraal en Witmussieskloof aan Somerset sal val tensy die teenswoordige of latere bewoners liewer onder Glen Lynden wil sorteer.

In 1855 kom daar weer moeilikheid met die Skotse setlaars in die midde van die gemeente. ’n Deputasie is naamlik onder leiding van die prokureur C.W. Hutton, skoonseun van sir Andries Stockenström, in Oktober na die Ringsitting op Uitenhage gegaan om te vra vir ’n eie leraar en ’n kerk op Bedford. Nou was daar groot verwarring op kerklike gebied vir Glen Lynden, Adelaide sowel as Bedford. Dit was ’n groot stryd tussen die drie plekke waar die gemeente se middelpunt moes wees en elkeen was te klein om alleen te staan. Hieraan het die Engelssprekendes ook hulle aandeel gehad. Die weiniges van hulle wat om Glen Lynden gewoon het, was met hulle een diens per maande tevrede. Op Adelaide het in 1860 ’n aantal, volgens besluit op ’n vergadering deur hulle belê, ds. Stegmann kom vra om in verband met sy kerk vir hulle afsonderlik in Engels te bedien. Die versoek is na die aktuarius van die Sinode verwys, maar daar is nie weer van gehoor nie. 

Op Bedford het hulle ’n heeltemal ander plan uit die moeilikheid gevind. In 1856 het drie van hulle die trustees geword van ’n vereniging vir die stigting van wat hulle die "Free Church" genoem het met Engels as amptelike taal. Die enigste vereiste vir lidmaatskap was geloof in die Here Jesus Christus. Aan die begin het hulle vyf manlike lidmate gehad. Hulle kerk van 1856 is vergroot in 1856 en het later as kerksaal gedien. In 1874, dieselfde jaar dat die tweede Glen Lyndense kerkgebou ingewy is, het die lidmate van die Free Church hulle kerk se hoeksteen gelê. Dit is die volgende jaar ingewy en die boukoste het £3 000 beloop. Die kerk het dekades lank buite enige kerkverband gestaan, hoewel hy beskou is as indirek behorende tot die Kongregasionele Kerk. Selfs teen 1925 was daar op Glen Lynden nog vier Engelssprekendes wie se naam op die NG kerk se register voorgekom het. Nadat die name in 1839 op die register byna nie meer bestaan het nie, het enkele later weer aangesluit, net om weer later uit die kerk te verdwyn. Die kinders en jongmense het egter heeltemal uit kerkverband met die NG Kerk gebly.

Moeilikheid met die kerklike middelpunt het in 1861 weer opgevlam toe ondersteuners van die sogenaamde Bedford-plan onderhandelinge aangeknoop het. Die nuwe, peperduur kerk en pastorie op Adelaide was toe net in aanbou. Die Free Church het reeds op Bedford gestaan terwyl die kerk op Glen Lynden baie bouvallig was. In Mei 1861 maak ds. Stegmann aan sy kerkraad bekend dat hy kennis dra dat die Bedford-deel van die gemeente ernstige voornemens het om hulle eie gemeente daar te stig. Die kerkraad is eenparig daarteen gekant. Volgens heer C.W. Hutton het hy voor af met ds. Stegmann ’n onderhoud oor die saak gevoer, toe die dominee hom stellig laat verstaan het dat hy dit dringend noodsaaklik ag dat die Glen Lynden-deel (Bedford ingesluit) van die gemeente moet afstig en dat hy dit met sekerheid daardie jaar nog op die Ringsitting sou bepleit.

Op 13 Junie 1861 ontvang ds. Stegmann ’n brief van die heer Hutton wat die dominee se samewerking vra om by die volgende Nagmaal op Glen Lynden die saak met die gemeente te bespreek. Bedford sou ’n deputasie afvaardig en wou dan hê dat die saak na die Ringsitting daardie Oktober moes gaan. Ds. Stegmann se antwoord hierop was dat hy dit voor die kerkraad sou lê. Op Maandag 8 Julie 1861 doen hy verslag aan sy kerkraad op Adelaide. Hy maak ook bekend dat die heer Hutton by die laaste kerkdiens op Glen Lynden teenwoordig was en aangedring het om hom oor die saak te spreek, maar dat hy volstandig geweier het. Ook het die heer I. de Klerk ’n memorielys daar gehad om te laat onderteken. Enige lidmate van Somerset-Oos en Riebeek-Oos (NG gemeente Albanie) het dit ook geteken. Verder rapporteer die voorsitter van ’n onderhoud op Saterdag 6 Julie met die here Meyer, De Klerk en Triegaardt toe die belofte gedoen is dat hulle daardie dag die saak met die kerkraad kon bespreek. Net die heer Meyer daag op. Die kerkraad verklaar dat hy nie gewillig is om die kerk se werksaamhede te laat uitbrei nie, maar keur dit af dat lidmate op onwettige wyse te werk gaan. Daar word besluit om dit per brief aan die memorialiste (lidmate wat die afstigting versoek het) te laat weet. Die brief word gerig aan I. de Klerk, L. Triegaardt en C. Meyer en verklaar:
Die kerkraad wys daarop dat Baviaansrivier sal moet saamwerk. Adelaide sal Goba, Oos-Rietrivier en Kaga moet afgee en Somerset en Riebeek sal gedeeltes moet afgee, anders sal die nuwe gemeente te klein wees. Verder wys die kerkraad op artikel 54 dat lidmate nie propaganda mag maak sonder die kennis en samewerking van die voorsitter (leraar) en kerkraad nie. Die kerkraad verstaan dat Baviaansrivier en Kaga nie wil saamwerk nie; daarom besluit hy om nie verder met die saak voort te gaan nie.

Op 13 Augustus 1861, in antwoord op die brief, skryf die heer Hutton dat hy nie die agent is van die memorialiste nie. Hy is een van hulle kommissielede en hoewel hy self nie ’n lidmaat van die NG Kerk is nie, stel hy groot belang in die bevordering van die godsdiens; sy vrou is wel ’n lidmaat en hy het self ook al Nagmaal in die Kerk gebruik.

Op 13 Oktober is die Ringsitting op Adelaide gehou. Die kommissie lewer hulle petisie in en noem hulle lidmate en ondersteuners van die NG Kerk in die distrik Bedford. Hulle vra om ’n kerk op Bedford te bou en rapporteer dat die kerkraad hulle versoek afgewys het. Op hulle lys was toe al £1 138 ingeteken (beloftes van geldelike skenkings vir die bou van die kerk). ’n Tweede petisie van bywoners en eienaars van plase om Bedford word ook ingedien. Die versoek hierin is téén die afsnyding van Adelaide. Verder word ook oorhandig ’n brief van die Bedford-plan-kommissie aan die kerkraad waarin sy verlof en samewerking gevra word om te werk vir die stigting van ’n gemeente met Bedford as kernpunt. Sutton kry geleentheid om die vergadering toe te spreek nadat ds. Stegmann daarteen beswaar gemaak het, waarskynlik omdat hy nie ’n NG lidmaat was nie. Sutton skets die verloop van sake en sê dat die bedoeling nie was om Glen Lynden af te sny nie. Ná hom kom ds. Stegmann aan die beurt en verklaar weer dat Glen Lynden as middelpunt nie van Adelaide afgesny wil wees nie en Bedford as middelpunt wil hê nie, dat ook die lidmate naby Bedford dit nie wil hê nie en dat as dit moes plaasvind, die gemeente Adelaide te klein sou wees om sinvol voort te bestaan. Op ’n vraag van ds. Adrian Roux van Albanie of die memorialiste met ’n kerk op Bedford tevrede sou wees, antwoord hulle bevestigend. Hierop besluit die Ring dat dit dan ’n saak vir die kerkraad is en verwys dit daarheen. 

Op 21 Oktober 1861 vergader die kerkraad met die nuwe lig wat die jongste Ringsitting op die probleem gewerp het. Hy besluit om geen verdere stappe met die saak te doen nie. Op 27 November 1861 skryf die heer Hutton ’n lang brief waarin hy op openhartige wyse die kommissie se standpunt verdedig teen al die besware in die besonder op die kerkraadsvergaderings en voor die Ring in die jaar voorgebring. Op die teenpetisie van die kant van Bedford ingelewer by die Ring, wys hy daarop dat dit veroorsaak is deur ds. Stegmann se aanbeveling om die grens van Kowiesnek regdeur Esterhuispoort te trek, sodat Bedford net inkom aan die onderkant van die nuwe gemeente waar Glen Lynden dan nog die middelpunt sal bly. Ook verklaar hy dat ds. Pears van Somerset-Oos, vroeër van Glen Lynden, eers geraadpleeg is en dat hy die kommissie se werk gunstig gesind was en dat Riebeek-Oos geen belang by die saak sal hê nie. Hy betreur die kwaadpratery en verkeerde gerugte, onder meer dat hy vir ’n sakesentrum werk. Hy wys op die agterlike toestand op geestelike gebied in die afdeling. Op 15 Augustus 1863, dit is 18 maande nadat die £17 000-kerk op Adelaide opgerig is, skryf Hutton weer ’n brief om die samewerking van die kerkraad te vra vir die bou van ’n kerk op Bedford. Hy meld ook die som geld wat toe al bymekaargebring is. Die kerkraad antwoord dat hy die saak gunstig gesind is, maar nie in staat is om te sê watter stappe gedoen moet word nie. Op 19 Augustus 1867 ontvang die kerkraad weer ’n brief oor die saak. Die voorsitter kry volmag om dit te beantwoord. 

Op 5 Oktober 1874 is ’n versoekskrif voor die vergadering onderteken deur S.A. Cloete en andere wat vra vir ondersteuning om ’n kerk op Bedford te bou en ’n eie leraar daar te hê. ’n Kommissie uit die kerkraad kry opdrag om die saak te ondersoek en verslag te doen. Die groot kerkskuld van Adelaide is twee jaar later afbetaal.

In April 1875 berig die kommissie dat hulle die memorialiste na ’n byeenkoms in die konsistorie opgeroep het, maar dat niemand opgedaag het nie. Op 2 Oktober 1882 lê die voorsitter voor ’n gekombineerde kerkraadsvergadering ’n versoekskrif voor uit die afdeling Bedford wat voorgee om in die naam van 90 hoofde van huisgesinne geskryf te wees en onderteken deur N. van der Meulen en P. Botha wat vra vir ’n afsonderlike gemeente op Bedford. Hy rapporteer ook dat daar al twee keer by hom aangeklop is om deputasies te ontvang in verband met die petisie, maar dat hy nie die vrymoedigheid gehad het om met hulle in onderhandeling te tree nie; hy het wel so ver gegaan as om aan die voorsitter van die deputasie, die heer Bamberger, ’n afskrif te gee van die kerklike wette en bepalinge. Die kerkraad besluit dat die petisie nie aan die vereistes van die kerklike wette en bepalinge voldoen nie en dat die 90 hoofde van huisgesinne hulle naam nie daaronder geteken het nie en daarom kan hy nie verdere stappe doen nie.

Op 4 Augustus 1886 lê die voorsitter weer voor ’n gekombineerde kerkraadsvergadering ’n petisie van ’n aantal lidmate in die nabyheid van Bedford wat vra vir een maal per maand kerk op Bedford. Die memorialiste stel voordat hulle kommissie die saak met die kerkraad wil bespreek. Die vergadering besluit om die kommissie op die 18de Oktober te ontmoet. Die kerkraad is op daardie dag nie voltallig nie en daar word besluit om die vergadering tot Maandag 8 November uit te stel. Op die datum is P. Botha jr. in belang van die Bedfordse petisie sonder sy medeafgevaardigdes op die vergadering. By ondervraging is hy nie gereed om te antwoord oor die gebruik van die Bondseëls, katkisasie en so meer nie. Su opdrag is om enkel te vra dat die leraar die tweede Sondag in die maand vir dienste aan Bedford sal afstaan. Die koste van die werk kon uit kollektes kom en die balans in die kerkkas gestort word. Hierop verlaat hy die vergadering en dit word besluit om op weeksdae in buitewyke, veral onder die mindervermoënde lidmate, dienste te laat hou, daar dit nie aangesien dit nie bevorderlik is vir die gemeente om ’n hele Sondag elke maand aan Bedford af te staan nie. Op 8 April 1889 is daar ’n laaste brief; daar word besluit om dit nie te beantwoord nie.

Ondanks die kerkraad se onwilligheid om ’n deel van die gemeente Adelaide aan Bedford af te staan, het dit teen die einde van ds. Stegmann se tyd al hoe duideliker geword dat dit onmoontlik was vir ’n enkele leraar om so ’n groot gemeente te bedien en dat die bevordering van die gemeentelike werk in die twee dele van Baviaansrivier en Adelaide jammerlik begin ly het. Op 13 Mei 1861 op ’n vergadering van die kerkraad spreek ds. Stegmann die hoop uit dat Glen Lynden vroeër of later ’n eie leraar sou hê; ook is daar besluit dat by die volgende verkiesing van kerkraadslede twee afsonderlike kerkrade gekies sou word, met aparte kerklike boeke. Omtrent die swak toestande van die geboue op Glen Lynden is dit begryplik dat met die sware uitgaaf op Adelaide, die kerkraad geen verdere koste kon gedoog nie en hierin hulle magteloosheid gevoel het. Al die praktiese gevolge wat Glen Lynden uit die goeie voornemens in hulle belang sien, is dat hulle op die volgende vergadering, in Julie 1861, aangemoedig word om erwe vir tuishuisies te verkoop om ’n fonds vir ’n nuwe kerkgebou te stig. Die jaar daarop en wel in Julie 1862 besluit die kerkraad om erwe te laat opmeet en met regeringstoestemming aan private eienaars te verkoop. 

Intussen is daar op die vergadering van 21 Oktober 1861 besluit om met betrekking tot die sake op die vergadering van 13 Mei 1861 niks verder te doen in verband met die skeiding van Glen Lynden en Adelaide nie en by verkiesing van kerkraadslede in November 1862 word ’n ouderling en twee diakens plaaslik vir Glen Lynden verkies. Met die koms van ds. S.F. Feneysey in November 1925 was dit die reël om die kerkraadslede net om die helfte vir die twee middelpunte Glen Lynden en Bedford te kies, maar een van die Glen Lynden-lede moes ’n Engelssprekende wees in belang van die paar Engelssprekende lidmate. Toe die paar Engelssprekendes kort daarna die kerk vergoed verlaat en die ou Glen Lynden-deel van die gemeente so uiters klein word, is daar vereers een diaken minder aan die Glen Lynden-kant gekies. Die eerste vergadering wat daarna lig gewerp het op die Glen Lynden-sake is dié van 1 Maart 1869. Dit was die een vergadering uit 176 wat ds. Stegmann in sy 31 jaar lange dienstyd op Glen Lynden laat hou het. Op die vergadering verklaar die voorsitter dat dit die begeerte van die broeders van Glen Lynden is en dat dit ook sy voornemens was, so dikwels hy ’n kworum op die Maandag ná Nagmaal kon kry, hy op Glen Lynden sou vergader om plaaslike aangeleenthede te bespreek. By die aankondiging het dit gebly. Nooit is so ’n vergadering gehou nie. Op dieselfde vergadering kom die bouvallige toestand van die kerk op Glen Lynden ter sprake, toe die voorsitter dit nie raadsaam ag om vir herstelwerk onkoste aan te gaan nie, maar liewer die geld te bespaar vir ’n nuwe kerkgebou; ook hoop die voorsitter om al die broeders van Baviaansrivier by die volgende Nagmaal op Adelaide teenwoordig te sien.

In Januarie 1872 maak die voorsitter weer melding van die bouvallige toestand van die Glen Lyndense kerk. Hy verklaar dat dié deel van die gemeente baie bereid is om by te dra tot ’n fonds vir ’n nuwe kerk daar en daar word besluit dat Glen Lynden die reg sal hê om te bou, maar dat min of geen hulp van Adelaide se kant kan verwag word nie omdat die gemeente nog in skuld was. Die Glen Lynden-deel het toe ’n doelmatige en stewige gebou opgerig wat in 1873 voltooi is en ingewy in die eerste helfte van 1874. Ongelukkig is daar geen enkele woord oor die aanvang, voortsetting of voltooiing van die gebou in die notule van die kerkraadsvergaderings nie. Uit ’n opgaaf met datum 28 Januarie 1875 blyk dit dat die totale koste van die gebou se oprigting £2 703.2.8 was en op dieselfde datum was £61.7, wat ook beloof is, nog uitstaande. Die hele verantwoordelikheid van die onderneming het alleen op die Baviaansrivierse inwoners gerus.

Ds. Stegmann het al in 1885 van bedanking begin praat vanweë siekte en sy gevorderde ouderdom. Twee maal het hy ses maande lank verlof gekry, die eerste in 1885 en die tweede in 1888. Die tweede keer het hy prop. A.M. Murray as tydelike plaasvervanger laat kom. In Oktober 1889 gee hy kennis om aan die einde van die jaar af te tree. Die kerkraad neem sy bedanking aan op die vergadering van 17 Februarie 1890, waarop die konsulent, ds. J.H. Hofmeyr van die NG gemeente Somerset-Oos, as voorsitter teenwoordig is. In dieselfde jaar en wel op 14 Oktober, is ds. Stegmann in die ouderdom van 75 jaar, 10 maande en 20 dae sy ewige rus ingegaan ná ’n lang en moeilike dienstyd. Tydens sy dienstyd het die getal kerkraadslede vermeerder van ses aan die begin tot 17 aan die einde. Die dominee het die gebruik ingevoer om alleen die notule van die kerkraadsvergadering te onderteken. Net enkele kere het die kerkraadslede dit saam onderteken.

Met ds. Stegmann se vertrek breek ’n baie belangrike tydstip in die gemeente se bestaan aan. Die lang, sware stryd oor die verdeling van die gemeente en die beter bearbeiding van Bedford en Glen Lynden kom nou tot ’n punt. Ongelukkig vir die twee dele het hulle, toe Adelaide bygevoeg is, aan Somerset-Oos en Riebeek-Oos gedeeltes afgestaan wat hulle sou mis nadat Adelaide sy volle deel vir ’n selfstandige gemeente ontvang het. 

Op die vergadering van 7 Oktober 1889 gee die jong diaken Robert Pringle van Lynedoch, Glen Lynden, kennis dat die nodige stappe gedoen sal word om die groot gemeente van Glen Lynden te verdeel en op 17 Februarie 1890 rapporteer ds. J.H. Hofmeyr dat hy al drie memories, wat vra om verdeling, uit Glen Lynden ontvang het. Ook berig hy dat die saak voor die Ring op Alexandria in Oktober 1889 gedien het en dat aan die Ringskommissie volmag gegee is om die gemeente te verdeel. Daar word besluit dat die kommissie op 31 Maart 1890 op Adelaide met alle belanghebbendes sal vergader. Dit het op die bepaalde tyd gebeur. Oor ’n saak wat al soveel jare lank oorweeg is en dekades lank soveel moeilikheid veroorsaak het, sou daar natuurlik nie maklik eensgesindheid wees nie en so is die samekoms op Adelaide gekenmerk deur die ontevredenheid van die Glen Lynden-deel. So ontevrede soos hulle gekom het, so ontevrede is hulle daar weg. 

Op 22 Februarie 1890 is die kommissie op ’n vergadering van lede woonagtig langs die Baviaansrivier gekies. Dié vier lede moes die kerkraad help op die vergadering van 31 Maart in belang van die inwoners van daardie deel van die toe nog uitgestrekte gemeente. Hulle petisie, onderteken deur 195 lidmate wat die dienste op Glen Lynden bywoon, vra dat die verdeling so gelyk moontlik gemaak moet word en dat Bedford dus by Glen Lynden aangesluit moet word. Die kommissie besluit by meerderheid van stemme dat Bedford, wat twee uur per kar van Adelaide maar drie van Glen Lynden is, mits die leraar van Glen Lynden gereeld dienste op Bedford sal hou, sal verkies om die kerk op Glen Lynden te besoek. Sodoende sal Bedford later die middelpunt van die gemeente word en Adelaide en Albanie sal moet ly. Solank dié gevaar bestaan het, besluit die kommissie, moet die grensskeiding so ’n moontlikheid verydel. Dié voorwaarde word nou die kommissie se eerste vereiste. Hulle besluit dan ook om net met Adelaide en Glen Lynden as middelpunte rekening te hou. Die skeiding moet dan sovêr as moontlik halfpad tussen die twee punte lê. Ná die kommissie besluit het oor watter plase onder watter gemeente sou val, maar aan plaasbewoners die reg gegee het om voor 1 Oktober te kies onder watter gemeente hulle wil ressorteer, besluit hulle dat Bedford neutraal sou bly: Albei leraars sou daar dienste hou, maar sal sorg om minstens twee Sondae in die maand in elkeen se hoofkerk op onderskeidelik Adelaide en Glen Lynden te preek en dat Bedford nie die middelpunt van ’n afsonderlike gemeente sou word nie, solank die bogenoemde besware nie ophou bestaan nie.

Al die belanghebbendes het tot 15 Mei gekry om te verklaar dat hulle met die verdeling tevrede is en indien nie, dan verval al die besluite oor die verdeling. Verder is beslis oor die name van die twee gemeentes as die verdeling aangeneem sou word, ook oor die Predikantepensioenfonds, dienende kerkraadslede en konsulente. Op 26 April 1890 gee die belanghebbendes van Glen Lynden kennis dat hulle die verdeling nie aanneem nie. Op 28 April is ds. Rosseau van Albanie by hulle om hulle met raad te help. Hulle vergader weer en herroep hulle besluit van die 26ste en neem die verdeling aan met verandering van dié deel van die grens beginnende by Vaalkop. Hiertoe is hulle aangemoedig van gesaghebbende kant. Baie briefwisseling was oor en weer nodig om die gemoedere tot bedaring te bring en die verdeling te laat deurgaan. Dit het 'n ruk geduur, want nog in Oktober 1891 met die Ringsitting op Cradock dien twee beskrywingspunte van Adelaide en Glen Lynden. Albei gemeentes eis dat Bedford binne hul parogie sal val. Ná breedvoerige bespreking word op die vergadering besluit dat die grenslyn van Cowiesnek na Bedford, aan Donkinstraat waar dit by die brug begin, naby die kerkhof en met die straat deurloop tot die brug oor die Maasströmrivier, met ander woord, die dorp word middeldeur gesny sodat die een helfte aan Glen Lynden en die ander helfte aan Adelaide behoort. Die een helfte van Bedford se inwoners moet dan Sondae twee uur ver na Adelaide gaan vir die hoofdiens daar en die ander helfte drie uur ver na Glen Lynden. Van Bedford af het die grenslyn verder die grootpad, wat van Cradock na Vaalkop loop, gevolg tot waar dit uitdraai na die Visrivierrand, soos in die begin deur die Ringskommissie bepaal.

Dié onbevredigende verdeling het tot 1914 voortbestaan toe besluit is dat al Bedford se dorpsbewoners onder Glen Lynden sou val. Hoewel Bedford eers in 1895 ’n nuwe kerk gekry het, het hy tot sedert 1891 die swaartepunt van die gemeente geword toe die nuwe leraar, ds. A.F. Malan, daar gaan woon het. Hoewel die moedergemeente die naam Glen Lynden behou het, het die plek self mettertyd net ’n buitewyk van die gemeente geword is die kerkie daar in 1964 aan die NG Kerk in Afrika oorgedra.

Ds. J.H. van Wyk van die NG gemeente Smithfield in die Vrystaat het ds. Malan in 1899 opgevolg. Hy het onder meer veral belanggestel in die onderwys en het die belangrikheid van handwerk beklemtoon. Danksy sy ywer het hier ’n ambagskool, dekades lank bekend as die Hoër Tegniese Skool Piet Retief, en ’n huishoudskool tot stand gekom. In 1916 het hy ook die hoeksteen van die sendingkerk vir bruin lidmate gelê. Destyds het ds. J.H. Malherbe as hulpprediker opgetree. Ds. Van Wyk se opvolgers was di. A.H. Naudé van 1922 tot 1931, I.J. Viljoen van 1931 tot 1940 en J.G.S. van Jaarsveld van 1940 tot 1945. Sowat 5 km buite die dorp is daar in 1933 onder invloed van ds. Viljoen ’n groot saal vir sowat 600 mense as middelpunt van die jaarlikse Dingaansfees opgerig. ’n Kort entjie van die saal is daar ’n koppie vanwaar ’n mens die berg sien waar die plaas van Piet Retief geleë was – nou Post Retief.

Die volgende leraar was ds. Pepler. Die ou kerkgebou is tydens sy dienstyd teen ’n koste £25 000 pragtig hernu en ’n nuwe kerkorrel teen £3 500 geïnstalleer. As gevolg van die ywer van ds. en mev. Pepler is in 1951 ook ’n nuwe mylpaal op sendinggebied bereik met die oprigting van ’n kerk vir swart lidmate.

Die eertydse pastorie van die NG gemeente, wat omstreeks 1830 opgerig is, is in die jare 70 opgeknap en in ’n museum omskep en is amptelik op 25 November 1967 ingewy deur die administrateursvrou, mev. J.N. Malan.




</doc>
<doc id="64821" url="https://af.wikipedia.org/wiki?curid=64821" title="NG gemeente Alexandria">
NG gemeente Alexandria

Die NG gemeente Alexandria is ’n gemeente van die Nederduitse Gereformeerde Kerk in die Sinode van Oos-Kaapland.

Die inwoners van Olifantshoek, soos die plek waar die gemeente later gestig is eers bekendgestaan het, het veral gedurende die eerste helfte van die 19de eeu bittere tye beleef weens die Kaapse grensoorloë van 1811, 1819, 1834 en later. Daarom is dit merkwaardig dat die stoere pioniers soveel veral op kerklike gebied tot stand gebring het. Olifantshoek was destyds deel van die uitgestrekte gemeente Uitenhage, as tweede oudste gemeente in die Oostelike Provinsie naas die NG gemeente Graaff-Reinet die moedergemeente van die tientalle gemeentes in die westelike dele van die provinsie.

Die plekkie het in die veldkornetskap van Onder-Boesmansrivier geval. In hierdie wyk het daar op die plaas van Evert Potgieter, Brakfontein, ’n klein gebou gestaan. Hierdie plek het die naam Kerkplaas gekry omdat daar ’n buitekerk gebou is. Dit was die mees afgeleë deel van die moedergemeente en die lidmate in die omgewing van Olifantshoek moes per ossewa Uitenhage toe reis vir huwelike, doop, lidmaatskap en alle ander kerklike voorregte.

Baie jare lank het ds. Alexander Smith gereeld ook die Olifantshoekers op Kerkplaas besoek en bedien en uit erkentlikheid het hulle sy naam op 8 Januarie 1854 aan die nuwe gemeente "Alexandria" gegee. Byna 20 jaar lank was die naam van die gemeente Olifantshoek, maar die Sinode van 1873 het dit na Alexandria verander. Luidens een verklaring is die plek Alexandria vernoem ter ere van koningin Victoria, want dit was haar eerste doopnaam. Dit is egter foutief.

Die grond het oorgegaan in die hande van trustees en so ook die ou kerk wat reeds omstreeks 1830 deur Karel Landman en andere gebou is. Dit was ook hulle wat ’n sustentasiefonds (’n fonds waaruit die leraar vergoed kon word) begin wat op 11 September 1869 reeds £2666.9.7 sterk was. Voor die koms van Alexandria se eerste leraar het ds. Adrian Roux van die NG gemeente Albanie, met sy kernpunt destyds op Riebeek-Oos, van 9 Januarie 1854 tot 6 Junie 1869 as konsulent die groot wyk Olifantshoek op Kerkplaas getrou bedien. Op die eerste kerkraadsvergadering op 9 Januarie 1854 is besluit om die trustees van die kerklike geboue en van Kerkplaas te nader om dit oor te dra in die naam van die kerkraad. Die destydse trustees was C.F. Scheepers, C.G. Holl en P.J. Holtshausen.

In die "Cape of Good Hope Almanac" van 1855 kom die eerste beskrywing van Alexandria voor: "Alexandria contains some forty houses, with a population of full 150 souls, and a Dutch Reformed Church visited occasionally by two clergyman. It numbers two hotels, several stores, a post office … Alexandria … was named after the Rev. and Venerable Pastor of the Dutch Reformed Church, Alexander Smith." Hieruit is dit duidelik dat, hoewel die gemeente Olifantshoek eers in 1873 sy naam Alexandria ontvang het, die dorp en distrik al lank onder daardie naam bekendgestaan het. Op 16 September 1856 is die gebied bekend as Olifantshoek van Uitenhage afgesny en tot ’n afsonderlike distrik geproklameer.

Eers op 6 Junie 1869 is ds. Johannes Roos as die eerste leraar van Alexandria beroep met ’n traktement van £250 per jaar en 'n gratis huis. As proponent was ds. Roos reeds van 1867 af in die gemeente behulpsaam. Drie en twintig jaar lank tot 1892 het ds. Roos met liefde en takt die leiding gegee en die so uitgestrekte gemeente getrou bedien. Hierin het hy die ondersteuning van die kerkraad geniet. Ds. Roos was ’n "man van ’n baie innemende en vriendelike geaardheid, toegewyd aan die heil van die kerk, wat hy innig liefgehad het en aan wie se belange hy ook sy besondere gawes van administrasie geskenk het" (aangehaal uit ’n onbekende bron). Tydens die 23 jaar op Alexandria is hy getrou bygestaan deur sy begaafde eggenote, die stigter van die Afrikaanse Christelike Vrouevereniging. In 1858 is ’n noukeurige sensus deur die kerkraad opgeneem toe dit blyk daar was slegs 1093 siele en 319 lidmate. Deur die Groot Trek het die gemeente 258 siele verloor, waarvan 91 belydende lidmate was en 167 dooplidmate. Die vervoer was destyds oor haas onbegaanbare paaie met ossewa of te perd en buitedienste moes gereeld op sekere plase gehou word. Veral met Nagmaal het lidmate per ossewa tot 100 km ver na Alexandria gekom.

In 1864 is ’n vleuel aan die ou kerk aangebou het dit die vorm van T aangeneem. Die nuwe kerk is in 1895 voltooi. Die skoolhuis, deur Karel Landman gebou, het dekades lank gestaan; daarin het die vroue en kinders skuiling gevind toe die aanvallende Xhosas die kerkplaas afbrand.

Ds. A.H. Hanekom is op Saterdagoggend, 20 Julie 1912, deur die konsulent, ds. George Rudman, bevestig, maar geen ringspredikante het die geleentheid bygewoon nie. Ds. Hanekom het sy intreepreek in die aand na aanleiding van Hand. 8:35 gelewer. Ds. en mev. Hanekom het hulle gou in die gemeente bemind gemaak, nie alleen deur die deeglikheid en toegewydheid van hul werk nie, maar ook deur hul vriendelike omgang en hul geestelike ontwikkeling wat die gemeente getref het. Mev. Hanekom het haar so opgeoffer dat haar gesondheid selfs daaronder gelei het. 

Die gemeente het van 1919 tot 1921 drie jare van bittere droogte deurgemaak en die nood het hoog gestyg. Ná 'n besoek van ds. D.P. van Huyssteen – toe nog leraar van die NG gemeente Montagu, maar van 1937 af organiserende armesorgsekretaris van die Kaapse Kerk – wat deur die administrateur van die Kaapprovinsie afgevaardig is om die gemeentes in verband met die oprigting van koshuise vir behoeftige kinders te besoek, het die kerkraad besluit om so 'n koshuis op te rig, wat dan ook in Augustus 1919 met 22 kosgangers in die ou kerkgebou geopen is. Die orrelis, C. van der Vyver, is as huisvader aangestel.

Teen die end van 1919 was ds. en mev. Hanekom vir drie maande met siekteverlof afwesig. Gedurende dié tyd het ds. H.C. de Wet, Alexandria se leraar van 1893 tot 1903, waarna hy in 1911 op Greyton sy emeritaat aanvaar het, en later eerw. P. Potgieter die gemeentewerk waargeneem. Dit was met groot blydskap dat die gemeente hul leraar na die siekteverlof met herstelde gesondheid kon terug ontvang. Vroeg in 1921 het ds. Hanekom 'n beroep na Albanie (op Riebeek-Oos aangeneem en op 23 April 1921 het hy sy demissie ontvang. Die gemeente het swaar van ds. en mev. Hanekom afskeid geneem soos blyk uit die adresse wat by hul vertrek aangebied is. Die afskeidstoesprake het almal gewag gemaak van sy diep geestelike ontwikkeling, nederigheid, deeglikheid en toegewydheid aan sy werk.

Hendrik Adrian de Wet (Lichtenburg, 25 Februarie 1890 – 5 Julie 1970) was leraar van Alexandria van 1947 tot 1953 toe hy sy emeritaat weens swak gesondheid ontvang. Hy kry sy eerste onderrig by sy vader en daarna op Franschhoek waar hy die goue medalje ontvang vir die beste leerling. Hy ontvang sy teologiese opleiding aan die Kweekskool op Stellenbosch en daarna aan Princeton in die VSA waar hy die graad M.Th. verwerf. Hy word in 1921 gelegitimeer en bedien agtereenvolgens die gemeentes Pietermaritzburg-Wes (November 1921), Rossville (1926), Lusaka (1928), Christiana (1930), Philipstown (1941), Cedarville (1946), Alexandria (1947). Tydens sy bediening op Christiana ontvang hy sy tweede M.Th.-graad, maar nou aan die Universiteit van Stellenbosch. Hy tree tydens die Tweede Wêreldoorlog as veldprediker op. De Wet was ’n praktiese predikant wat lidmate bygestaan het in hul alledaagse probleme. Hy was goed in sport, veral tennis. Die De Wet-stamregister berig: “(Hy) Gebruik kruiemengsels om mans met prostaat en ander intieme probleme te help. Sy nageslag beskou die kruiemengsel as rede waarom geen egskeidings onder hulle voorkom nie.” Ds. De Wet was die stigter van die De Wet-Greeff-sendingfonds. Hy aanvaar sy emeritaat op 18 April 1953 weens swak gesondheid. Hy is in 1918 getroud met Elizabeth Johanna (Lizzie) Ochse. Twee kinders is uit die huwelik gebore.




</doc>
<doc id="64822" url="https://af.wikipedia.org/wiki?curid=64822" title="NG gemeente Aberdeen">
NG gemeente Aberdeen

Die NG gemeente Aberdeen is ’n gemeente van die Nederduitse Gereformeerde Kerk in die Sinode van Oos-Kaapland. Dit is een van ses gemeentes wat in die jaar 1855 in die destydse Kaapkolonie tot stand gekom het, maar die voorlaaste van die jaar. Jansenville, ook in die Oostelike Provinsie, was eerste op 4 Februarie, Ceres was tweede op 21 Maart, Sutherland derde, dan Aberdeen, Heidelberg vyfde en Simonstad sesde.

Die kerkraad van die NG gemeente Graaff-Reinet, die oudste gemeente in die Oos-Kaap, het op 10 September 1855 ’n versoek behandel tot die afstigting van ’n nuwe gemeente in die omgewing van waar Aberdeen later sou staan, want Aberdeen, soos soveel ander dorpe in die voormalige Kaapland, het ook as kerkdorp tot stand gekom. Op 16 Oktober het die Ring van Graaff-Reinet, die sogenaamde derde ring ná Kaapstad en Swellendam, in sitting op Cradock dan ook formeel tot die afstigting van die gemeente oorgegaan, nadat die versoek van die kerkraad van die gemeente Graaff-Reinet bespreek is. Die gemeente se oorspronklike naam was Brakkefontein. Die plaas met dié naam is deur ’n kommissie wat aangestel is, uitgesoek as ligging vir die dorp en kerk. Ds. Andrew Murray sr. is as konsulent aangewys. 

Die plaas, wat aan ene Jan Vorster behoort het, is teen £4 875 aangekoop. Die Ring van Graaff-Reinet het die stigting van die gemeente op 16 Oktober 1855 bekragtig. Die naam is nou verander van Brakkefontein tot Aberdeen omdat Aberdeen in Skotland ds. Murray se geboortedorp was. (Net die volgende jaar is die gemeente en dorp Murraysburg ook ter ere van hom vernoem.) Erwe is uitgemeet en verkoop, terwyl die kerkraad beheer oor die dorpsgrond bly behou het en ook die reg op erfbelasting. Eers bykans ’n eeu ná die stigting en wel in 1949, soos ook die geval was nog ’n Oos-Kaapse kerkdorp, Steytlerville, het die kerkraad al sy regte oorgemaak aan die stadsraad, wat in 1858 gestig is. Hieruit het die latere munisipaliteit ontstaan. 

’n Kerkgeboutjie is opgerig, maar die dorpie het baie stadig gegroei. Op 21 Januarie 1856 is die heer Swarts aangestel as die eerste voorleser, koster en skoolmeester van die dorp teen ’n salaris van £50 per jaar. Ná jare van vrugtelose beroepe in die tyd toe leraars vir die NG Kerk bitter skaars was, het ds. T.M. Gray tog in 1862 op 21 September sy amp hier aanvaar, sewe jaar ná die stigting van die gemeente. Gedurende sy bediening is die eerste kerk gebou. In 1866 het ds. H.D. Cilliers die herderstaf by hom kom oorneem. Tot in 1917 het dié predikant getrou op Aberdeen gearbei, dus ruim 53 jaar, wat beteken hy moes al goed oor die 70 jaar oud gewees het ten tyde van sy demissie.

In 1905 het die gemeente jubelfees gevier en toe besluit om die kerk te vergroot soos dit toe bestaan het, met die hoogste toring in die land (hoewel dié aanspraak deur byvoorbeeld die Toringkerk betwis word) van by die 60 m. Die kerk is ook verbasend ruim. Die kerk staan vandag, meer as honderd jaar later, nog ongeskonde soos dit in 1907 voltooi is. Ds. A.F. Louw het ds. Cilliers in 1917 opgevolg en die werk hier voortgesit tot in 1920.

In 1921 het ds. G.J. Barnard na die gemeente gekom en 27 jaar lank hier gearbei. In die eerste 93 jaar van sy bestaan het die gemeente dus slegs vier leraars gehad, van wie twee altesaam 80 jaar hier gestaan het. Tydens ds. Barnard se dienstyd is die nuwe kerksaal met al sy toebehore opgerig. Ook die Goeie Hoop-losieshuis is toe aangekoop en die nuwe hostel gebou. In 1948 vertrek ds. Barnard en word ds. J.J. Krige die herder in sy plek. Hy het hier gestaan tot hy sy emeritaat op 14 Maart 1970 aanvaar het en is op 19 Junie 1971 opgevolg deur ds. Frederik Simon Vivier.




</doc>
<doc id="64824" url="https://af.wikipedia.org/wiki?curid=64824" title="USS Hornet">
USS Hornet

Die USS Hornet was 'n vliegdekskip van die Amerikaanse Vloot tydens die Tweede Wêreldoorlog. Die skip was op sy toetsvaart tydens die Slag van Pearl Harbor. Die skip is gekelder deur die Japannese Lugmag gedurende Oktober 1942. Die skip het bekend geraak toe vyf-en-twintig "B-25 Mitchell" bomwerpers, onder beheer van Lt. Kol. James Doolittle, van hom opgestyg het om Tokio te bombardeer. 

Die skip het 19 800 ton water verplaas en was toegerus met agt 5-duim-kanonne en 87 vliegtuie. Dit is aangedryf deur vier turbines van 120 000 skeepsperdekrag wat die skip 'n topspoed van 32 knope gegee het. 
Die "Hornet" was toegerus met die volgende vliegtuie:

Die afkorting "USS" beteken "United States Ship".



</doc>
<doc id="64826" url="https://af.wikipedia.org/wiki?curid=64826" title="SMS König">
SMS König

Die SMS König was 'n kruiser van die Duitse vloot tydens die Eerste Wêreldoorlog. Hy het deelgeneem aan die Slag van Jutland. Die Duitse vloot het pantser verkies ten opsigte kleiner kanonne; die strategie het suksesvol blyk te wees. Die "König" het 'n 14-duim pantserlaag en slegs 12-duim kanonne gehad. Tydens Jutland was hy getref deur die "HMS Iron Duke" se 13,5-duim kannone maar was nie uit diens gestel nie. 

Hy het 25 900 ton water verplaas en was aangedryf deur drie stoom turbines wat 43,000 skeepsperdekrag gelewer het en het hom aangedryf teen 22,5 knope. Hy was toegerus met tien 12-duim kanonne, veertien 5,9-duim kanonne en vyf 21-duim torpedobuise. 



</doc>
<doc id="64828" url="https://af.wikipedia.org/wiki?curid=64828" title="U 107 (Kriegsmarine)">
U 107 (Kriegsmarine)

U 107 was 'n Duitse IXB tipe duikboot tydens die Tweede Wêreldoorlog. "U 107" is in diens gestel gedurende Oktober 1940, en het hoofsaaklik diens gedoen in die noord-Atlantiese Oseaan en somtyds in die omgewing van Freetown. Hy het 38 skepe met 'n gesamentlike tonnemaat van 217 751 ton gesink, maar is self uiteindelik in Augustus 1944 deur 'n "Short Sunderland" vlieënde boot met dieptebomme gekelder. 

Dié tipe duikboot was 251 voet lank en toegerus met vier 21-duim torpedobuise in die boeg en twee in die agterkant. Die tipe kon twee-en-twintig torpedo's dra en het genoeg diesel gedra om 'n tog van 8 700 myl te verseker. Die duikbote het 1 051 ton water verplaas wanneer op die oppervlak, was ook toegerus met een 4,1-duim kanon en twee lugafweermasjiengewere van 37 mm en 20 mm. 

Die duikboot was aangedryf deur twee diesel-elektriese enjins van 4 400/1 000 perdekrag wat snelhede van 18,5 knope (op die oppervlak) en 7,25 knope (onder die water) kon verseker.

Hierdie klas het altesaam 1,4 miljoen ton se skepe gesink, een tiende van alle skepe gesink deur U-bote.

U is die Duitse afkorting vir "Untersee Boten".



</doc>
<doc id="64831" url="https://af.wikipedia.org/wiki?curid=64831" title="Nasionale Vergadering van die Republiek van Azerbeidjan">
Nasionale Vergadering van die Republiek van Azerbeidjan

Die Nasionale Vergadering van die Republiek van Azerbeidjan (Azerbeidjans: Azərbaycan Respublikasının Milli Məclisi) is die parlement van die Republiek van Azerbeidjan. Die parlement is geleë in die hoofstad Bakoe. Die Nasionale Vergadering is 'n eenkamerparlement met 125 afgevaardigdes waaronder 'n voorsitter wat volgens 'n meerderheidstelsel vir 'n termyn van vyf jaar verkies word. Die huidige voorsitter is Ogtay Asadov van die Nuwe Aserbeidjan Party. Die laaste verkiesings is op 7 November 2010 gehou.



</doc>
<doc id="64834" url="https://af.wikipedia.org/wiki?curid=64834" title="Hier’s ons weer">
Hier’s ons weer

Hier’s ons weer is ’n grapperige swart en wit Afrikaanse rolprent wat in Pretoria (onder andere in die Victoriaanse "Erasmuskasteel") verfilm is. Die film van 81 minute is op 1 September 1950 uitgereik. Al Debbo en Frederik Burgers, Suid-Afrika se eie Laurel en Hardy, het die hoofrolle vertolk.

Die rolprent is ’n lekkerlag komedie. Dit het geen ouderdomsperk nie en is geskik vir die hele gesin.


Diddervogel en As is twee speurders wat na ’n bende rampokkers soek. Die bende is weer op soek na geld wat as erflating aan die leier van die bende, Moorulle, bemaak is. Diddervogel en As word aangestel om wag te hou by die opening van ’n vermaaklikheidsoord, maar hulle moet in ’n ou spookhuis daar naby tuisgaan. Moorulle en een van sy trawante word as kelners vir dieselfde geleentheid aangestel, sonder dat Diddervogel en As daarvan weet. Die erflating is iewers in dieselfde ou huis versteek.




</doc>
<doc id="64835" url="https://af.wikipedia.org/wiki?curid=64835" title="Vloot">
Vloot

'n Vloot is 'n groot groep skepe of bote. Die woord word ook soms gebruik om na 'n groep van ander voertuie te verwys, soos motorvoertuie, trokke en vliegtuie.

In die oorspronklike sin verwys 'n vloot ter see na een van die volgende:

'n Militêre vloot bestaan gewoonlik uit 'n kombinasie van vliegdekskepe, duikbote, mynveërs en patrollievaartuie.



</doc>
<doc id="64837" url="https://af.wikipedia.org/wiki?curid=64837" title="José Luís Peixoto">
José Luís Peixoto

José Luis Peixoto (gebore op 4 September 1974 in Galveias, Portalegre, Portugal) is 'n Portugese skrywer, dramaturg en digter. Sy eerste roman het die gesogte José Saramago Literêre Toekenning gewen. Sy romans is in 20 tale vertaal en word internasionaal geprys.









</doc>
<doc id="64840" url="https://af.wikipedia.org/wiki?curid=64840" title="Hindenburg">
Hindenburg

Die Hindenburg was 'n Duitse lugskip wat op 6 Mei 1937 in vlamme uitgebars het by Lakehurst in New Jersey. Dié ramp het 'n einde aan die lugskipera gebring.

Die Hindenburg was sigaarvormig en 245 m lank. Dit het sestien kompartemente gehad wat met waterstof gevul was en is deur vier Daimler-Benz 16-silinder dieselenjins aangedryf. Die lugskip se maksimumspoed was 135 km/h.

Die passasiersdek het bestaan uit twee dekke met kajuite vir 72 passasiers. Daar was 'n promenade-area met groot vensters wat kon oopmaak tydens die vlug, 'n restaurant, 'n lees-en-skryfkamer en 'n spesiale rookkamer. Die rookkamer het 'n hoër lugdruk gehad sodat waterstof nie na binne kon lek nie. Die stuurkajuit was voor, onder aan die lugskip.

Die Hindenburg was veronderstel om met nie-ontvlambare helium te sweef, maar Amerika wou nie dié stof aan Duitsland verkoop nie, uit vrees dat Nazi-Duitsland die tuie teen Amerika sal gebruik. Dus moes die Duitsers vlambare waterstof inspan.

Die lugskip het die registrasienommer "D-LZ129" gehad. Dit staan vir "Luftschiff Zeppelin no. 129".

Voor die ongeluk het die Hindenburg reeds sewentien retoervlugte oor die Atlantiese Oseaan gemaak; tien na Amerika en sewe na Brasilië. Tydens die ongeluk was daar 36 passasiers en 61 bemanningslede aanboord.

Sy laaste vlug het op 3 Mei 1937 in Frankfurt begin en volg 'n roete oor Keulen, Nederland, oor die Engelse Kanaal en langs die suidelike kus van Brittanje. Hiervandaan volg dit 'n roete suid van die kus van Groenland, oor Newfoundland, na New York en dan na Lake Hurst. Die verwagte aankomstyd was om 06:00 maar die lugskip word vertraag deur 'n sterk wind en die aankoms was eers na 18:00.

Om 18:22 word die bevelvoeder kapt. Max Pruss ingelig dat 'n donderstorm opgeklaar het en hy nader Lake Hurst uit die suidweste. Om 19:00 kry hy toestemming om te land. Hy vlieg oor die lughawe om hom te vergewis van toestande op die grond en nader die landingstoring uit die weste – teen die wind soos vereis was. Tydens die proses word gas vrygelaat om hoogte te verminder en die enjins word in trurat gesit om spoed te verminder.

Die wind draai skielik suidwes en kapt. Pruss word verplig om 'n s-daai skerp na regs uit te voer sodat hy sy neus in die wind kon hou. Om 19:25 sien ooggetuies hoe materiaal naby die agterste vin flap asof daar gas uitlek. Die vlamme is gou sigbaar en binne 40 sekondes brand die hele skip uit en ses-en-dertig mense sterf.

Die radioman, Herb Morrison, het die ramp regstreeks oor die radio beskryf.

Vertroue in dié vorm van vervoer het na die ramp ineengestort. Die verfrommelde aluminiumraam is terug na Duitsland verskeep waar dit gesmelt is om vliegtuie te bou.



</doc>
<doc id="64845" url="https://af.wikipedia.org/wiki?curid=64845" title="François Hollande">
François Hollande

François Hollande (Frans: [fʁɑ̃swa ɔlɑ̃d] ; * 12 Augustus 1954 in Rouen, département Seine-Maritime) is 'n Franse politikus wat op 6 Mei as kandidaat van die Sosialistiese Party van Frankryk ("Parti Socialiste, PS") en die Radikale Linksparty ("Parti radical de gauche, PRG") die Franse presidentsverkiesing in 2012 gewen het.

François Hollande het tussen November 1997 en November 2008 as Eerste Sekretaris (voorsitter) van die PS gefungeer. Hy was ook LP van Corrèze van 1988 tot 1993 en van 1997 tot 2012, van 2001 tot 2008 burgemeester van Tulle, en van 2008 tot 2012 president van die departement Corrèze.

In die eerste rondte van die presidentsverkiesing op 22 April 2012 het Hollande 28,63% van die uitgebragte stemme behaal, sy teenkandidaat en regerende president, Nicolas Sarkozy, 27,18%. Op 6 Mei 2012 het Hollande ook die tweede rondte met 51,62% van die uitgebragte stemme gewen en is tot nuwe president van Frankryk verkies. Hollande is die eerste sosialistiese staatshoof nadat Frankryk 17 jaar lank deur konserwatiewe politici geregeer is en die tweede sosialistiese president van die Vyfde Republiek ná François Mitterrand (1981–1995).

Op 1 Desember 2016 kondig François Hollande aan dat hy nie 'n herverkiesing sal soek nie. Dit is die eerste keer in die Franse geskiedenis dat 'n huidige president van die Republiek nie hardloop vir 'n tweede termyn nie. François Hollande staar 'n gebrek aan ondersteuning van Sosialistiese LPs en lede van die Kabinet in die gesig, asook ongunstige gewildheidsstembusse.


</doc>
<doc id="64866" url="https://af.wikipedia.org/wiki?curid=64866" title="Knoop (snelheid)">
Knoop (snelheid)

'n Knoop is 'n maateenheid vir snelheid wat veral in seevaart en gemotoriseerde lugvaart gebruik word. Een knoop is een seemyl per uur. Een seemyl word as 1852 meter gedefinieer. Een knoop is dus 'n snelheid van 1,852 km/h of 0,514 44... m/s.

Let op dat mens nie van "knope per uur" as snelheidsaanduiding kan praat nie, omdat die definisie van knope reeds tyd insluit. Die eenheid "knope per uur" sal 'n versnelling of vertraging aandui, maar word egter nooit in die konteks gebruik nie.

Aanvanklik word die snelheid van seilskepe gemeet deur 'n houtbalk aan 'n lyn oorboord in die water in te gooi. Die houtbalk bly taamlik onbeweeglik in die water lê terwyl die boot vaar en die lyn afrol. Die snelheid is dan bepaal deur die hoeveelheid lyn wat aftol.

Eers word die lyn apart opgemeet, later word daar op reëlmatige afstande knope aangebring sodat die afgerolde lengte makliker bepaal kan word. Uiteindelik word die afstand van die knope genormaliseer op 47 voet en 3 duime, wat met 'n standaard sandglas van 28 sekondes regstreeks die snelheid in knope gee.



</doc>
<doc id="64868" url="https://af.wikipedia.org/wiki?curid=64868" title="Knoop">
Knoop

Knoop kan na een van die volgende verwys:



</doc>
<doc id="64869" url="https://af.wikipedia.org/wiki?curid=64869" title="Coega">
Coega

Coega is 'n nywerheidsontwikkelingsone (NOS) naby Port Elizabeth, Oos-Kaap met 'n oppervlakte van 11 500 hektaar. 

Die Ngqura-diepwaterhawe maak deel uit van die ontwikkelingsone. Die hawe is vanaf 2002 ontwikkel en in 2009 in diens gestel. Ngqura is die diepste houereindpunt van Afrika suid van die Sahara en kan die nuwe-generasie-reuse-houerskepe hanteer. 

Transnet is tans besig om die mangaaneindpunte van Port Elizabeth na Ngqura te verskuif. Alle mangaan sal dan deur Ngqura uitgevoer word. Daar word ook beplan om die uitvoervermoë van 7 miljoen ton na meer as 20 miljoen ton te verhoog. Transnet het ook bevestig dat die spoorverbinding tussen Coega en die Noord-Kaap opgegradeer sal word. Daar word ook beplan om 'n raffinadery en 'n mangaan-smelter hier te bou.

Tot en met Maart 2014 het slegs 23 ondernemings aanlegte in Coega gevestig, veral nadat die ontwikkelingsone se oorspronklike ankerprojek, 'n aluminium-smelter van "Alcan", uit vrees vir 'n moontlike energietekort nie verwesenlik is nie. Intussen stel steeds meer beleggers belang in Coega. Die Sjinese onderneming "FAW" vervaardig hier vragvoertuie, "Agni Steel" het 'n klein staalfabriek geopen, en "Afrisam" beplan 'n nuwe sementmeul. Teen die middel van 2014 sal die getal ondernemings in Coega na verwagting tot 27 styg.



</doc>
<doc id="64870" url="https://af.wikipedia.org/wiki?curid=64870" title="USS Enterprise">
USS Enterprise

Die USS "Enterprise" was 'n vliegdekskip van die Amerikaanse Vloot en was die grootste oorlogskip ooit gebou tydens sy waterlating in 1961. Dit was die eerste vliegdekskip wat deur kernkrag aangedryf is. Die boukoste was $451 000 000. 

Die skip is 335,9 m lank en verplaas 89 600 ton water met 'n volle vrag. Die vliegdek is 76,8 m wyd en die skip het 'n diepgang van 10,8 m. Dit is toegerus met agt A2W kernkragreaktors en vier stelle Westinghouse stoomturbines. Dit lewer gesamentlik sowat 200 000 skeepsperdekrag en verseker 'n topspoed van 35 knope. Die skip dra 95 vliegtuie insluitende bomwerpers wat kernwapens kan dra. Dit is self slegs toegerus met kortafstand missiele vir selfverdediging. Dit het 'n bemanning van 5 500 gedra. 

Omrede dit kernaangedrewe is, is daar geen behoefte aan 'n skoorsteen nie en is die beheersentrum - die sogenaamde eiland - vierkantig gebou.

Nadat die skip in diens gestel is gedurende November 1961 het dit ononderbroke gewerk tot November 1964 voor die kernbrandstof vervang is. In die tydperk het dit 210 000 seemyl (388 920 km) afgelê. Gedurende 1964 het hierdie en twee ander kernaangedrewe skepe, USS Long Beach en USS Bainbridge reg rondom die wêreld gevaar in 65 dae sonder om brandstof aan boord te neem of te stop.

Die skip is op 1 Desember 2012 uit diens gestel na 50 jaar ter see.



</doc>
<doc id="64872" url="https://af.wikipedia.org/wiki?curid=64872" title="Suid-Afrikaanse Nasionale Weermag">
Suid-Afrikaanse Nasionale Weermag

Die Suid-Afrikaanse Nasionale Weermag (SANW) is die amptelike krygsmag van Suid-Afrika. Dit het in 1994 tot stand gekom as opvolger van die Suid-Afrikaanse Weermag (SAW). Dit sluit personeel en toerusting van die SAW en voormalige tuislande in, asook personeel van voormalige guerrilla-magte van sekere politieke partye soos die ANC se Umkhonto we Sizwe, die PAC se APLA en die beskermingseenhede van die IFP.

In 1999 het die ANC-regering $4,8 miljard (ongeveer R30 miljard rand) aan die aankoop van nuwe wapentuig spandeer. Verskeie aantygings van korrupsie tydens die aankope is daarna geopper. Die aankope behels die verkryging van korvette, duikbote, ligte helikopters, veg-simulators en gevorderde ligte vegvliegtuie.

Teen 30 April 2011 was die rassesamestelling as volg:

Volgens geslag sien die SANW as volg daar uit:
56 663 mans (73.4%) 
20 505 dames (26.6%)

Die teiken vir vroulike rekrute is in 2010 tot 40% verhoog.



</doc>
<doc id="64873" url="https://af.wikipedia.org/wiki?curid=64873" title="SMS Emden">
SMS Emden

Die SMS Emdem was 'n tipiese ligte kruiser van die Duitse Vloot in gebruik tydens die Eerste Wêreldoorlog. Die kruisers was gebruik as verkenningsvaartuie vir die vloot en ook om Britse handelsskepe aan te val. 

Die skip het 3,650 ton water verplaas en was aangedryf deur twee enjins wat 16,000 perdekrag gelewer via drie skroewe om 'n spoed van 24 knope te kon handhaaf. Sy was toegerus met tien 10.5-duim kanonne, vier 8-mm masjiengewere en twee 18-duim torpedobuise.



</doc>
<doc id="64874" url="https://af.wikipedia.org/wiki?curid=64874" title="Boemerang">
Boemerang

'n Boemerang (Engels: "Boomerang") is 'n krom geboë voorwerp, meestal van hout, wat die profiel van 'n vliegtuigvlerk het. As 'n persoon dit gooi sal die boemerang in die lug draai en na die gooier terugslinger.

Daar is aanvanklik geglo dat die boemerang van Australiese afkoms is waar die Aborigines dit gebruik het om mee te jag. Desnieteenstaande is die oudste boemerang in 'n grot in Pole gevind wat meer as 20 000 jaar oud is. Hierdie soort boemerangs keer nie terug na die gooier nie, maar is bedoel om meer stabiel en vir langer afstande te kan vlieg.

Moderne boemerangs keer gewoonlik terug na die gooier, en word hoofsaaklik vir ontspanning gebruik.


</doc>
<doc id="64878" url="https://af.wikipedia.org/wiki?curid=64878" title="Geenbewerkingsboerdery">
Geenbewerkingsboerdery

Geenbewerkingsboerdery (ook zerobewerking of direkte besaaiing genoem) is 'n manier om gewasse van jaar tot jaar te verbou sonder om die grond deur bewerkings te versteur. Geenbewerking is 'n landboutegniek wat die hoeveelheid water en organiese materiaal (voedingstowwe) in die grond vermeerder en erosie verminder. Dit vermeerder die hoeveelheid en diversiteit van lewe in en op die grond, maar vereis moontlik die gebruik van onkruiddoders.

Deur middel van bewerkings word onkruid verwyder, word die grond in rye gevorm vir oesgewasse en in vore gevorm vir besproeiing. Dit lei tot ongunstige resultate, soos grondkompaktering; verlies van organiese materiaal; verswakking van grondversamelings; dood of ontwrigting van grondmikrobes en ander organismes, onder meer mikorrisa (swamwortels), geleedpotiges en erdwurms en gronderosie waartydens bogrond weggewaai of weggespoel word. Geenbewerkingsboedery voorkom hierdie gevolge deur bewerkings]uit te sluit. Volgens hierdie boerderymetode word oesreste of ander organiese stowwe op die grondoppervlak behou en word daar gesaai/bemes met minimale versteuring van die grond. Voortdurende geenbewerking moet baie anders bestuur word om opbrengs op die landerye te handhaaf of te vermeerder. Reste, onkruid, landboutoerusting, oesrotasie, water, siektes, peste en bemestingbestuur is net 'n paar van die talle boerderybesonderhede wat verander wanneer oorgeskakel word na geenbewerking.

Die idee van moderne geenbewerking het in die 1940's met Edward Faulkner begin, maar dit was eers nadat etlike chemiese stowwe ná die Tweede Wêreldoorlog ontwikkel is, dat 'n paar navorsers en boere die idee op die proef begin stel het. Die eerstes wat geenbewerking op die proef gestel het, was onder andere Kingman (Noord-Carolina), Edward Faulkner, L.A. Porter (Nieu-Seeland), Harry en Lawrence Young (Herndon, Kentucky), die Instituto de Pesquisas Agropecuarias Meridional (1971 in Brasilië) met Herbert Bartz ingesluit.

Studies het getoon dat geenbewerkingsboerdery winsgewender kan wees kan wees as dit korrek uitgevoer word.

Minder grondbewerking verminder arbeid, brandstof, besproeiing en koste van masjinerie. Geenbewerking kan opbrengste vermeerder weens hoër waterinfiltrasie en -bergvermoë asook minder erosie. Nog 'n voordeel van geenbewerking is dat dit ekonomiese sin het om, weens die hoër waterinhoud, 'n ander gewas aan te plant eerder as om die land te laat braak lê.

Namate volhoubare landbou gewilder word, word subsidies en toekennings geredelik beskikbaar aan boere wat bewaringsbewerking toepas. Party groot energiemaatskappye wat van die meeste besoedeling veroorsaak weens hulle gebruik van fossielbrandstof, is bereid om koolstofkrediete te koop om boere aan te spoor om bewaringsbewerking toe te pas. Die boere se grond word in werklikheid 'n koolstofsinkput vir die kragopwekkers se vrystellings. Dit help die boer op etlike maniere, en dit help die energiemaatskappye om eise vir besoedelingsvermindering na te kom.
Geenbewerkingsboerdery kan organiese materiaal in die grond vermeerder as 'n vorm van CO-afskeiding en -berging.

Geenbewerking het potensiaal as CO-afskeiding en -berging deur die berging van organiese materiaal in die grond van landerye. Wanneer dit deur masjiene bewerk word, word die grondlae omgekeer, word lug deurgemeng en neem mikrobiese aktiwiteit drasties toe. Die gevolg is dat organiese materiaal in die grond baie vinniger afgebreek word, en koolstof word uit die grond in die atmosfeer vrygestel. Dit, tesame met die gasvrystellings van die plaastoerusting, vermeerder koolstofdioksiedvlakke in die atmosfeer.

Landerye is ideaal om as 'n koolstofsinkput gebruik te word, aangesien hulle in die meeste plekke nie meer koolstof bevat nie. Daar word geskat dat 78 miljard ton koolstof wat in die grond vasgevang was, vrygelaat is as gevolg van grondbewerking. Konvensionele boerderypraktyke wat op grondbewerking berus, het koolstof uit die ekostelsel van die grond verwyder deur oesreste soos oorblywende mieliestingels te verwyder, asook deur die byvoeging van chemiese bemestingstowwe wat die bogenoemde uitwerking op grondmikrobes gehad het.

Deur bewerkings uit te skakel, ontbind oesreste waar dit lê, en deur winterdekgewasse te kweek, kan koolstofverlies vertraag en uiteindelik omgekeer word.

Buiten om koolstof in die grond te hou, verminder geenbewerkingsboerdery distikstofmonoksied (NO)-vrystellings met 40-70%, afhangende van rotasie. Distikstofmonoksied is 'n kragtige kweekhuisgas wat 120 jaar lank in die atmosfeer bly.

Geenbewerking verbeter grondgehalte (grondfunksie), koolstof, organiese materiaal, versamelings, wat die grond beskerm teen erosie, verdamping van water, en strukturele agteruitgang. As daar tydens bewerkings minder oor die grond gery word, voorkom dit kompaktering.

Onlangs het navorsers by die Amerikaanse landbounavorsingsdiens gevind dat geenbewerkingsboerdery grond baie stabieler maak as geploegde grond. Hulle bevindings is gegrond op 19 jaar van samewerkende bewerkingstudies. Geenbewerking berg meer koolstof in die grond, en koolstof in die vorm van organiese materiaal is baie belangrik om gronddeeltjies bymekaar te hou. Die boonste twee en 'n half sentimeter van geenbewerkingsgrond is twee tot sewe keer minder vatbaar as geploegde grond. Geenbewerkingsboerdery is besonder voordelig vir boere op die Groot Vlaktes (groot grasvlakte oos van die Rotsgebergte), aangesien dit erosie teëwerk.

Oesreste wat op die land gelaat word, help sowel natuurlike neerslag sowel as besproeiingswater om in die grond weg te sink, waar dit gebruik kan word. Die oesreste wat op die grondoppervlak gelaat word, beperk ook verdamping, wat water vir die plant bewaar. Grondkompaktering en geen ouklip laat grond meer water opneem, en plante se wortels kan dieper in die grond dring en meer water opsuig.

Grondbewerkings verminder die hoeveelheid water, deur verdamping, met 0,85 tot 1,9 cm elke keer as daar oor die grond gery word. Met geenbewerking bly hierdie water in die grond en beskikbaar vir die plante.

In geenbewerkingsboerdery word die grond onversteur gelaat en oesreste bly op die land lê. Gevolglik word grondlae, sowel as grondbiota, in hulle natuurlike toestand bewaar. Lande onder geenbewerking het meer nuttige insekte en erdwurms, hoër mikrobiese inhoud en 'n groter hoeveelheid organiese materiaal in die grond. Aangesien dit nie geploeg word nie, is daar minder stof in die lug.

Geenbewerking vermeerder ook die hoeveelheid en verskeidenheid diere. Dit is as gevog van die verbeterde dekking, verminderde verkeer en die kleiner waarskynlikheid dat die neste van voëls en diere op die grond vernietig word (as 'n land geploeg word, vernietig dit 100% daarvan).

Bewerking beskadig dikwels ou strukture onder die grond soos byvoorbeeld grafheuwels. In die VK is die meeste van die lang grafheuwels in Gloucestershire en byna al die grafheuwels in Essex beskadig. Volgens die organisasie "English Heritage" het moderne grondbewerkingstegnieke net soveel skade in die afgelope ses dekades aangerig as wat tradisionele bewerking in die vorige ses eeue aangerig het. Deur geenbewerkingsmetodes te gebruik, kan hierdie strukture bewaar word sodat dit behoorlik ondersoek kan word en nie vernietig sal word nie.

Voor geenbewerkingsboerdery gewild begin word het, het die jaarlikse bewerking van grond dikwels pylpunte en ander artefakte ontbloot. Ander artefakte sluit in koeëls, medaljes en knope, munte en ander metaalvoorwerpe uit huise en skure wat vernietig is.

Geenbewerking vereis gespesialiseerde planttoerusting wat ontwerp is om sade in onversteurde oesreste en grond te plant. Dit is duur om nuwe toerusting (byvoorbeeld saadbore) te koop en hoewel die koste herwin kan word deur ploeë, ens., te verkoop, word dit gewoonlik nie gedoen totdat die boer besluit om heeltemal oor te skakel (nadat hy dit 'n paar jaar lank op die proef gestel het) nie. Dit het tot gevolg dat meer geld op die kort termyn belê word (totdat die ou toerusting verkoop word).

As grond swak dreinering het, moet daar dalk tydens geenbewerking van dreineringstelsels gebruik gemaak word om van die oorskot water ontslae te raak. Boere moet onthou dat waterinfiltrasie ná 'n paar jaar van geenbewerking sal verbeter, en daarom moet hulle vyf tot agt jaar wag om te sien of die probleme voortduur voordat hulle besluit om in so 'n duur stelsel te belê.

Slote kan op die lang termyn 'n probleem wees. Terwyl baie minder grond verskuif word wanneer geenbewerking toegepas word, sal enige dreineringslote wat vorm elke jaar dieper word aangesien hulle nie deur ploeg gelykgemaak word nie. Dit kan beteken dat sooidreineringsweë, waterweë, permanente dreineringsweë, dekgewasse, ensovoorts, gebruik moet word.

Sien bestuur-afdeling.

Een van die doelwitte van bewerkings is om onkruid te verwyder. Geenbewerkingsboerdery verander onkruidsamestelling drasties. Vinniggroeiende onkruid is moontlik weens groter mededinging nie meer 'n probleem nie, maar struike en bome sal moontlik uiteindelik begin groei.

Party boere pak hierdie probleem aan deur 'n baie sterk onkruiddoder soos glifosfaat te gebruik in plaas van bewerking om saadbeddings voor te berei en as gevolg hiervan word geenbewerking dikwels geassosieer met vermeerderde gebruik van chemiese stowwe in vergelyking met tradisionele metodes van gewasverbouing wat op bewerkings berus. Daar is egter baie agro-ekologiese alternatiewe tot vermeerderde gebruik van chemiese stowwe, soos winterdekgewasse en die deklaag wat dit voorsien of solarisasie.

Geenbewerking verg verskillende vaardighede om dit suksesvol toe te pas. Soos met enige produksiestelsel, kan die opbrengs afneem as dit nie reg toegepas word nie. 'n Kombinasie van tegniek, toerusting, plaagdoders, gewasrotasie, bemesting en besproeiing moet gebruik word volgens plaaslike toestande.

Dekgewasse word soms in geenbewerking gebruik om te help om onkruid te beheer en voedingstowwe in die grond te vermeerder (deur gebruik te maak van peulplante) of deur gebruik te maak van plante met lang wortels om mobiele voedingstowwe van die dieper grondlae na die oppervlak terug te voer. Boere wat met organiese geenbewerking eksperimenteer, maak gebruik van dekgewasse in plaas van bewerkings om onkruid te beheer en ontwikkel verskeie metodes om die dekgewasse dood te maak (rollers, stoppelkappers, ens.) sodat die nuut aangeplante gewasse genoeg lig, water, voedingstowwe, ens., kan kry.

Met geenbewerking lê oesreste van vorige jare op die grondoppervlak, waardeur die grond afgekoel word en vogtigheid vermeerder word. Dit kan meer of minder siektes of variasies op siektes laat voorkom, maar nie noodwendig meer of minder as met konvensionele bewerkings nie. Om van onkruid, peste, en probleme met siekte ontslae te raak, word van oesrotasie gebruik gemaak. Deur die gewasse elke paar jaar te roteer, sal peste en siektes verminder, aangesien die peste nie meer 'n genoegsame voedselbron sal hê nie.

Party boere wat verkies om 'n bestuurstelsel te gebruik sonder die gebruik van chemiese stowwe, maak dikwels staat op die gebruik van normale, ongekleurde riffelkarton om op saadbeddings en beddings vir groente te gebruik. As dit korrek gebruik word, kan karton wat op 'n spesifieke plek geplaas word, A) belangrike swamhifes en mikro-organismes onversteurd laat bly, B) keer dat terugkerende onkruid weer opkom, C) oorgeblewe stikstof en plantvoedingstowwe laat vermeerder deur bokompos van plantreste te maak en D) waardevolle bogrond skep wat gepas is vir die volgende jaar se saad of oorplanting.

Die plantreste (oorblywende plantmateriaal van dekgewasse, grassnysels, oorspronklike plante, ens.) sal ontbind terwyl dit onder die karton is, solank dit vogtig genoeg bly. Hierdie ontbinding trek wurms en ander voordelige mikro-organismes aan na die plek waar die ontbinding plaasvind, en oor 'n paar seisoene (gewoonlik Lente-->Herfs of Herfs-->Lente) en ná 'n paar jaar, sal 'n laag ryk bogrond gevorm word. Plante kan dan in die lente direk in die grond gesaai word, of gate kan in die karton gesny word om oorplanting toe te laat. As hierdie metode saam met ander volhoubare metodes, soos die gebruik van kompos (soms saam met wurms), dekgewasse en rotasie gebruik word, word dit dikwels beskou as goed vir die grond en dié wat dit benut.

Geenbewerking veroorsaak 'n drastiese vermindering in erosie op 'n land. Hoewel baie minder grond verskuif word, sal enige slote wat vorm elke jaar dieper word in plaas van gelyk gemaak word deur gereelde ploeg. Dit kan beteken dat sooidreineringsweë, waterweë, permanente dreineringsweë, dekgewasse, ensovoorts, gebruik moet word.

'n Probleem wat op party lande ontstaan, is waterversadigdheid in grond. Oorskakeling na geenbewerking sal met die dreineringsprobleem help omdat die eienskappe van grond wat voortdurend onder geenbewerking is, 'n hoër waterinfiltrasietempo insluit. Daarom moet daar eers vasgestel word hoe 'n land met versadigde grond op geenbewerking reageer voor daar besluit word of bewerkings op die gebied toegepas gaan word of nie.

Dit is baie belangrik om planttoerusting te hê wat behoorlik deur die reste kan dring, in die grond in en 'n goeie saadbedding kan voorberei. Oorskakeling na geenbewerking verminder die maksimum hoeveelheid krag wat nodig is van plaastrekkers, wat beteken dat 'n boer 'n kleiner trekker kan gebruik met geenbewerking as met ander bewerkings. Gebruik van 'n kleiner, ligter trekker het die verdere voordeel dat dit kompaktering verminder.

Nog 'n probleem waarvoor boere te staan kom, is die feit dat die grond in die lente langer sal neem om warm te word en uit te droog, wat plant tot 'n latere, minder ideale datum kan uitstel. Een rede waarom die grond stadiger warm word, is dat die land minder soneneregie absorbeer as die plantreste wat die grond bedek, baie ligter van kleur is as die swart grond wat tydens konvensionele bewerkings blootgestel sal word. Dit kan gehanteer word deur ryskoonmakers aan 'n planter te gebruik. Aangesien die grond koeler kan wees, kan daar 'n paar dae later geoes word as op 'n konvensioneel bewerkte land. Let wel: Koeler grond is ook voordelig aangesien water nie so vinnig verdamp nie.

By party gewasse, soos mielies wat voortdurend met geenbewerking verbou word, kan die dikte van die reste op die grondoppervlak 'n probleem word as daar nie behoorlike voorbereiding en/of toerusting is nie.

Een van die algemeenste faktore wat opbrengs laat afneem, is omdat daar nie effens meer bemesting gebruik word gedurende die oorgangsperiode, die tyd wanneer die grond sy versamelings en organiese materiaal herbou, nie. Opbrengs sal tydelik afneem omdat stikstof vasgehou word in die oesreste, wat 'n paar maande tot etlike jare kan neem om te ontbind, na gelang van die verhouding van C (koolstof) tot N (stikstof) in die gewas en die plaaslike omgewing. Die voedingstowwe in die organiese materiaal sal geleidelik weer in die grond vrygestel word, en dit is dus net 'n probleem gedurende die oorgangsfase (4–5 jaar vir Kansas, VSA). Dit kan reggestel word deur gedurende hierdie tydperk ekstra bemesting te gebruik.

Hoewel geenbewerkingsboerdery dikwels 'n effense toename in gronddigtheid veroorsaak, is dit nie nodig om van tyd tot tyd bewerkings daarop uit te voer om dit los te maak nie. Geenbewerkingsboerdery boots die natuurlike toestande waarin grond gevorm word getrouer na as enige ander boerderymetode, deurdat die grond onversteur gelaat word buiten om saad te versorg dat dit kan ontkiem.

Geenbewerkingsboerdery is nie dieselfde as bewaringsbewerking of strookbewerking nie. Bewaringsbewerking is 'n groep praktyke wat die hoeveelheid bewerkings verminder. Geenbewerking sowel as strookbewerking is vorme van bewaringsbewerking. Onthou, geenbewerking is die gebruik om 'n land nooit te bewerk nie. Om grond al om die ander jaar te bewerk, word rotasiebewerking genoem.

Navorsing deur instellings sowel as boere gaan voort om organiese geenbewerkingsmetodes te ontwikkel wat gebruik maak van die rol van dekgewasse en diverse oesrotasies om onkruid, insekte en siektes te onderdruk. Huidige organiese boerderymetodes maak dikwels staat op bewerkings om hierdie peste te beheer ten koste van grondgehalte. Die kombinasie van geenbewerking en organiese boerderymetodes het die potensiaal om terselfdertyd die gesondste voedsel en die gesondste grond voort te bring.




</doc>
<doc id="64879" url="https://af.wikipedia.org/wiki?curid=64879" title="Saadbedding">
Saadbedding

'n Saadbedding is die plaaslike grondomgewing waarin saad geplant word. Dikwels bestaan dit nie net uit die grond nie, maar ook uit 'n spesiaal voorbereide kweekkas, broeibak of 'n verhoogde bedding om die saailinge in 'n gekontroleerde, natuurlike omgewing tot klein plantjies te laat ontwikkel voordat hulle in 'n tuin of land oorgeplant word. 'n Saailingbedding word gebruik om die aantal sade wat ontkiem te laat vermeerder.

Die grond van 'n saadbedding moet los en glad wees, sonder groot klonte. Hierdie eienskappe is nodig sodat sade maklik geplant kan word, en op 'n spesifieke diepte vir die beste ontkieming. Groot klonte en 'n ongelyke oppervlak sal tot gevolg hê dat die plantdiepte wissel. Baie soorte saailinge het ook los grond met min klippe nodig sodat hulle wortels die beste sal groei. (Byvoorbeeld, geelwortels wat in klipperige grond gekweek word, sal dikwels nie reguit wees nie.)

Voorbereiding van saadbeddings in landerye verg dikwels sekondêre grondbewerking met behulp van êe en skoffels. Dit kan volg op primêre bewerking deur rysterbordploeë of beitelploeë. Geenbewerkingsboerderymetodes vermy bewerkings om saadbeddings voor te berei sowel as latere onkruidbeheer.

Die voorbereiding van saadbeddings in tuine behels gewoonlik sekondêre bewerking met handgereedskap soos harke en skoffels. Dit kan volg op primêre bewerking deur grawe, pikke of bylpikke. Ghroppers voorsien 'n meganiese alternatief wat primêre en sekondêre bewerking gelyktydig uitvoer.

Die voorbereiding van 'n saadbedding sluit moontlik die volgende in:
Die saailinge kan in die saadbedding gelaat word om tot volwasse plante te groei, moontlik nadat die swak plante uitgedun is, of hulle kan as jong plante uitgeplant word.



</doc>
<doc id="64882" url="https://af.wikipedia.org/wiki?curid=64882" title="Cyprinidae">
Cyprinidae

"Cyprinidae" is 'n vis-familie wat hoort tot die orde Cypriniformes. Hierdie familie is groot en het 275 genera met meer as 1 600 spesies wêreldwyd. Daar kom ten minste 24 genera met 475 spesies in Afrika voor. In Suider-Afrika kom daar agt genera met tagtig spesies voor.

Die meeste van die spesies is varswater visse. Hulle het ook nie ware pense nie en is sterk swemmers.

Die volgende genera en gepaardgaande spesies is deel van die familie:

















</doc>
<doc id="64884" url="https://af.wikipedia.org/wiki?curid=64884" title="Chroesjtsjofka">
Chroesjtsjofka

Chroesjtsjofka (Russies: хрущёвка) is 'n term uit die Russiese omgangstaal wat in Rusland en ander opvolgerlande van die Sowjetunie gebruik word om na 'n tipiese woonstelblok met vyf verdiepings te verwys wat hoofsaaklik in die 1960's en 1970's van voorafvervaardigde sementpanele gebou is. 

Hierdie woonstelblokke met huurwoonstelle is oorspronklik deur die Sowjet-Russiese party- en regeringsleier Nikita Sergejewitsj Chroesjtsjof (van wie die term afgelei is) goedgekeur en in groot getalle in stedelike nedersettings opgerig om die heersende woningnood op 'n maklike en goedkoop manier te verlig. Aangesien bekostigbaarheid belangriker was as woongerief, is na die geboue dikwels as "Chroesjtsjoba" (хрущоба) verwys - 'n kofferwoord wat uit Хрущёв ("Chroesjtsjof") en трущоба ("troesjtsjoba" of "krotbuurt") gevorm is.


</doc>
<doc id="64885" url="https://af.wikipedia.org/wiki?curid=64885" title="Cichlidae">
Cichlidae

Cichlidae is 'n groot visfamilie van die orde Perciformes. Spesies van die familie leef in vars- sowel as brakwater. Dié familie word gevind in Sentraal - en Suid-Amerika, Afrika, Madagaskar en dele van Indië en Arabië en speel ook 'n belangrike rol as 'n voedingsvis. Cichlidae is die grootste visfamilie in Afrika met ongeveer 900 spesies.

Die volgende genera en gepaardgaande spesies is deel van die familie:














</doc>
<doc id="64887" url="https://af.wikipedia.org/wiki?curid=64887" title="Gurbanguly Berdimuhamedow">
Gurbanguly Berdimuhamedow

Gurbanguly Mälikgulyýewiç Berdimuhamedow (* 29 Junie 1957 in Babarap, rajon Gökdepe, oblast Asjchabat, Turkmeense SSR, Sowjetunie, tans provinsie Ahal welaýaty, Turkmenistan) is die leier van die eenheidsparty Turkmeense Demokratiese Party. Sedert 2007 beklee Berdimuhamedow die amp van staatshoof en regeringsleier van Turkmenistan.


</doc>
<doc id="64888" url="https://af.wikipedia.org/wiki?curid=64888" title="Sprot">
Sprot

Die Sprot ("Sprattus sprattus") is 'n vis wat voorkom in Europa en is deel van die haring familie: "Clupeidae". In Engels staan die vis bekend as die "Sprat".



</doc>
<doc id="64890" url="https://af.wikipedia.org/wiki?curid=64890" title="Afrikatale">
Afrikatale

Onder Afrikatale word algemeen dié tale verstaan wat op die vasteland van Afrika gepraat word en veral dié tale wat tradisioneel daar gepraat is. Daarby word die Indo-Europese tale wat deur kolonisasie geïmporteer of ontstaan het soos Frans, Engels, Portugees en Afrikaans buite beskouing gelaat.

Clements en Rialland verdeel die kontinent op basis van die fonologie in ses gebiede.

Binne hierdie gebiede word dikwels tale gepraat wat tot baie verskillende groepe gereken word, maar wat mekaar fonologies wel beïnvloed het deur klanke uit te wissel. Die Slenkdal-gebied is 'n uitsondering hierop.



</doc>
<doc id="64891" url="https://af.wikipedia.org/wiki?curid=64891" title="Kasey Kahne">
Kasey Kahne

Kasey Kenneth Kahne (gebore 10 April, 1980) is 'n NASCAR-wedren motorbestuurder. Hy ry die No 5 "Farmers Insurance Group/ Quaker State" Chevrolet Impala vir Hendrick Motorsports in die Sprint-reeks en jaag 'n beperkte skedule vir Turner Motorsports. In die Nationwide-reeks, ry hulle die "#38 Great Clips Chevrolet Impala".

Kahne besit ook sy eie wedrenspan, Kasey Kahne Racing, wat kompeteer in die "World of Outlaws"-reeks met twee motors in die veld, een vir Joey Saldana, en die ander vir Cody Darrah. Sy span het ook 'n motor in die USAC Sprint Car-reeks vir Brady Bacon, en in die "USAC Midgets" vir Brad Sweet. Kahne is 'n tweemalige Skagit Speedway-wenner van die jaarlikse Jim Raper-gedenkresies, die Dirt Cup (2002 en 2003), en hou tans die rekord vir die vinnigste rondte by Skagit.



</doc>
<doc id="64892" url="https://af.wikipedia.org/wiki?curid=64892" title="HMS Upholder">
HMS Upholder

Die HMS "Upholder" was 'n duikboot van die Britse Vloot tydens die Tweede Wêreldoorlog. Hy het in die Middellandse See diens gedoen en het binne die bestek van agtien maande skepe met 'n totale tonnemaat van 93 031 ton gekelder en verder 31 894 ton beskadig. Dit sluit twee Italiaanse duikbote en torpedojaers in. 

Hy en sy susterduikbote het die Duits-Italiaanse voorsieningslyne tussen Italië en Noord-Afrika erg beskadig. Hy is self in 1942 gekelder, vermoedelik deur 'n dieptebom van 'n Italiaanse vaartuig.

Hy het 540 ton water op die oppervlakte verplaas en was toegerus met een 3-duim kanon en vier 21-duim torpedobuise. 'n Diesel/elektriese aandrywingstelsel van 615/825 perdekrag kon snelhede van 11,75/9 knope bo en onder die water verseker.



</doc>
<doc id="64894" url="https://af.wikipedia.org/wiki?curid=64894" title="Gebou">
Gebou

'n Gebou is 'n mensgemaakte struktuur wat bedoel is vir skuiling (soos 'n huis of woonstel) of om 'n spesifieke aktiwiteit te ondersteun (soos 'n kerk, skool, kantoor of sportskompleks). Geboue word gewoonlik deur 'n argitek ontwerp en deur 'n konstruksiespan van bouers opgerig. Tydens die konstruksie van geboue word rou materiale soos bakstene, hout en beton saamgevoeg om 'n soliede geheel te vorm. Geboue in stede en dorpe moet aan streng munisipale bouregulasies voldoen.

Voorbeelde van geboue:


</doc>
<doc id="64899" url="https://af.wikipedia.org/wiki?curid=64899" title="HMS Illustrious">
HMS Illustrious

Die HMS "Illustrious" was 'n vliegdekskip van die Britse Vloot tydens die Tweede Wêreldoorlog. Die "Luftwaffe" se "Fliegerkorps X" het hom gedurende Januarie 1941 met drie 1 000 pond bomme getref, maar hy het die aanval oorleef weens die pantser op die dek en sy goeie ontwerp.

Die skip het 23 000 ton water verplaas en was toegerus met sestien 4,5 duim-kanonne en vyftig vegvliegtuie. Hy was aangedryf deur drie turbines wat 111 000 perdekrag gelewer het met 'n topspoed van 30 knope.



</doc>
<doc id="64908" url="https://af.wikipedia.org/wiki?curid=64908" title="Slag van Noord-Kaap">
Slag van Noord-Kaap

Die Slag van Noord-Kaap het op 26 Desember 1943 in Noorweë plaasgevind toe die Duitse slagkruiser "Scharnhorst" gekelder is deur die Britse Vloot se "HMS Duke of York". Dit was laaste seeslag van die Tweede Wêreldoorlog waar slagskepe regstreeks teen mekaar betrokke was. Dit was ook die eerste keer waar opsporingsradar 'n rol gespeel het in die uitslag van so 'n geveg. 

Die "Scharnhorst" het 'n basis in Altenfjord, Noorweë gehad vanwaar hy die arktiese konvooie tussen Engeland en Rusland aangeval het. Op 25 Desember het hy die hawe verlaat agter konvooi JW55B aan wat op pad was na Rusland. Die bevelvoerder van die skip was Skoutadmiraal Bey. Sy instruksies was eenvoudig om soveel moontlik skade te berokken en terug te val sodra enige Geallieerde skepe op die toneel verskyn. Bey het eers Altenfjord verlaat nadat hy met die Duitse Vlootbeheer gekommunikeer het, omrede die weer sleg was en daar onsekerheid was of hy moet voortgaan. Ses torpedojaers het hom vergesel.

Ongelukkig vir Bey het Admiraal Sir Bruce Fraser, 200 seemyl weswaarts in die "HMS Duke of York", sy kommunikasie onderskep. Fraser stuur onmiddellik in die rigting van Bey. Fraser was vergesel deur die kruiser "HMS Jamaica" en vier torpedojaers. Op daardie stadium was Vise-Admiraal Bob Burnett van die ooste op pad met sy vlagskip "HMS Belfast" en die kruisers "HMS Norfolk" en "HMS Sheffield", juis om beskerming te verleen aan konvooi JW55B.

Bey was totaal onbewus hiervan omrede sy verkenningsvliegtuie (Arado Ar 196 drywervliegtuie) nie kon vlieg weens die slegte weer nie. Hy was dus geskok toe sy skip om 09:30 op 26 Desember skielik verlig word deur stergranate, afgevuur deur die "Belfast". Die "Belfast" was op daardie stadium toegerus met die nuutste radartegnologie en kon dus "sien" terwyl die "Scharnhorst" blind was. Die stergranate is gevolg deur 6-duim skote vanaf die "Belfast". Laasgenoemde behaal twee treffers, een verwoes die "Scharnhorst" se voorste radar (in werklikheid gebruik as 'n rigting- en afstandbepaler eerder as 'n opsporingsmiddel) en die ander ontplof op sy voortoring.

Bey versnel tot maksimum spoed en swaai om - suidwaarts. Het hy reguit aangehou sou hy Altenfjord se veiligheid bereik het maar hy besluit om ooswaarts te gaan (om die konvooi aan te val) nadat hy met sy vinniger spoed kon wegvaar vanaf die "Belfast". Op daardie stadium het hy geen kommunikasie meer met sy torpedojaers gehad nie en hulle speel geen verdere rol in die slag nie. Maar om 12:05 sien "Belfast" se radar hom egter en skiet onmiddellik. Bey verander sy rigting en kies koers terug na Altenfjord. Hy loop hom egter vas teen die "Duke of York" wat nog steeds voluit uit die weste kom. Teen 16:15 word radarkontak verkry deur die "Duke of York", die afstand was 23 seemyl. Bey was egter steeds onbewus van die lokvalposisie waarin hy hom bevind. Teen 16:50 was die "Scharnhorst" weer verlig met stergranate van die "Belfast" en op dieselfde oomblik vuur die "Duke of York" sy 14-duim kanonne. Een skoot tref die "Schanhorst" op die voorste kanon en een tref hom 'n minuut later op die agterdek. Die treffers beïnvloed egter nie sy spoed nie en hy vlug ooswaarts, die "Duke of York" kon nie bybly nie.

Toe die "Scharnhorst" op maksimum reikafstand van sy kanonne was skiet die "Duke of York" sy laaste salvo uit desperaatheid. Een 14-duim bom tref die "Scharnhorst" en verminder sy spoed drasties. Onmiddellik val die Geallieerde torpedojaers hom aan en behaal ten minste vier treffers. Die "Duke of York", aan die eenkant, en die "Belfast" en "Jamaica" van die ander kant, het die "Scharnhorst" aan flarde geskiet. Met die hulp van nog 'n paar torpedo's het die "Scharnhorst" teen 19:45 gesink.



</doc>
<doc id="64909" url="https://af.wikipedia.org/wiki?curid=64909" title="Ipswich">
Ipswich

Ipswich is 'n stad in die Engelse graafskap Suffolk. Met sowat 128 000 inwoners is die stad ook die grootste nedersetting in Suffolk.


</doc>
<doc id="64910" url="https://af.wikipedia.org/wiki?curid=64910" title="Scharnhorst">
Scharnhorst

Die Scharnhorst was 'n slagkruiser van die Duitse Vloot in die Tweede Wêreldoorlog en is gekelder op 26 Desember 1943 tydens die Slag van Noord-Kaap.

Die skip het 31 800 ton water verplaas en was toegerus met nege 11-duim kanonne, twaalf 5,9-duim kanonne, veertien 4,1-duim lugafweerkanonne en ses 21-duim torpedobuise. Dit was aangedryf deur drie turbines wat 160 000 skeepsperdekrag gelewer het en kon 'n topspoed van 32 knope haal. Hy het ook drie Arado Ar 196 drywervliegtuie gedra.

Die "Scharnhorst" en haar susterskip, die "Gneisenau", het berug geraak toe hulle op 11 Februarie 1942 uit die hawestad Brest, Frankryk en regdeur die Engelse Kanaal gevaar het sonder om werklik bedreig te word deur die Geallieerdes. Hulle het op 13 Februarie in Brunsbüttel, Duitsland gearriveer. Die "Scharnhorst" is tydens die vaart deur twee seemyne beskadig en die "Gneisenau" deur een myn.

Die Duitse Vloot het tydens die Eerste Wêreldoorlog ook 'n slagskip met die naam "Scharnhorst" gehad. 



</doc>
<doc id="64911" url="https://af.wikipedia.org/wiki?curid=64911" title="Newcastle, Nieu-Suid-Wallis">
Newcastle, Nieu-Suid-Wallis

Newcastle is (naas Sydney) die tweede grootste nedersetting in die Australiese deelstaat van Nieu-Suid-Wallis. Newcastle het sowat 288 duisend inwoners en is in 1804 gestig.


</doc>
<doc id="64913" url="https://af.wikipedia.org/wiki?curid=64913" title="Radar">
Radar

'n Radar is 'n elektroniese installasie wat gebruik word om voorwerpe in die omgewing - in die lug, op land, of onder water te soek. Voorbeelde van voorwerpe waarna gesoek kan word sluit in: vliegtuige, vuurpyle, skepe of motorvoertuie. Ander gebruike sluit in navigasie (soos die land van vliegtuie), die opspoor van weerstoestande, vang van spoedvrate, ens.

Die basiese komponente van 'n radar sluit in:

Hierdeur kan die radar bepaal waar die voorwerp is, hoe ver dit is, en die beweging daarvan moniteer.

Radar is die eerste keer in 1904 deur Christian Huelsmeyer gebruik. Hy het 'n patent vir die tegnologie ontvang (Reichspatent Nr 165.546).

Die woord "RADAR" is in 1942 geskep as 'n akroniem vir Radio Detection and Ranging. Die akroniem vervang die Britse afkorting "RDF" (Engels vir "Radio Direction Finding"). Meeste mense dink deesdae aan "radar" as 'n gewone woord sonder om te besef dat dit 'n akroniem is. 

Radarbereik, dit wil sê die afstand waaroor 'n voorwerp opgespoor kan word, word deur verskillende faktore beïnvloed. Een van die faktore is die pulsherhalingsfrekwensie. Die pouse tussen 2 opeenvolgende golfpulse moet minstens so lank wees as die tyd wat 'n golf neem om weerkaats te word. Die pouse bepaal die aantal pulse wat per sekonde uitgestuur kan word en dit word die pulsherhalingsfrekwensie genoem. 

As die frekwensie byvoorbeeld te hoog is, sal seine wat van ver af weerkaats word, gedurende die volgende pouse ontvang word en die afstandsmeting beïnvloed. Nog 'n faktor is die vermoë van die sender wat in watt (W) uitgedruk word. 'n Sender met 'n vermoë van 1 000W (1 kW) het 'n reikafstand van etlike honderde kilometer. Die reikafstand word ook deur die antennewins van die sendantenne bepaal, met ander woorde die verhouding tussen die energie wat die antenne ontvang en die energie wat dit uitstraal. Hierby speel die antennewins van die ontvangsantenne ook 'n rol. 

Verder word die reikafstand bepaal deur die golflengte van die uitgesende golwe. Lang golwe trek verder as kort golwe oor die aardoppervlak terwyl kort golwe verder in die ruimte inbeweeg. 'n Ander faktor is die effektiewe weerkaatsende oppervlakte van ŉ voorwerp. Dit is 'n komplekse grootheid wat nie maklik bereken kan word nie en word gewoonlik in persentasie uitgedruk. 

AI die faktore dra daartoe by dat 'n sterk uitgesende sein as 'n baie swak sein ontvang kan word en die verliese wat plaasvind, word gewoonlik sover moontlik bereken en in persentasie uitgedruk. Die minimum waarneembare sein is die sein wat sonder versterking groter as die ruising (steurings) is waaraan die ontvangsantenne onderwerp word. Ruising is byvoorbeeld afkomstig van uitwendige bronne (atmosferiese en kosmiese ruising) of van inwendige bronne (termiese ruising in die elektriese stroomkringe). 

Radarverliese is sterk frekwensieafhanklik en dit is die rede waarom radarfrekwensies in sekere gebiede gekonsentreer is. Die gebiede is 500 MHz - 18 GHz, 32 GHz en 94 GHz (Hz= hertz, M = mega of 10, G = Giga of 10).

Reeds in 1886 het Heinrich Hertz aangetoon dat radio golwe deur metaalvoorwerpe weerkaats word. In 1903 het Christiaan Hülsmeyer (1881 - 1957) met die verskynsel geëksperimenteer en daarin geslaag om hindernisse daarmee op te spoor. Guglielmo Marconi het die gedagte in 1922 verder gevoer en voorgestel dat dit gebruik word vir die opsporing van skepe wat op see in die mis soek geraak het. 

Baie eksperimente is uitgevoer, maar die algemene belangstelling daarvoor kon nie gekweek word nie en fondse vir radarontwikkeling was skaars In die dertigerjare het die Vlootnavorsingslaboratorium in die VSA groot vooruitgang gemaak en teen 1940 was die VSA se oorlogskepe met radar toegerus. 

Onder leiding van sir Robert Watson-Watt is in 1932 in Engeland met radarontwikkeling begin en die ontwikkeling het so vinnig gevorder dat ŉ vliegtuig met die Britse eerste minister, Neville Chamberlain, aan boord in 1938 deur 'n netwerk van radarstasies gevolg kon word. Frankryk en Duitsland het hiermee nie agterweë gebly nie en ewe doeltreffende stelsels gebou. Gedurende die Tweede Wêreldoorlog het Randell en Boot ŉ belangrike uitvinding gedoen en die magnetron gebou waarmee 'n baie hoë golffrekwensie ontwikkel kon word (3 000 MHz). 

Die magnetron het 'n vermoë van 1 kW gehad, wat in daardie tyd nie met die beskikbare buise behaal kon word nie, 

Van al die radarstelsels word pulsradar die meeste gebruik en daarmee kan afstand en rigting noukeurig bepaal word. In vliegtuie word pulsradar gebruik om hoogte te meet (hoogteradar) en in die landmeettegniek word 'n aangepaste puis radar, die tellurometer, vir afstandsmeting gebruik. Pulsradar kan ook vir die meting van snelheid gebruik word deur van die dopplereffek gebruik te maak. 

Dopplerradar word met pulsradar gekombineer en pulsdopplerradar word byvoorbeeld vir vliegtuignavigasie gebruik (navigasieradar), Vir noukeurige snelheidsmeting word 'n ononderbroke golf deur die radartoestel uitgesend (gelykgolfradar). Deur die modulering van die gelykgolfradarfrekwensie kan benewens snelheid ook rigting en afstand bepaal word. Dit word byvoorbeeld deur laagvliegende vliegtuie gebruik om doelwitte op te spoor wat naby mekaar geleë is. 

Hierdie stelsel het egter nie 'n groot reikafstand nie. Oor die algemeen word pulsradar dus vir noukeurige afstandbepaling en gelykgolfradar vir noukeurige snelheidsbepaling gebruik. Om voorwerpe of doelwitte op te spoor, word radar met 'n rond- draaiende antenne gebruik (soekradar), en wanneer dit dan opgespoor is, word 'n ander antenne daarop gerig om dit te volg (volgradar). Volgradar word byvoorbeeld gebruik om satelliete en weerbalonne te volg. 'n Kombinasie van soek- en volg radar (opspoor-en-volg radar) word gebruik vir die opspoor en volg van voorwerpe wat nie te vinnig beweeg nie. Hierdie diskontinue radar is geskik vir die volg van doelwitte terwyl die res van die omgewing steeds deursoek word.

Radar kan ontduik word deur laag (onder die sogenaamde radarhorison) te vlieg. Die navigator in so 'n vliegtuig moet egter goed bekend wees met die omgewing om botsings met heuwels, torings, ensovoorts, te vermy. Die weerkaatsingsvermoë van ŉ metaalvoorwerp kan ook verminder word deur die afskerming van die metaal met materiale wat radargolwe absorbeer (keramiek of ferriet). Die vorm van 'n voorwerp kan ook so verander word dat die effektiewe weerkaatsende oppervlakte daarvan minimaal is. 

Radaropsporing word ook bemoeilik deur die uitsend van steuringseine. Een metode is om metaalstrokies wat dieselfde lengte as die radargolflengte het, oor ŉ gebied uit te strooi. Dit sal sterk eggogebiede soos die van wolke skep waardeur die eggo van ŉ naderende vliegtuig heeltemal verberg word. Dit is 'n passiewe vorm van beskerming. By aktiewe beskerming word seine spesiaal opgewek om radarseine te versteur. Een metode is om ruising met behulp van 'n sender te ontwikkel waardeur die minimum waarneembare seinfaktor baie hoër word. 

Die senders word so ontwerp dat dit deurlopend seine met verskillende frekwensies uitsend. In plaas van ruising kan vals seine ook uitgesend word. Die seine word in die pouses van die pulsherhalingsfrekwensie van die radarseine uitgestuur sodat dit voorkom asof die voorwerp verder of groter is as wat vermoed word. Radaringenieurs hou hulle gedurig op die hoogte van al die metodes van radarontwyking sodat teenmaatreëls getref kan word.





</doc>
<doc id="64914" url="https://af.wikipedia.org/wiki?curid=64914" title="Skukuza">
Skukuza

Skukuza is die hoofruskamp van die Nasionale Krugerwildtuin. Die naam, aangepas vanaf die Zoeloewoord "Sikhukhuza", was 'n troetelnaam vir James Stevenson-Hamilton. Dit beteken 'nuwe besem', omdat Stevenson-Hamilton die gebied 'skoongevee' het van wilddiewe en ander skelms. Die kamp is in 1902 opgerig, en het eers as Sabiebrug (Engels: "Sabie Bridge") bekend gestaan tot dit herdoop is na Skukuza in 1936.

Dit is by verre die grootse kamp in die Krugerwildtuin en is geleë op die suidelike oewer van die Sabierivier. Die kamp huisves 'n paar historiese plekke, soos die drie museums en die biblioteek, behalwe die kamp se winkels en restaurante. Die Selati Treinrestaurant is geleë op 'n ou spoorwegplatform aan die oostekant van die kamp.

Besoekers kan by die ontvangskantoor reëlings tref vir wildbesigtigingsritte, bosbraaie en staptogte in die Krugerwildtuin. Buiten die gewone basiese geriewe, beskik Skukuza ook oor twee swembaddens, 'n gholfbaan, biblioteek, ligte motorherstelwerk, polisiestasie, poskantoor en 'n bank. Hierdie geriewe word dwarsdeur die kamp omring deur verskillende soorte hutte, gastehuise en 'n groot kampterrein. Meeste gastehuise en sommige hutte is op die Sabierivier se oewer geleë, met 'n pragtige uitsig vir genotvolle wildkyk.

Net buite die kamp is 'n kwekery van die Parkeraad waar inheemse plante besigtig en gekoop kan word. Die plantjies is geskik vir 'n soortgelyke warm, droë klimaat.

Die kamp kan elke aand 640 persone in permanente akkommodasie huisves, plus dan nog die 80 kampeerplekke vir die buitelugmense.



</doc>
<doc id="64919" url="https://af.wikipedia.org/wiki?curid=64919" title="Admiral Graf Spee">
Admiral Graf Spee

Die Admiral Graf Spee was 'n Duitse dwergslagskip tydens die Tweede Wêreldoorlog. Sy was betrokke by die Slag van die Rio de la Plata waar sy gesink het. 

Sy was toegerus met ses 11-duim kanonne en het 'n togafstand van 10 000 seemyl gehad. Die skip het ook twee Arado Ar 196 drywervliegtuie gedra.



</doc>
<doc id="64922" url="https://af.wikipedia.org/wiki?curid=64922" title="GarageBand">
GarageBand

GarageBand is ’n programmatuurtoepassing vir Mac OS X en iOS wat gebruikers in staat stel om musiek of potgooie te skep. Dit is ontwikkel deur Apple Inc. en is deel van die iLife-pakket vir Mac OS X

GarageBand is ’n vaartbelynde digitale oudio-werkstasie (DOW) en klankverwerker wat veelvuldige klanksnitte kan opneem en terugspeel. Ingeboude oudiofilters wat die AU (klankeenheid) standaard gebruik, stel die gebruiker in staat om die klanksnit te verbeter met behulp van verskeie effekte insluitend onder andere nagalm, eggo en verdraaiing. GarageBand bied ook die moontlikheid om in 16-bis- en 24-bis-oudioresolusie op te neem ’n Ingesluite stemstelsel help met toonhoogtekorreksie en kan die outo-stemeffek effektief namaak wanneer dit op die hoogste vlak ingestel is.

GarageBand sluit ’n groot verskeidenheid van realistiese, getoetste instrumente en sintetiseerders wat op sagteware geskoei is, in. Dit kan gebruik word om oorspronklike komposisies te skep of om musiek regstreeks te speel deur die gebruik van ’n USB MIDI-klawerbord wat aan die rekenaar gekoppel is, ’n virtuele klawerbord op die skerm of deur gebruik te maak van ’n standaard QWERTY-sleutelbord met die “musiektik”-eienskap. Die sintetiseerders is opgebreek in twee groepe: analoog en digitaal. Elke sintetiseerder het ’n wye verskeidenheid van verstelbare parameters, insluitend rykheid, gly, sny, af, standaard aanval, verval, volhou en verlos; dit maak voorsiening vir ’n wye verskeidenheid van klanke wat geskep kan word.

Naas die standaard snitte maak GarageBand voorsiening vir kitaar-spesifieke snitte wat ’n verskeidenheid van gesimuleerde klankversterkers, pedale en effekverwerkers kan gebruik. Hierdie gesimuleerde klankversterkers maak gewilde hardeware van maatskappye soos Masrhall Amplification, Orange Music Electronic Company en Fender Musical Instruments Corporation na. Soveel as vyf gesimuleerde effekte kan in vlakke bo-op die virtuele klankversterkers, wat verstelbare parameters soos intonasie, nagalm en volume insluit, geplaas word. Kitare kan aan Macs verbind word deur gebruik te maak van die ingeboude invoer (moet hardeware hê wat ’n standaard stereosein kan voortbring deur ’n 3.5mm uitvoer te gebruik) of ’n USB-koppelvlak.

GarageBand kan MIDI-lêers invoer en bied nootrol of notasiestyl redigering en terugspeel. Deur aan die MIDI-standaard te voldoen kan ’n gebruiker baie verskillende aspekte van ’n opgeneemde noot wysig insluitend intonasie, spoed en tydsduur. Toonhoogte kan gestel word op 1/128 van ’n halftoon, op ’n skaal van 0-127 (soms beskryf as ’n skaal van 1-128 om duidelikheid). Spoed, wat die amplitude (volume) bepaal kan gestel en gewysig word op ’n skaal van 0-127. Tydsduur kan handmatig gestel word via die nootrol of in die partituur-aansig. Nootritmes kan gespeel word via die sagteware-instrumente of geskep word in die nootrolomgewing; ritmeregstelling word ook ingesluit om note te sluit subafdeling van ’n tydmaatteken. GarageBand bied ook globale redigeringsmoontlikhede aan MIDI-inligting met Gevorderde Tydreëling, ook bekend as kwantisering. Terwyl dit omvattende beheer oor MIDI-lêers aanbied, is daar sekere eienskappe wat GarageBand nie het nie in vergelyking met professionele vlak DOW’s, soos ’n klankverwerker vir tromsnitte wat apart is van die gewone nootrol. Baie van hierdie tekortkominge is egter aangespreek in elke opeenvolgende vrystelling van GarageBand.

’n Nuwe eienskap wat ingesluit is in GarageBand ’09 en nuwer is die vermoë om vooraf opgeneemde musieklesse vir kitaar en klavier van GarageBand se Leswinkel af t elaai. Daar is twee tipes lesse beskikbaar in die Leswinkel: "Basiese lesse" wat gratis afgelaai kan word en "Kunstenaarslesse" wat gekoop moet word. Die eerste Basiese les vir kitaar en klavier is by GarageBand ingesluit.

In albei tipes lesse bied ’n musiekonderwyser die les, wat in ’ spesiale formaat is wat hoë kwaliteit instruksies in beeld en klank bied, aan. Die lesse sluit ’n virtuele kitaar of klavier in wat vingerposisies demostreer asook ’n musieknotasie-area om aan te dui hoe die korrekte musikale notasies lyk. Die musiekvoorbeelde in die lesse bevat populêre musiek.

In ’n "Kunstenaarsles " is die musiekonderwyser die werklike musikant/liedjieskrywer van liedjie wat in die les aangebied word. Soos in November 2009 het die kunstenaars die volgende ingesluit: Sting ("Roxanne", "Message in a bottle", "Fragile"), Sarah McLachlan ("Angel"), Patrick Stump van Fall Out Boy ("I Don't Care", "Sugar, We're Goin' Down"), Norah Jones ("Thinking About You"), Colbie Caillat ("Bubbly"), Sara Bareilles ("Love Song"), John Fogerty ("Proud Mary", "Fortunate Son", "Centerfield"), Ryan Tedder van OneRepublic ("Apologize"), Ben Folds ("Brick", "Zak and Sara"), John Legend ("Ordinary People"), en Alex Lifeson of Rush ("Tom Sawyer", "Limelight", "Working Man", "The Spirit of Radio"). Geen nuwe Kunstenaarslesse is in 2010 vrygestel nie en Apple het nog geen planne aangekondig om enige nuwes try te stel nie.

Jam Packs is Apple se amptelike toevoegings vir GarageBand. Elke Jam Pack bevat lusse en sagteware-instrumente wat saam gegroepeer is in sekere style en genres.

Die huidige Jam Packs is soos volg:

Daar was ook ’n ander GarageBand Jam Pack, aanvanklik slegs bekend as GarageBand Jam Pack, later GarageBand Jam Pack 1, wat in Januarie 2006 gestaak is. Met die ingang van die Hermengwerktuie en die Ritme-seksie Jam Packs, is aan elke Jam Pack ’n nommer toegewys. Die vrystelling van GarageBand Jam Pack: Wêreldmusiek het ook ’n herontwerp van die pakket gesien.

MainStage 2 deur Apple sluit ook 40 ingeboude instrumente in – insluitend sintetiseerders, ouderwetse klawerborde en ’n trommasjien – om in GarageBand te gebruik. Dit bevat ook ’n koppelvlak vir regstreekse opvoerings en sluit ’n groot versameling van inproppe en klanke in.

Naas Apple bied baie ander maatskappye vandag kommersiële of deelware virtuele sagteware-instrumente wat spesifiek vir GarageBand ontwerp is asook versamelings van Apple Loops ("lusse") wat bedoel is vir GarageBand-gebruikers.

GarageBand kan ook derdeparty sagtewaresintetiseerders gebruik wat voldoen aan die Core Audio (Audio Units) standaard. Daar is egter beperkinge insluitend dat Audio Unit-instrumente wat kan reageer op veelvuldige MIDI-kanale of poorte, geaktiveer kan word deur slegs die eerste kanaal van die eerste poort. Dit beteken dat instrumente met baie klanktinte, wat baie kanale bevat en op baie MIDI-kanale reageer, soos Native Instruments en MOTU MachFive, nie geskik is vir gebruik in GarageBand nie.

Derdeparty-verskaffers bied ook ekstra lusse vir gebruik in GarageBand. Gebruikers kan ook hul eie lusse opneem deur ’n mikrofoon, via ’n sagteware-instrument of deur gebruik te maak van ’n oudiokoppelvlak deur ’n kitaar of ander hardeware-instrument fisies aan ’n Mac of iOS-toestel te koppel.

In 2005 het Trent Reznor van die groep Nine Inch Nails die multisnit GarageBand-bronlêers vir die liedjie "The Hand That Feeds" vrygestel om die publiek toe te laat om met sy musiek te eksperimenteer. Hy het voornemende GarageBand-gebruikers toegelaat om die liedjie te hermeng. Hy het ook toestemming gegee vir enigeen om hul gepersonaliseerde hermeng met die wêreld te deel. Sedertdien het Nine Inch Nails nog verskeie ander bronlêers vrygestel en ander kunstenaars het ook hul eie GarageBand-lêers vir die publiek oopgestel om mee te eksperimenteer.

Die Nieu-Seelandse groep Evermore het ook multisnit bronlêers vir GarageBand vir hul liedjie "Never Let You Go" vrygestel.

Ben Folds het "Stems and Seeds", ’n spesiale weergawe van sy 2008-album "Way to Normal" vrygestel. "Stems and Seeds" het ’n herbemeesterde weergawe van "Way to Nromal" bevat tesame met ’n afsonderlike skyf waarin GarageBand-lêers was vir elke snit van die album. Dit het aanhangers in staat gestel om die liedjies te hermeng.

’n Gebrek aan MIDI-uit-vermoë beperk die gebruik van eksterne MIDI-instrumente. Daar is ook slegs beperkte ondersteuning vir boodskappe wat gestuur word van knoppe op MIDI-klawerborde aangesien slegs intydse toonverbuiging, modulasie, volhou en voetbeheer erken word. Sedert GarageBand ’08 kan ander parameters wat deur MIDI-knoppe geaffekteer word, later per snit geoutomatiseer word. GarageBand het geen funksies vir die skep van veelvuldige tydmaattekens nie maar die sagteware laat nou ’n temposnit toe om tempoveranderinge te outomatiseer. Die vermoë om snitte om te keer, bestaan ook nie.

Buiten toonverbuiging is GarageBand beperk tot die toonhoogtes en intervalle van standaard 12-toon gelykswewende stemming sodat dit nie van nature xenharmoniese musiek ondersteun nie. Logic Pro bied verskillende stemminge, maar GarageBand nie; klankeenhede wat mikrostemming ondersteun (deur .scl of .tun-lêers of ’n ander metode te gebruik) kan in GarageBand gebruik word om alternatiewe toonhoogtes te verkry.

GarageBand is ontwikkel deur Apple onder die leiding van dr. Gerhard Lengeling, vroeër van die Duitse maatskappy Emagic, die skeppers van Logic Audio. (Emagic is in Julie 2002 deur Apple bekom.)

Die toepassing is aangekondig gedurende Steve Jobs se tematoespraak by die Macworld-kongres en Ekspo op 6 Januarie 2004; die musikant John Mayer het gehelp met die demonstrasie.

GarageBand 2 is bekendgestel by die 2005 Macworld-kongres en Ekspo op 11 Januarie 2005. Dit is vanaf 22 Januarie 2005 verskeep. Belangrike nuwe eienskappe het die moontlikheid om musiek in musieknotasie te besigtig en te wysig, om tot 8 snitte op ’n slag op te neem, om tydsberekening en toonhoogte van opnames reg te stel, om sntipanoramaposisie te outomatiseer, om volume en toonhoogte te beheer, om oudio en MIDI te transponeer en om MIDI-lêers in te voer, ingesluit.

GarageBand 3 wat bekendgestel is tydens 2006 se Macworld-kongres en Ekspo, sluit ’n ‘potgooi-ateljee’ in, insluiteend die opsie om meer as 200 effekte en klingels te gebruik asook integrasie met iChat vir afstandsonderhoude.

GarageBand 4, ook bekend as GarageBand ’08, is deel van iLife ’08. Dit het die vermoë om afdelings van ’n liedjie afsonderlik op te neem, soos brûe en refreine. Daarbenewens bied dit ook ondersteuning vir die outomatisering van tempo en instrumente, die skep en uitvoer van iPhone-luitone en ’n “Magic GarageBand”-eienskap wat virtuele speelsessies insluit met ’n 3D uitsig op die instrumente.

GarageBand 5 is deel van die iLife ’09-pakket. Dit sluit musiekinstruksie in en laat gebruikers toe om instruksievideo’s deur kontemporêre kunstenaars te koop. Dit bevat ook nuwe eienskappe vir elektriese kitaarspelers waaronder ’n toegewyde 3D Elektriese Kitaarsnit wat ’n virtuele effektepedaalbord en virtuele klankversterkers met ’n galmveerstelsel en tremolo. GarageBand 5 sluit ook ’n skoner, herontwerpte gebruikerskoppelvlak in tesame met Projeksjablone.

GarageBand 6, ook bekend as GarageBand ’11 is deel van die iLife ’11-pakket wat op 20 Oktober 2010 bekendgestel is. Hierdie weergawe bring nuwe eienskappe soos Flextyd, ’n nutsmiddel om die ritme van ’n liedjie aan te pas. Dit sluit ook die moontlikheid in om die tempo van een snit onmiddellik aan te pas by die tempo van ’n ander snit, addisionele kitaarklankversterkers en effektepedale, 27 nuwe lesse vir kitaar en klavier en “Hoe Het Ek Gespeel?”, ’n nutsmiddel wat die akkuraatheid en voortgang van ’n klavier- of kitaarvertoning in ’n les meet.

Op 2 Maart 2011 het Apple ’n weergawe van GarageBand vir die iPad aangekondig. Dit het baie funksies wat soortgelyk is aan die weergawe vir Mac OS X. Musiek kan geskep word deur die instruksies op die skerm te gebruik, insluitend sleutelborde, tromme, ’n toetser en verskeie “slim instrumente”. Dit tree ook op as ’n multisnit opnameateljee met ’n effektepedaal en kitaarklankversterkers. Liedjies kan per e-pos of na ’n iTunes-biblioteek verstuur word. Voorts kan projekte in GarageBand vir OS X ingevoer word om verder gewysig te word. Dit laat dan ook instrumente uit die iOS-platform toe om op die instrumentbiblioteek op die Mac gestoor te word. Die toep is versoenbaar met iPhone 3GS en nuwer, die derde generasie iPod Touch en nuwer en alle weergawes van die iPad, insluitend die iPad Mini. iOS 7 is ’n voorvereiste. Sedert weergawe 2.0 is die toep gratis maar aankope in die toep is nodig om al die instrumente en klanke te verkry.









Op 1 November 2011 het Apple GarageBand vir iOS 1.1 bekendgestel met ondersteuning vir die iPhone en iPod Touch. Ander eienskappe sluit in die vermoë om pasgemaakde akkoorde vir Slim Instrumente te maak, ondersteuning vir 3/4 en 6/8 tydmaattekens en uitvoer in AAC of AIFF-formate.

Op 7 Maart 2012 het Apple GarageBand opgedateer na weergawe 1.2 met ondersteuning vir die derde generasie iPad. Die nuwe Slim Strykers-instrument, ’n strykorkes met 1ste en 2de viole, altviole, tjello’s en kontrabas, is ook bekendgestel. Hierdie instrument kan note legato, staccato en pizzicato speel. Dit het ook ’n nootredigeerder ingesluit wat gebruikers toelaat om nootplasings en -lengte te verfyn en die moontlikheid om liedjies na Facebook, YouTube en SoundCloud op te laai. Projekte kon ook na iCloud opgelaai word. Dit het ook Jam Session, ’n eienskap wat tot 4 iPhones, iPod Touches en/of iPads met GarageBand geïnstalleer toelaat om gesamentlik te speel, ingesluit.

Op 1 Mei 2012 is GarageBand na 1.2.1 opgedateer wat klein foutjies reggestel het en die stabiliteit verbeter.

Saam met die nuwe iOS 6 is GarageBand op 19 September 2012 na 1.3 opgedateer. Die opdatering het die vermoë om musiek vanuit ’n musiekbiblioteek in te voer, die skep van luitone, die vermoë om die toep in die agtergrond te gebruik en die regstelling van klein foutjies.

GarageBand is op 20 Maart 2013 na 1.4 opgedateer. Die opdatering het ondersteuning vir Audiobus toegevoeg, die vermoë om na roosterpunte te spring af te skakel, verwyder en klein foutregstellings.

GarageBand het op 22 Oktober 2013 ’n ontwerpsverbetering ondergaan tesame met die vrystelling van die iPad Air. GarageBand 2.0 het ’n nuwe ontwerp gekry om by iOS 7 te pas, ’n uitgebreide aantal klankspore per lied en nuwe funksies in die Toetserinstrument.

Voor die lansering van Apple se Mac-toepwinkel, was GarageBand slegs beskikbaar as deel van iLife, ’n toepassingspakket (wat ook iPhoto, iMovie, iDVD en iWeb ingesluit het) wat daarop gemik was om die skep en organisering van digitale inhoud te vereenvoudig. Op 6 Januarie 2011 is GarageBand ’11 beskikbaargestel op die Mac-toepwinkel vir $14.99.



</doc>
<doc id="64925" url="https://af.wikipedia.org/wiki?curid=64925" title="Oppervlakmontering">
Oppervlakmontering

Oppervlakmontering is 'n metode wat gebruik word om elektroniese komponente op 'n gedrukte stroombaan te monteer, sonder die gebruik van verbindingsdrade wat in die tradisionele metode van deurgatmontering gebruik word. Die elektroniese komponente wat in oppervlakmontering gebruik word, word oppervlak-gemonteerde komponente of oppervlak-gemonteerde toestelle (OGT's) genoem. Die Engelse benaming vir oppervlakmontering is "Surface Mount Technology" (SMT).

Oppervlakmontering het ontstaan in die Verenigde State van Amerika in die laat 1960's. Hierdie tegnologie was aanvanklik slegs gebruik vir ontwikkelingswerk in die militêre industrie in die VSA. Later in die 1960's het 'n Europese maatskappy, Philips, 'n klein oppervlakmontering geïntegreerde stroombaan ontwikkel vir die gebruik in horlosies. Vroeg in die 1970's het Japan begin om oppervlakmontering te gebruik in die vervaardiging van sakrekenaars. Oppervlakmontering het later in die 1970's baie populêr geword in die vervaardiging van elektroniese verbruikersware in Japan. In die 1980's het die gebruik van oppervlakmontering wêreldwyd toegeneem in die vervaardiging van hoë volume produkte soos telekommunikasie produkte en digitale rekenaars. Vandag word oppervlakmontering wêreldwyd op groot skaal gebruik vir die vervaardiging van 'n groot verskeidenheid van elektroniese produkte soos byvoorbeeld digitale kameras, selfone, en televisies.

Die oppervlakmonteringsproses is 'n geoutomatiseerde proses om oppervlakgemonteerde komponente of oppervlakgemonteerde toestelle op 'n gedrukte stroombaan te monteer en te soldeer. Die proses het 3 stappe:





</doc>
<doc id="64926" url="https://af.wikipedia.org/wiki?curid=64926" title="Waterval">
Waterval

'n Waterval is 'n geologiese formasie in 'n rivier of stroom waar die water se vloei deur 'n skerp hoogteverskil onderbreek word en na benede stort. Watervalle ontstaan as gevolg van erosie as die water oor 'n harder gesteentelaag vloei. Die daaropvolgende laag sal vinniger erodeer, wat mettertyd die val in hoogte veroorsaak. Watervalle ontstaan gewoonlik terwyl 'n rivier nog jonk is.

Watervalle is gewoonlik 'n trekpleister vir toeriste en word as een van die mooiste natuurverskynsels beskou. Die val van die water veroorsaak ook 'n dreuning wat al as musiek beskryf is.

Die hoogste waterval in die wêreld is die "Angel Falls" in Venezuela, waar die water 979 meter na benede val. Die tweede hoogste waterval, die Tugelawaterval, is in die Drakensberge in Suid-Afrika geleë.


</doc>
<doc id="64931" url="https://af.wikipedia.org/wiki?curid=64931" title="Gedrukte stroombaan">
Gedrukte stroombaan

'n Gedrukte stroombaan word gebruik vir die montering van elektroniese komponente. Dit dien as 'n basis waarop elektroniese komponente gemonteer word, en huisves ook die elektriese verbinding tussen die komponente. 

Frank J. Sprague het in 1904 reeds 'n idee gehad om 'n gedrukte stroombaan te ontwikkel om punt-tot-punt bedrading te vervang. As vakleerling het Sprague die idee met sy mentor, Thomas Edison bespreek, en hulle het besluit om te eksperimenteer met die silwerreduseringsmetode, wat gebruik word in die vervaardiging van spieëls, asook met die druk van grafietpasta op papier.

Op 2 Maart 1925 het Charles Ducas die eerste gedrukte stroombaan in die VSA gepatenteer. Sy patent was gebaseer op die montering van metaalgeleiers op isoleermateriaal, om die vervaardiging van elektriese toestelle te vereenvoudig. Ducas het 'n stensil gebruik om repies van geleidende pasta op 'n isoleermateriaal mee af te druk. Na die verwydering van die stensil was 'n elektrolitiese metaalafsettingsmetode gebruik om die repies van geleidende pasta mee te versterk. Hierdie ontwikkeling het die vervaardiging van elektriese toestelle aansienlik vereenvoudig.

Die grootste deurbraak in die ontwikkeling van die moderne gedrukte stroombaan was egter in die 1940's deur Paul Eisler. Eisler het voorgestel het dat 'n isoleermateriaal met koper geklee word, waarna 'n weerstandmateriaal op die koper gedruk word, en die onnodige koper dan weggeëts word. Eisler het ook voorgestel dat ogies gebruik word om die twee kante van 'n gedrukte stroombaan te verbind. Eisler word dikwels beskou as die "vader van die gedrukte stroombaan". 

Tussen 1953 en 1955 het Motorola die elektroplateringsmetode ontwikkel, wat dit moontlik gemaak het om die twee kante van 'n gedrukte baan te verbind sonder die gebruik van ogies.

Die gebruik van gedrukte stroombane het aansienlik toegeneem in die 1960's, a.g.v. 'n toename in elektroniese verbruikersware, en die vervaardiging daarvan is geoutomatiseer.






</doc>
<doc id="64934" url="https://af.wikipedia.org/wiki?curid=64934" title="USS Nautilus">
USS Nautilus

Die USS Nautilus is die eerste kernaangedrewe duikboot en vaartuig wat ooit gebou is en het aan die Amerikaanse Vloot behoort. Die "Nautilus" was 'n konvensionele duikboot wat toegerus was met 'n kernaangedrewe enjin. Die "Nautilus"-projek is gedurende die 1952-begrotingsjaar deur die Amerikaanse Kongres goedgekeur.

Die duikboot het 3 764 ton water verplaas op die oppervlakte en 4 040 ton onder die water. Dit was 97,4 m lank, 8,4 m op sy wydste met 'n diepgang van 6,7 m. Dit was toegerus met ses 21-duim torpedobuise in die boeg. Energie is verskaf deur een S2W-reaktor wat twee Westinghouse-stoomturbines aangedryf het. Die turbines het 15 000 skeepsperdekrag aan twee skroewe gelewer, wat 'n onderwatersnelheid van 28 knope verseker het.

Die aanvanklike ontwerp vir kernaangedrewe duikbootenjins is gedurende 1948 deur Argonne National Laboratory begin en is deur Bettis Atomic Power Laboratory by Westinghouse voortgesit. Dit het gelei tot die lewering van die Duikboot Termiese Reaktor wat bekend gestaan het as S2W. Die reaktor het hoëdrukwaterverkoelingsmetodes gebruik. Dié ontwerp het vir die volgende dekade die basis van kernaangedrewe duikbote in die Amerikaanse Vloot gevorm.

Die duikboot se ontwerp is gebaseer op die Duitse Tipe XXI-duikboot van die Tweede Wêreldoorlog. Die ontwerp verseker hoë werkverrigting onderwater maar ten koste van spoed en beweeglikheid.

Die duikboot is te water gelaat op 21 Januarie 1954 en in diens gestel op 17 Januarie 1955. Teen Augustus 1958 was daar genoeg vertroue in sy werkverrigting en die duikboot vaar suksesvol onderdeur die Noordpool op 3 Augustus.




</doc>
<doc id="64935" url="https://af.wikipedia.org/wiki?curid=64935" title="NG gemeente Cathcart">
NG gemeente Cathcart

Die NG gemeente Cathcart is 'n klein, meer as honderd jaar oue gemeente van die Nederduitse Gereformeerde Kerk met sy middelpunt op die Oos-Kaapse dorpie Cathcart.

Die gebied wat nou Cathcart heet, was sowat 30 jaar lank 'n buitewyk van die NG gemeente Queenstown, maar teen Julie 1905 het daar sprake van afstigting gekom. Toe 'n gemeentevergadering gehou is, kon daar egter nie tot 'n beslissing gekom word nie. Hierop is besluit om lyste uit te stuur om die gevoel van die lidmate te toets. Die gevolg hiervan was dat weer 'n gemeentevergadering gehou is, waarop die stemming meer beslissend was. Die gemeente is egter eers op 26 Oktober 1907 amptelik gestig.

Op 28 Julie 1906 is reeds besluit om 'n baie ruim pastorie op die dorp te bou om te voorsien in die behoeftes van die predikante, wat gewoonlik 'n baie groot huisgesin gehad het. Die pastorie het £1 270 gekos, maar het nog te klein geblyk te wees en is in 1913 teen 'n koste van £115 vergroot met 'n vertrek wat as studeerkamer vir die leraar kon dien. In 1950 is dié gebou as skoolkoshuis verkoop en toe het die kerkraad besluit om 'n nuwe langs die kerkgebou op te rig. Hiermee is 'n begin gemaak in 1951.

Op 12 November 1907 is ds. G.F.C. van Lingen van die Simonstad as herder en leraar van die gemeente beroep. Ná 'n bediening van meer as 26 jaar het hy op 26 Mei 1934 sy emeritaat aanvaar. As sy opvolger is prop. C. Stulting van Humansdorp op 29 September 1934 beroep. Hy het toe al enkele maande lank in die gemeente gearbei. Op 19 Januarie 1935 het hy sy dienstyd, wat 12 jaar sou duur, hier begin. Dit was 'n tyd wat gekenmerk is deur periodes van storm en drang, veral in 1939 toe oorgegaan is tot die gebruik van afsonderlike kelkies met Nagmaal en 'n deel van die gemeente afgeskeur het om hul eie kerk te stig. Dié gebruik het ds. William Nicol reeds tydens die Spaanse Griep van 1918 in die NG gemeente Johannesburg-Oos die eerste keer in Suid-Afrika ingevoer weens die gevaar wat bestaan het dat lidmate mekaar met die griepvirus kon aansteek deur die gebruik van die gesamentlike Nagmaalbeker. Ds. Stulting het op 30 Maart 1947 afskeid.

'n Lang vakature volg wat eers op 9 September 1948 gevul is met die koms van prop. S.A. Opperman. Op 20 Junie 1954 is ds. Hennie Geyer van Brakpan se moedergemeente as nuwe leraar met handeoplegging ontvang en bevestig. Tydens sy dienstyd vier Cathcart sy eerste halfeeu en bou die kerkraad 'n kerkgebou vir die gemeente van die NG Kerk in Afrika. Met die bou van die Waterdowndam het ds. Geyer hulle pastoraal versorg. Hy vertrek in Januarie 1960 na die gemeente Glen Lynden.

Die kerkgebou, waarvan die hoeksteen reeds op 27 Mei 1882 gelê is, is in 1924 vergroot, aangesien dit vir die destydse gemeente te klein geword het. As gevolg van die geleidelike ontvolking van die platteland en waar die gemeente teen 1952 al slegs 250 lidmate en 389 siele getel het, sou die oorspronklike gebou toe reeds voldoende gewees het, soveel te meer met die verdere afname tot net 84 lidmate in 2012.

Cathcart het eers in Mei 1950 'n begin met sendingwerk gemaak.




</doc>
<doc id="64937" url="https://af.wikipedia.org/wiki?curid=64937" title="Alice Springs">
Alice Springs

Alice Springs (soms afgekort na "Alice") is die derde grootste nedersetting in die Noordelike Gebied in Australië.


</doc>
<doc id="64945" url="https://af.wikipedia.org/wiki?curid=64945" title="NG gemeente King William's Town">
NG gemeente King William's Town

Die NG gemeente King William's Town (vroeër geskryf Kingwilliamstown) is 'n gemeente van die Nederduitse Gereformeerde Kerk met as middelpunt die Oos-Kaapse dorp King William's Town.

Dit was, tesame met Maitland, Die Strand en Pofadder, een van vier gemeentes wat in 1912 binne die destydse Kaapse Kerk gestig is en die agtste gemeente in die huidige Sinode van Oos-Kaapland wat sedert die einde van die Anglo-Boereoorlog in die streek tot stand gekom het. In dié dekade is ook die eerste gemeente in die twee hawestede, Port Elizabeth en Oos-Londen, gestig wat albei later, nes King William's Town, 'n kerkgebou sou kry wat ontwerp is deur die eerste Afrikaanse argitek, Wynand Louw, van die Paarl.

Die eerste NG kerkgeboutjie op King William's Town het 'n eienaardige geskiedenis gehad. Dit is opgerig weens 'n skeuring in die plaaslike Duitse Lutherse gemeente. Die afgeskeidenes het 'n nuwe gemeente gestig en die kerkie laat bou. Later het die twee partye egter vrywillig herenig.

In 1904 koop die kerkraad van die ou McCleantown (later die hoofkerk wat na Komga verplaas is, 'n gemeente wat nie meer bestaan nie, maar die oudste in die Grensstreek was) die kerkie van die Lutherse gemeente vir £700. Hebreërs 13:8 was toe nog binne die hoofingang van die gebou in Duits te lees: "Jesus Christus is gister en vandag dieselfde en tot in ewigheid." ("Jesus Christus ist derselbe gestern und heute und in Ewigkeit.")

Toe die kerkie gekoop is, het McCleantown behoort tot die Ring van Albanie. Dit is getransporteer op die naam van sekere trustees, wat teen 1917 almal vertrek of gesterf het. Omdat nuwe trustees nooit aangestel is deur die moedergemeente Komga nie, het die oorplasing van die eiendom in die naam van die nuwe gemeente Kingwilliamstown groot koste meegebring.

Mettertyd is slegs £400 van die £700 afbetaal. Toe ds. H.A. Boshoff in 1913 as eerste leraar bevestig is, rus daar dus nog 'n skuld van £300 op die geboutjie. Die som is mettertyd afbetaal tot net £85 oorgebly het. Dit is in Junie 1915 afbetaal onder die leiding van ds. G.J. Barnardt, die opvolger van ds. Boshoff, wat op 10 April 1915 hier georden is.

Die kerkie het slegs plek vir 240 kerkgangers gehad en was kort voor lank gans en al te klein vir die groeiende gemeente. (Met net 217 lidmate wat in 2012 oorgebly het, sou dit natuurlik voldoende gewees het.) Omstreeks 1916 het die gemeente dus 'n stuk grond aangekoop vir die bou van 'n nuwe kerk, maar jare lank het die geld ontbreek om te begin bou. Ds. Barndardt het egter deurentyd geld ingesamel by mense wat nog iets oorgehad het vir die Kerk en die armes.

Die afstigting van Kingwilliamstown van die moedergemeente Komga (destyds geskryf Komgha) op 19 November 1912 was voorwaar 'n geloofsdaad omdat die omgewing destyds hoofsaaklik bewoon is deur Engelssprekendes en Duitsers. In die beginjare het die gemeente met sy geringe lidmaattal dan ook 'n worstelstryd om voortbestaan gevoer.

Eers die derde beroep was suksesvol en in 1913 is prop. H.A. Boshoff deur die konsulent, ds. P.T. Stroebel, bevestig. Ná die dienstyd van ds. Barnardt kom ook nog agtereenvolgens di. J.F. Hugo (wat in 1925 na die NG gemeente Peddie vertrek as hul eerste leraar), J.P. le Roux, C.J. Steyn, D.J. Malan en P.W. Jordaan. Ds. Steyn was die vroeë leraar wat die langste in die gemeente gestaan het (14 jaar) sodat daar dan ook van hom gesê word dat hy onuitwisbare spore hier nagelaat het.

King William's Town bereik 'n belangrike mylpaal met die inwyding op 16 Januarie 1926 van sy nuwe kerkgebou, ontwerp deur Wynand Louw. Die eerste kerkraadsvergadering in die nuwe gebou is op 13 Februarie 1926 onder voorsitterskap van ds. J.P. le Roux gehou. Die lidmaattal het geleidelik toegeneem sodat die gemeente teen 1950 begin dink het aan die bou van 'n groter plek van aanbidding.

Teen 1952 het die gemeente reeds veel vermag op sendinggebied met die bou van twee kerke vir bruin lidmate en die destyds het hy die diens van 'n swart sowel as 'n bruin evangelis gehad.

Toe die gemeente in September 2015 vir 'n leraar adverteer, het hy hom as volg beskryf: "Die NG gemeente King William's Town is aan die voet van die pragtige Amatolaberg geleê, 50 km van Oos-Londen en deel van die Buffalostad Metropool. Naasliggend is Bisho, administratiewe hoofstad van die Oos-Kaap. Die gemeente is deel van 'n gemeenskap waar die nasate van Duitsers, Britte, Afrikaners en Xhosas saam na 'n beter toekoms streef. Die gemeente bestaan uit sowat 155 belydende en dooplidmate. Baie van ons lidmate is entrepreneurs, en tweederdes van die gemeente is onder 60 jaar. Ons beskik oor 'n moderne, doelmatige kerkgebou, met 'n pragtige saal. Die kerkgebou is aan die hoofweê na Oos-Londen en Bisho geleë. Ons gemeente is nie 'n tipiese klein, plattelandse gemeente nie. Ons plaas klem op geestelike toerusting vanuit die Skrif, dissipelskap, reik uit oor grense met 'n gemeenskapsgeoriënteerde model, is 'n ruimte waar vreemdelinge vriende word, en bou aan sterk onderlinge verhoudinge. Aangesien daar baie jongmense in ons gemeenskap is wat tans nie kerklik inskakel nie, is dit vir ons 'n prioriteit om na hulle uit te reik. Ons wil vars uitdrukkings van kerk-wees bevorder."




</doc>
<doc id="64948" url="https://af.wikipedia.org/wiki?curid=64948" title="Ramprisikovermindering">
Ramprisikovermindering

Ramprisikovermindering (RRV) is ’n sistematiese benadering tot die identifisering, taksering en vermindering van die risiko’s van rampe. Dit is daarop gemik om sosio-ekonomiese kwesbaarhede tot rampe te verminder asook op die omgewings- en ander gevare wat dit kan aktiveer: hier is dit sterk beïnvloed deur die hoeveelheid navorsing oor kwesbaarheid wat in druk verskyn het sedert die middel 1970’s. Dit is die verantwoordelikheid van ontwikkelings en hulpagentskappe en behoort ’n integrale deel te wees van die manier waarop sulke organisasies hul werk doen. Dit behoort dus nie ’n eenmalige of terloopse aksie te wees nie. RRV is ’n baie breë studiearea en daarom is die omvang daarvan baie breër en dieper as konvensionele noodbestuur. Daar is potensiaal vir RRV-inisiatiewe in naastenby elke sektor van ontwikkelings- en humanitêre werk.

Die algemene definisie van RRV wat gebruik word deur agentskappe van die Verenigde Nasies soos UNISDR en UNDP is: “Die konsepsuele raamwerk van elemente wat oorweeg word met die moontlikheid om kwesbaarhede en ramprisiko’s te verminder in ’n gemeenskap om die nadelige impakte van gevare te voorkom of te beperk, binne die breë konteks van volhoubare ontwikkeling.”

Slegs vier persent van die geskatte $10 miljard in jaarlikse humanitêre bystand is geoormerk vir voorkoming en steeds spaar elke dollar wat op risikovermindering gespandeer word tussen $5 en $10 in ekonomiese verliese as gevolg van rampe.

Die evolusie van rampbestuursdenke en -praktyke sedert die 1970’s het ’n progressiewe breër en dieper begrip meegebring van waarom rampe plaasvind en het gepaard gegaan met meer geïntegreerde holistiese benaderings oor hoe om die impak op gemeenskappe te verminder. Die moderne paradigma van rampbestuur—ramprisikovermindering (RRV)—verteenwoordig die nuutste roete wat dit volg. RRV is ’n relatief nuwe konsep in formele terme, maar dit omsluit vroeëre denke en praktyke, soveel so dat dit nou wye aanvaarding geniet van internasionale agentskappe, regerings, rampbeplanners en burgerregte-organisasies.

RRV is ’n alles-omvattende konsep wat dit moeilk maak om te definieer of in detail te verduidelik, maar die breë idee is duidelik genoeg. Daar is onvermydelik verskillende definisies van die term in die tegniese literatuur maar dit word algemeen verstaan dat daarmee bedoel word die breë ontwikkeling en toepassing van beleide, strategieë en praktyke om kwesbaarhede en ramprisiko’s in ’n gemeenskap te verminder. Die term ‘ramprisikobestuur’ word dikwels in dieselfde konteks gebruik en beteken basies dieselfde: ’n stelselmatige benadering vir die identifisering, assessering en vermindering van risiko’s van enige aard wat verbane hou met gevare en menslike aktiwiteite. Dit is meer toepaslik op operasionele aspekte van RRV: die praktiese implementering van RRV-inisiatiewe.

Daar word toenemend oproepe gedoen om beter duidelikheid oor die komponente van RRV te verskaf en ook omtrent die aanduiders van vooruitgang na weerbaarheid – ’n uitdaging wat die internasionale gemeenskap by die VN se Wêreldkongres oor Rampvermindering (WKRV) in Kobe, Japan in 2005 aanvaar het, enkele dae na die 2004 Indiese Oseaan-aardbewing. Die WKRV het begin om intarnasionale agentskappe en nasionale regerings te druk om verby vae retoriek en beleidstellings te beweeg na die opstelling van duidelike doelwitte en toewyding tot RRV. Die eerste stap in die proses was die formele goedkeuring by die WKRV van die Hyogo Aksieraamwerk (2005-2015). Dit is die eerste internasionaal aanvaarde raamwerk vir RRV. Dit stipuleer ’n volgorde van doelwitte (uitkomste - strategiese doele - prioriteite), met vyf prioriteite vir aksie wat poog om die hoof areas van RRV-intervensie vas te vang. Die VN se tweejaarlikse Globale Platform vir Ramprisikovermindering bied ’n geleentheid vir die VN en sy lidstate om vooruitgang te hersien teen die Hyogo-raamwerk. Die eerste sessie daarvan is gehou op 5-7 Junie 2007 in Genève, Switserland.

VN-inisiatiewe het gehelp om die konsep op internasionale vlak te verfyn en te bevorder en is aanvanklik gestimuleer deur die VN se aanwysing van die 1990’s as die Intarnasionale Dekade vir Natuurlike Rampvermindering.



</doc>
<doc id="64960" url="https://af.wikipedia.org/wiki?curid=64960" title="Knapsekêrel">
Knapsekêrel

Die knapsekêrel of wewenaar ("Bidens pilosa") is 'n regopstaande plant met 'n sterk wortelstelsel. Die wewenaar het 'n penwortelstelsel met sywortels. Die plant is groen van kleur en het plat kleinerige blare. Die plant het geel blommetjies. Sy vruggie is klein en dun met hakies aan die punte. Die vruggies is aanvanklik groen en toe voor dit ryp word. Wanneer die vruggie oopgaan word dit swart. Die vruggies klou maklik aan die vel en klere van mense of die wol van diere vas. Die verspreiding geskied dus met behulp van mens en dier. Dit is 'n onkruid wat nuttige plante ontneem van voedsel, water en lug, en beskadig daarnaas ook klere of wol. 


</doc>
<doc id="64962" url="https://af.wikipedia.org/wiki?curid=64962" title="NG gemeente Stutterheim">
NG gemeente Stutterheim

Die NG gemeente Stutterheim is 'n klein gemeente van die Nederduitse Gereformeerde Kerk in die Sinode van Oos-Kaapland. Dit is op 15 Oktober 1948 gestig in die twee dekade lange tydperk ná die Groot Depressie wat gekenmerk is deur 'n merkwaardige toename in die getal gemeentes in die NG Kerk. 

Destyds was daar net vier Sinodes, naamlik Kaap, Natal, Oranje-Vrystaat en Transvaal. Suidwes-Afrika was deel van die Kaapse Kerk en Rhodesië, Kenia en Tanzanië van die Vrystaatse Kerk. In die Kaapse Kerk is tussen 1933 en 1942 altesaam 97 gemeentes afgestig. In Natal, altyd die kleinste van die Sinodes wat teen 1932 slegs 10 gemeentes gehad het, kom in dié tydperk 'n verdere 16 gemeentes tot stand, maar van 1925 tot 1933 is nie 'n enkele gemeente gestig nie.

In die Vrystaat (Midde-Afrika ingereken) was daar teen 1932 79 gemeentes met, soos elders, geen afstigtings in 1931 of 1932 nie weens die Groot Depressie, maar in die volgende 20 jaar kom 30 gemeentes tot stand. In die Transvaalse Kerk, wat die merkwaardigste groei aangeteken het danksy die grootskaalse volksverhuising uit die ander drie provinsies, was daar in 1932 slegs 96 gemeentes, met ook geen afstigtings tydens 1931 en 1932 nie. Soos in Natal het die gemeentes hier ook tydens die volgende twee dekades meer as verdubbel danksy 111 afstigtings vir 'n totaal van 207, vergeleke met 285 in die Kaapse Kerk. Die 375 gemeentes in 1932 het dus aan die begin van 1952 op 627 te staan gekom.

In die eerste 280 jaar ná die volksplanting van 1652 is 375 gemeentes gestig (een elke sowat nege maande), maar in die daaropvolgende 20 jaar 252, of te wel meer as een per maand.

Vir die lidmate van die NG Kerk op en om die dorp Stutterheim was 1948 'n belangrike jaar. Op 2 Mei is, ná afloop van die Nagmaalviering, 'n gemeentevergadering gehou ten einde oor die afstigting van die moedergemeente, Komgha (soos dit destyds gespel is), te besluit. Sonder teenstem is die voorstel ten gunste van afstigting aanvaar en is die toekoms van dié deel van die toe reeds 89 jaar oue moedergemeente in 'n duidelike, selfstandige rigting gestuur.

Die versoekskrif en die waarborglyste is in die gemeente rondgeneem en nadat die goedkeuring van Komgha se kerkraad verkry is, asook die belofte van die bruidskat van die kerk en pastorie op Stutterheim tesame met die medeleraarsaandeel in die Predikate-pensioenfonds, kon die versoekskrif met 297 naamtekeninge en die waarborglys met £943 10s. gewaarborg dien voor die Ring van Queenstown in sitting in Oos-Londen van 15 September 1948 af. Die Ring het met dank en waardering kennis geneem van die versoek en die afstigting aan die Ringskommissie opgedra.

Op 15 Oktober 1948 om 19:30 het die plegtige afstigting in die teenwoordigheid van die gemeente geskied en om 20:04 breek die groot oomblik aan toe ds. L.J. Heyns, voorsitter van die Ringskommissie en leraar van die NG gemeente Oos-Londen, vir die eerste keer sê: "Die gemeente Stutterheim!" Die gelukwensings van die lede van die Ringskommissie was baie indrukwekkend. Die voorsitter het toe gesê: "Mag u voorneme dié van Nehemia wees: Ons sal ons klaarmaak en bou!" Die kerkkoor van die pasgestigte gemeente het toe gesing: "Zingt onse God lof, te allen tyd."

Nadat die dogtergemeente 'n woord van dank veral teenoor die moedergemeente vir toestemming tot afstigting en die bruidskat uitgespreek het, asook teenoor die Ringskommissie vir hulle opkoms en die uitvoering van hul opdrag, is die verrigtinge met die sing van Psalm 146:1 en 8 en 'n slotgebed deur ds. G.P. le Roux van Komgha afgesluit.

Op 6 November 1948 is die eerste kerkraadslede voorgestel en op 11 Desember die eerste leraar, ds. W.V. Reynierse van die gewese standplaas Stutterheim, bevestig. Die eerste mylpaal van die gemeente is op 5 Mei 1951 bereik toe die hoeksteen van 'n ruim kerksaal deur die leraar gelê is. Dié kerkgebou het die kerksaal geword ná voltooiing van die teenswoordige kerkgebou in die kappie- of tentstyl.

Teen 1951 het Komgha se belydende lidmate 530 getel, maar Stutterheim nog net 362. In 1973 was dit onderskeidelik 470 en 268, in 1979 Komga 480 en Stutterheim 266, maar in 1990 Komga 245 en Stutterheim 264. 'n Jaar of wat later is die moedergemeente by die dogtergemeente ingelyf sodat daar in 1995 in die gekombineerde gemeente 271 lidmate was, 621 minder as die totaal in 1951. Komga het teenaan die destydse tuisland Transkei gelê waar mettertyd alle plase in blanke besit deur die destydse regering uitgekoop is.

So het talle Oos-Kaapse gemeentes in die slag gebly, naamlik Pondoland, Du Plessis, Greykerk, Alice en Peddie. Nie net die regeringsbeleid nie, maar ook die geleidelike ontvolking van die Oos-Kaapse platteland het ook hier sy tol geëis met Stutterheim se belydende lidmate wat teen 2014 afgeneem het tot slegs 195.




</doc>
<doc id="64963" url="https://af.wikipedia.org/wiki?curid=64963" title="Camp David">
Camp David

Camp David is die nie-amptelike, maar mees gebruikte benaming vir die Naval Support Facility Thurmont, 'n landelike rusplek en vakansiehuis vir die President van die Verenigde State van Amerika en sy gaste. Die Camp David-ooreenkoms, wat vrede tussen Egipte en Israel bewerkstellig het, is in 1979 hier onderteken.

Die rusplek, wat sowat 100 kilometer noord-noordwes van die hoofstad Washington, DC in 'n laagliggende, heuwelagtige en beboste gebied in die "Catoctin Mountain Park" geleë is, is streng gesproke 'n militêre instelling wat hoofsaaklik deur lede van die Amerikaanse Vloot en die Amerikaanse Mariene Korps beman word. In administratiewe opsig maak dit deel uit van die nie-geïnkorporeerde Frederick County in die deelstaat Maryland en is dit naby die naamgewende nedersetting Thurmont teen 'n hoogte van 560 meter bo seevlak geleë.

Die rusplek het vroeër as Hi-Catoctin bekend gestaan en is oorspronklik tussen 1935 en 1938 deur die "Works Progress Administration (WPA)" as 'n ruskamp vir federale regeringsagente en hul gesinne opgerig. In 1942 is die kamp deur president Franklin D. Roosevelt in 'n presidensiële rusplek omgeskep en – na aanleiding van die fiksionele paradys in die Himalajabergreeks – hernoem tot "Shangri-La". Die huidige naam gaan terug op president Dwight D. Eisenhower wat die kamp ter ere van sy pa en kleinseun "David" genoem het.

Die rusplek is nie toeganklik vir die publiek nie. Om die privaatheid van die kamp te beskerm, maar ook om veiligheidsredes, word Camp David nie op die amptelike kaarte van die "Catoctin Mountain Park" aangedui nie.


</doc>
<doc id="64964" url="https://af.wikipedia.org/wiki?curid=64964" title="Weduwee">
Weduwee

'n Weduwee is 'n vrou wat se eggenoot oorlede is. 'n Man wat sy eggenoot verloor het word 'n wewenaar genoem.

Weduwees in nood word gewoonlik deur hulle kerke bygestaan. Verskeie hulporganisasies is ook in die lewe geroep om weduwees by te staan, soos die SAPD se Weduwee-en Weesfonds.

Die praktyk van weduweeverbranding ("mesatya") het vroeër gereeld in Indië en Indonesië voorgekom waar die weduwee lewend saam met die liggaam van haar eggenoot verbrand is. Omstreeks 1830 net die Britse koloniale bestuur egter hierdie praktyk verbied.



</doc>
<doc id="64965" url="https://af.wikipedia.org/wiki?curid=64965" title="Beatenberg">
Beatenberg

Beatenberg is 'n driemanpopgroep vanuit Kaapstad wat in 2008 gevorm het. Die groeplede is Robin Brink op tromme, Ross Dorkin op baskitaar, en Matthew Field op sang. Die groep inkorporeer eenvoudige baslyne en ambianseffekte om nuwe era-ballades te skep. In verwysing na Field se vokale styl vergelyk "Rolling Stone"-tydskrif Beatenberg met Sting.





</doc>
<doc id="64968" url="https://af.wikipedia.org/wiki?curid=64968" title="NG gemeente Komga">
NG gemeente Komga

Die NG gemeente Komga was die oudste gemeente van die Nederduitse Gereformeerde Kerk in die Grensstreek van die provinsie Oos-Kaap en die 77ste gemeente wat in die hele Kerk gestig is. Dit is in 1993 by die dogtergemeente Stutterheim ingelyf nadat die lidmaattal so gedaal het dat Komga nie meer op sy eie kon voortbestaan nie.

Die gemeente wat later as Komgha en uiteindelik as Komga sou bekendstaan, het vroeër McClean (of McCleantown) geheet en was die eerste gemeente in die Grensstreek. Dit is gestig aan die grens van die destydse "naturellegebied". Dié gemeente het omstreeks 1859 tot stand gekom en die man wat hom so getrou as konsulent bedien het, was ds. Georg Wilhelm Stegmann van Glen Lynden. Hoewel dit dus nie uitdruklik so gestel word nie, kan daarom afgelei word dat McClean 'n dogtergemeente was van Glen Lynden, wat reeds in 1827 gestig is as sesde oudste gemeente in die teenswoordige Sinode van Oos-Kaapland.

McClean se eerste leraar was ds. A.H. Hofmeyr wat in 1868 bevestig is. Hy was stil en bedaard en het geweet hoe om die gemeente op te bou, maar vertrek na Hanover in die Karoo. Sy opvolger was ds. P.R. Pietersen, van Stockenström, wat die werk aanvaar en voortsit, hoewel hy nie 'n besondere sterk gestel gehad het nie. Hy gaan studeer medies in Europa en keer later terug om as dokter én herder van die gemeente te dien. 

Later kom ds. J.P. Jooste, wat sedert 1868 leraar van die NG gemeente Potchefstroom was, maar daar afgetree het weens die politieke ontwrigting van 1881-'82. Ná hy enige jare lank hier werksaam was, bedank hy as predikant en keer terug na sy eerste liefde, Transvaal.

Die eerste kerkgebou is opgerig op McClean, maar nieteenstaande waarskuwings van die koster, J. Krog, en mense soos dr. George McCall Theal (die beroemde geskiedskrywer, wat later Wynberg toe verhuis het) en andere word die kerk so onversigtig sleg gebou dat dit tydens 'n storm inmekaarsak. Hierdeur word McClean diep in die skuld gedompel en sonder 'n godshuis gelaat en moes die kerkraad noodwendig die middelpunt van die gemeente na Komgha verplaas, sowat 45 km van die oorspronklike standplaas af. Dié verhuising het in die tyd van ds. Jooste gebeur.

Sy opvolger, ds. H.J. Lückhoff van Fauresmith, kom tot die gemeente se redding, laat 'n kerkgebou op Komgha bou en bedien die buitewyke getrou. Mettertyd kon sowel Kingwilliamstown as Oos-Londen tot selfstandige gemeentes afgestig. Ná sy moeilike arbeid aanvaar hy sy emeritaat in 1909 en gaan woon in Oos-Londen waar hy sy oorspronklike en nuwe gemeente steeds bygestaan het.

Die volgende leraar van Komgha was ds. P.T. Stroebel, wat in die goeie spore van sy voorgangers met die werk in dié geweste voortgaan. Hy het dit volhardend behartig al het daar toe reeds naby sy gemeente twee baie groter nedersettings gelê, naamlik King William's Town en Oos-Londen. Ná hy van sy legitimasie in 1902 tot 1904 as hulpleraar diens doen in die NG gemeente George, aanvaar hy in 1904 die beroep na die NG gemeente Griekwastad, waar hy bly tot in 1911. Op Griekwastad was hy die konsulent van die in 1909 gestigte dogtergemeente Deben en het gereeld die sowat 170 km daarheen met kar en perde afgelê om die kerklike voorregte na lidmate in dié deel van die Kalahari te bring. Hy is in 1900 gelegitimeer en sterf in die amp in die gemeente Herbertsdale op 5 Januarie 1938.

Tydens die dienstyd van ds. G.P. le Roux bereik die ou moedergemeente van die Grensstreek nog 'n mylpaal toe die NG gemeente Stutterheim op 15 Oktober 1948 plegtig afstig. Komgha het die kerk en pastorie op Stutterheim aan die dogtergemeente geskenk asook die medeleraarsdeel van die Predikante-pensioenfonds. Ds. Le Roux het die afstigtingsgeleentheid met gebed afgesluit.

Teen 1951 het Komgha se belydende lidmate 530 getel, maar Stutterheim nog net 362. In 1959, tydens die 100-jarige fees, het Komga 452 lidmate gehad. In 1973 was dit onderskeidelik 470 en 268, in 1979 Komga 480 en Stutterheim 266, maar in 1990 Komga 245 en Stutterheim 264. 'n Jaar of wat later is die moedergemeente by die dogtergemeente ingelyf sodat daar in 1995 in die gekombineerde gemeente 271 lidmate was, 621 minder as in 1951. Omstreeks 2012 het die Komga-wyk van die Stutterheim-gemeente 41 lidmate bevat.





</doc>
<doc id="64972" url="https://af.wikipedia.org/wiki?curid=64972" title="IPhoto">
IPhoto

iPhoto is ’n digitale fotomanipulasiesagtewaretoepassing wat deur Apple Inc. ontwikkel is en word saam met elke Macintosh persoonlike rekenaar as deel van die iLife-pakket van digitale mediabestuurtoepassings. Dit is vir die eerste keer in 2002 vrygestel en die toepassing kan digitale foto’s imvoer, organiseer, redigeer, druk en deel.

iPhoto word dikwels vergelyk met Google se Picasa, CyberLink se MediaShow, Adobe se Photoshop Album, Phase One se Media Pro en Microsoft se Windows Live Photo Gallery. iPhoto 9, die nuutste weergawe van die sagteware, is vrygestel as deel van die iLife ’11-pakket op 20 Oktober 2010.

Op 7 Maart 2012 het Apple se HUB, Tim Cook ’n nuwe, iOS-inheemse weergawe van iPhoto saam met die derde generasie iPad bekendgestel.

iPhone is ontwerp om die invoer van prente van digitale kameras, skandeerders, prent-CD’s en die Internet toe te laat sodat die gebruiker die prente in die gebruiker se iPhoto-biblioteek geplaas kan word. Naastenby alle digitale kameras word erken sonder addisionele sagteware, soos baie skandeerders ook. iPhoto ondersteun die mees algemene lêerformate.

Nadat foto’s ingevoer is, kan dit getitel, geëtiketteer, gesorteer en georganiseer word in groepe (bekend as “gebeure”). Indiwiduele foto’s kan geredigeer word met basiese beeldmanipuleringswerktuie soos ’n rooi-oogfilter, kontras en helderheidsverstellings, knip en grootte-aanpassingswerktuie en ander basiese funksies. iPhoto bied egter nie die omvattende redigeringsfunksionaliteit van programme soos GIMP, Apple se eie Aperture of Adobe se Photoshop (moet nie Photoshop verwar met Elements of Album nie).

iPhoto bied talle opsies vir die deel van foto’s. Foto-albums kan omgeskep word in dinamiese skyfievertonings met die opsie om musiek van iTunes af in te voer. Hierdie skyfievertonings kan uitgevoer word na QuickTime-vidoelêers, verdergewysig word in iMovie of direk op DVD-Videoskywe geskryf word met iDVD. Skyfievertonings en statiese foto’s kan gedeel word met ander Macs via ’n plaaslike netwerk of deur gebruik te maak van die Bonjour “geen-verstellingsnetwerk”-tegnologie. iPhoto kan ook foto-albums sinkroniseer na enige iPod met ’n kleurskerm. Hierdie iPods mag ook ’n oudio/video-uitset hê om die foto’s te laat terugspeel saam met musiek op enige moderne televisie. Benewens dit kan foto’s na ’n plaaslike drukker gestuur word of in sekere markte kan dit via die internet gestuur word na Kodak vir professionele drukwerk. iPhoto-gebruikers kan ’n reeks van produkte bestel, insluitend standaard uitdrukke, kaarte, kalenders en 100-bladsy hardeband- of sagtebanduitgawes — maar sulke dienste is slegs beskikbaar aan gebruikers in sekere markte.

Tydens ’n Apple mediageleentheid op 7 Maart 2012 het Tim Cook ’n nuwe weergawe van iPhoto vir gebruik op die iOS mobiele bedryfstelsel aangekondig. iPhoto vir iOS is daardie dag beskikbaar gestel op die Toepwinkel vir $4.99 saam met die reeds vrygestelde iMovie en GarageBand vir iOS. Dit word amptelik ondersteun op die iPhone 4, iPhone 4S, iPad 2 en 3de generasie iPad maar stelselindringers het gevind dat dit handmatig geïnstalleer kan word op ouer modelle deur gebruik te maak van Apple se iPhone Verstellingsnutstoepassing. 

iPhoto vir iOS bied eienskappe wat redelik vergelykbaar is met die Mac-eweknie. Dit kan foto’s organiseer wat gesinkroniseer is met die toestel of wat met die kamera geneem is. Redigeringseienskappe sluit in kleurkorrigeringswerktuie en foto-effekte asook knip en regtrekwerktuie. iPhoto vir iOS skort werktuie om boeke, kalenders en kaarte te skep en uitdrukke te bestel maar dit kan “Fotodagboeke” skep — digitale fotocollage wat na Apple se iCloud opgelaai en gedeel kan word. 

iPhoto vir iOS is krities goed ontvang as gevolg van sy professionele werktuie en goeie werkverrigting.



</doc>
<doc id="64973" url="https://af.wikipedia.org/wiki?curid=64973" title="Veldore">
Veldore

Veldore (of "Field Ears" op Engels) is 'n rugby-skeidsregterskommunikasiestelsel wat in 1987 deur Troskie Neethling van Pretoria gepatenteer is tydens dr. Danie Craven se termyn as president van die destydse Suid-Afrikaanse Rugbyraad (SA Patent No 87/1987/78).

Dit stel rugbytoeskouers en TV-kykers in staat om na die gesprekvoering tussen die rugbyskeidsregter, die TV-skeidsregter en die assistent-skeidsregters te luister.

'n Piepklein tweerigting-radiomikrofoon word onder die skeidsregter se trui versteek. Die mikrofoon word aan die skeidsregter se kraag vasgeknip en 'n klein luidsprekertjie word in sy oor geplaas. Die assistent-skeidsregters dra soortgelyke toerusting. Die TV-skeidsregter sit iewers in die pawiljoen voor 'n TV-skerm vanwaar hy met die skeidsregter kan praat. Toeskouers kan klein radio-ontvangertjies aankoop om na al hierdie kommunikasie te luister.

Die heel eerste wedstryd waarin veldore gebruik is was op 26 April 1986 toe mens die skeidsregter op SAUK-TV kon hoor tydens die wedstryd tussen die All Blacks en Noord-Transvaal. Mnr. Fransie Muller van die Oostelike Provinsie was die skeidsregter.

Die veldore-konsep het wêreldwyd posgevat en die gebruik van die stelsel is deur die Internasionale Rugbyraad (IRR) goedgekeur.

Veldore help rugby-entoesiaste om presies te hoor watter beslissings deur die skeidsregter gemaak word en waarom.


</doc>
<doc id="64975" url="https://af.wikipedia.org/wiki?curid=64975" title="Toshiro Mifune">
Toshiro Mifune

Toshiro Mifune (Japannees: 三船 敏郎 "Mifune Toshirō", gebore 1 April 1920 in Qingdao, China, oorlede 24 Desember 1997 in Tokio, Japan) was 'n internasionaal bekende Japannese akteur wat veral van die Japannese film" Die Sewe Samurais" en 'n aantal van die ander Samurai-films onthou word.

Mifune se film debuut is 1947 in "Ginrei geen haat" (" Snow Trail"). Vanaf 1948 het hy deelgeneem aan 'n aantal films deur die beroemde Japanse regisseur Akira Kurosawa, onder hulle "Rashomon" (1950), "Die Sewe Samurais" "(1954)," Yojimbo" (1961) en" Sanjuro" (1962). Ander films wat hy met 'n ster in sy hele loopbaan kan genoem word" Slag van die Stille Oseaan" (1968)," rooi son" (1971)," Verskoon my, waar is Hollywood" (1979)," Die Bushido Blade" (1981) en" skaduwee van die Wolf" (1992). Hy het ook 'n sentrale rol in die krities bekroonde Japannees-Amerikaanse TV-reeks" Sjogoen" deur 1980.

Mifune word beskryf as 'n kragtige en hoogs fisiese akteur met 'n bo-menslike vermoë om sy hele liggaam in 'n ekspressiewe rol te gebruik in die interpretasie. Hy het 'n seldsame gesag op die doek en 'n reeks van sielkundige sterkte en fisiese geweld na die ironie en 'n sterk komedie.

Hy was die seun van Japannese Christelike sendelinge wat in China woon, die eerste in Qingdao, maar meestal in die Darien, en was 25 jaar oud toe hy die eerste keer na Japan. Tydens die Tweede Wêreldoorlog, het hy is afgeneem in die weermag, so het hy gedink dit was logies om 'n werk as 'n assistent-fotograaf by Toho Studios te soek. Gerugte het dit dat hy gestuur is na die verkeerde gebied van die film-studio, en per ongeluk beland op 'n stadium waarin 'n talent jag vir 'n nuwe jong akteurs het voortgegaan. Hy het egter, het geen belangstelling in om 'n akteur, maar direkteur Kajiro Yamamoto het iets in hom en daarin geslaag om hom te oorreed om te gee dit een probeer.

In 1992 het hy by die stadige agteruitgang van die gesondheid, waarskynlik as gevolg van te oorwerk. In 1995 het hy deelgeneem het in sy laaste film. In dieselfde jaar het hy met die siekte gediagnoseer is pankreaskanker. Na wat begin sy fisiese en geestelike gesondheid ernstig om te daal. Hy het gesterf 1997 in Tokio, Japan na die mislukking van verskeie organe. Mifune was 77 jaar.


</doc>
<doc id="64980" url="https://af.wikipedia.org/wiki?curid=64980" title="Papegaaiduif">
Papegaaiduif

'n Papegaaiduif ("Treron calvus") is 'n voël wat 25–28 cm lank word. Die volksnaam is besonder gepas om dié papegaai-agtige voël te beskryf wat dikwels onderstebo aan takke hang op soek na kos. Hulle is besonders lief vir vye.



Papegaaiduiwe sal ook aangeplante vrugte, soos moerbei en lukwarte eet. In sommige gebiede besoek papegaaiduiwe gereeld die voertafel. 'n Verskeidenheid vrugte wat aan dorings aan bome vasgesteek word of tussen die skubbe van 'n dennebol ingedruk word, sal benut word.



</doc>
<doc id="64981" url="https://af.wikipedia.org/wiki?curid=64981" title="Bloukuifloerie">
Bloukuifloerie

Bloukuifloerie ("Musophaga porphyreolopha"; Engels: "Purple-crested Turaco") is 'n voël wat 43 cm lank word. Dié treffende voëls kom redelik algemeen voor en in die Oos-Transvaalse Laeveld sal hulle dig beboomde tuine besoek. Hulle word meestal in pare of klein groepies gesien, maar is die maklik om dop te hou nie aangesien hulle geneig is om in die digte blaredak te bly en van tak tot tak te spring, eerder as om lang ente te vlieg. Dit is die nasionale voël van eSwatini.






</doc>
<doc id="64984" url="https://af.wikipedia.org/wiki?curid=64984" title="Olga Grjasnowa">
Olga Grjasnowa

Olga Grjasnowa (* 14 November 1984 in Bakoe, Azerbeidjan) is 'n Duitse skryfster. Sy woon in Berlyn.

Olga Grjasnowa se pa was in die Sowjetunie as juris, haar ma as musiekwetenskaplike werksaam. In 1996 het die gesin as sogenaamde kontingent-vlugtelinge na Duitsland geëmigreer en hulle in die deelstaat Hesse gevestig. Hier het Olga op die ouderdom van elf Duits aangeleer en in Frankfurt am Main die Duitse matriekeksamen ("Abitur") geskryf.

Vanaf 2005 het sy aanvanklik kunsgeskiedenis en Slawistiek aan die Georg-August-universiteit in Göttingen, Nedersakse, gestudeer en daarna in Leipzig 'n kursus in Literêre skryfwerk by die Duitse Literatuurinstituut gevolg. Hier het sy in 2010 haar B.A.-graad behaal. Sy het met studies in Pole, Rusland en Israel voortgegaan en studeer tans Danswetenskappe aan die Vrye Universiteit te Berlyn.

Olga Grjasnowa het in 2007 in Oostenryk aan die „Klagenfurter Literaturkurs“ deelgeneem. In die volgende jaar het sy 'n beurs van die Rosa-Luxemburg-stigting ontvang en was in 2010 'n deelnemer by die Jürgen-Ponto-skryfwerkwinkel. In dieselfde jaar is haar debuut-toneelstuk "Mitfühlende Deutsche" met die "Wiener Wortstätten" se dramaprys bekroon. In 2011 het sy die Robert Bosch-stigting se "Grensganger-beurs" ontvang om navorsing in Azerbeidjan te kan doen.

Grjasnowa het van haar literêre werk in tydskrifte en antologieë gepubliseer. Haar debuutroman "Der Russe ist einer, der Birken liebt" ("Die Rus is iemand wat van beukebome hou"), waaraan sy drie jaar gewerk het, was in 2012 'n onmiddellike sukses wat deur literêre kritici in 'n verskeidenheid feuilletons gewaardeer is. In hierdie roman het sy haar eie ervarings as vlugtelingskind in Duitsland, soos byvoorbeeld haar moeilikhede met vreemde kulturele kodes, maar ook dié van ander mense soos ooggetuies van die pogroms teen Armeniërs in 1991 in Bakoe, verwerk.

Olga Grjasnowa stel daarnaas in interdissiplinêre mediakuns belang. Binne die bestek van die projek "Ansichtssache", wat in 2009 deur die Robert Bosch-stigting en die Goethe-instituut in die Poolse stad Łódź georganiseer is, is een van haar kortfilmdraaiboeke verfilm.



Media


</doc>
<doc id="64987" url="https://af.wikipedia.org/wiki?curid=64987" title="IDVD">
IDVD

iDVD is ’n DVD-skeppingsprogrammatuurtoepassing wat deur Apple Inc. gemaak word vir Mac OS X. iDVD laat die gebruiker toe om QuickTime-video’s, MP3-musiek en digitale foto’s tot ’n DVD toe te voeg wat dan op ’n kommersiële DVD-speler gespeel kan word. Dit word dikwels gesien as die laaste stap van Apple se iLife-pakket deur die resultate van al die ander iLife-toepassings op ’n verwyderbare medium saam te vat. Dit is vergelykbaar met Microsoft Windows se Windows DVD Maker.

Hoewel dit oorspronklik slegs beskikbaar was vir Macs met ’n SuperDrive is dit tot en met 2011 gratis saam met elke nuwe Mac versprei; van iDVD 6 en verder ondersteun Apple die moontlikheid om projekte met derdeparty optiese drywe te skryf. iDVD word nie meer vooraf geïnstalleer op Mac wat uitkom met OS X 10.7 Lion nie en is nie meer in iLife ’11 wat van die Mac-toepwinkel afgelaai word nie, maar dit is nog deel van die verpakte weergawe van iLife ’11 wat beskikbaar is by die Apple-aanlynwinkel.

Die program gebruik die konsep van temas om dit maklik te maak om DVD keuselysstelsels te skep. Die temas het ‘neersitsones’ waarop video’s en foto’s neergesit kan word. Die tema animeer outomaties die neersitsone indien nodig. iDVD het 100 verskillende Apple-ontwerpte geanimeerde temas, baie met verskillende subkeuselyste wat ooreenstem met die hooftema vir addisionele inhoud soos hoofstukke of ander ekstras in breëbeeld 16:9 of standaard 4:3 formate. Hierdie temas kan toegepas word op veelvuldige vlakke van ’n DVD. Apple se beskrywing van iDVD meen dat dit met 150 temas verpak word maar daardie getal sluit subkeuselyste van elke tema in.

Die program integreer met die res van die iLife-pakket. iMovie-projekte en iPhoto-skyfievertonings kan direk na iDVD uitgevoer word. In die geval van iMovie-projekte word toneelkeuse-keuselyste outomaties geskep in ooreenstemming met hoofstukmerkers wat in iMovie gestel word. Die toepassing het ook ’n ‘Media’-area wat toegang verleen tot die gebruiker se iTunes- en iPhoto-biblioteke en Films-vouer. Daar is ook ’n kaart-uitsig wat ’n gebruiker die huidige projek in grafiese vorm laat sien. ’n Ander eienskap is die vermoë om ’n benadering van die ‘TV-veilige area’ te toon (ou televisies sny dikwels gedeeltes van die video se buitenste gebiede uit). iDVD sluit ook ’n ‘OneStep DVD’-funksie in wat outomaties die verbinde DV-videokamera terugspoel en ’n DVD skryf van die beeldmateriaal wat op die kasset is.

iDVD kan ook integreer met Final Cut Express en Final Cut Pro.

Die iDVD-programmatuur kom met lettertipes wat nie geïnstalleer is nie om te verhoed dat dit by verstek beskikbaar is vir ander toepassings. Die lettertipes lê hier: /Programme/iDVD.app/Inhoud/Hulpbronne/Lettertipes/



</doc>
<doc id="64988" url="https://af.wikipedia.org/wiki?curid=64988" title="Bowerbirds">
Bowerbirds

Bowerbirds is 'n Amerikaanse folkgroep vanuit Raleigh, Noord-Carolina wat in 2006 gevorm het. Die groep bestaan uit Philip Moore op stem en kitaar, Beth Tacular op trekklavier en stem, en Mark Paulson op viool en stem. Stewart Mason van "Allmusic" beskryf die groep se klank as "op die skeidslyn tussen die freak folk-kontingent gelei deur Devendra Banhard en Joanna Newsom en eenvoudige sonskynpop van Lavender Diamond". Bowerbirds se debuutalbum, "Hymns for a dark horse" wat in 2007 deur Burly Time Records vrygestel is, het gunstige kritiek ontvang.




</doc>
<doc id="64989" url="https://af.wikipedia.org/wiki?curid=64989" title="IMovie">
IMovie

iMovie is ’n eiendoms videoredigeringsagtewaretoepassing wat deur Apple Inc. verkoop word vir die Mac, iPhone, iPod Touch en iPad. Dit is aanvanklik in 1999 bekendgestel as ’n toepassing vir Mac OS 8 en is verpak saaam met die eerste FireWire-geaktiveerde Mac-model vir gebruikers — die iMac DV. Sedert weergawe 3 is iMovie ’n Mac OS X-eksklusiewe toepassing wat ingesluit is in die iLife-pakket van Macintosh-toepassings.

iMovie voer beeldmateriaal na die Mac in deur gebruik te maak van die FireWire-koppelvlak op die meeste MiniDV-formaat digitale videokameras of die rekenaar se USB-poort. Dit kan ook video en foto’s invoer vanaf ’n hardeskyf. Daarvandaan kan die gebruiker die foto’s en video’s redigeer en titels, musiek en effekte byvoeg insluitend basiese kleurkorreksie en videoverbeteringswerktuie en oorgange soos verdwyn en skuif.

iMovie HD het ondersteuning vir HDV (720p en 1080i) ingesluit asook integrasie met die res van die iLife-pakket, met gereedskapskisknoppies wat die invoer van beelde van iPhoto en musiek van iTunes toelaat en hoofstukmerkers kan gestel word om die projek gereed te maak vir iDVD.

iMovie HD 5 het mjpeg-lêers by verstek as dv ingevoer wat geraas meebring; mjpeg-lêers is kripties oor een kam geskeer met “isight”-lêers in hierdie weergawe.

’n Ander nuwe eienskap was “Magic iMovie”, watprobeer het om die hele proses van videoredigering te outomatiseer deur ’n algemene oorgang toe te laat tussen twee tonele, ’n musieksnit wat met die video gesinkroniseer kon word en ’n DVD wat geskep kon word met die gepaardgaande iDVD-sagteware.

iMovie 6 is in Januarie 2006 bekendgestel as deel van die iLife ’06-pakket en is opsioneel ingesluit met iLife ’08 as ’n vervanging vir iMovie ’08 (weens die nuwe weergawe se onverenigbaarheid met ouer PowerPC Macintosh-rekenaars). Dit is geïntegreer met iPhoto, iTunes, iDVD, GarageBand en iWeb. iMovie HD 6 is ontwerp vir gemaklike gebruik en het nuwe temas ingesluit. Temas het ’n gebruiker toegelaat om videotonele of foto’s in professioneel-ontwerpte agtergronde te plaas. Elke tema het volle bewegingsgrafiese buffers en oorgange ingesluit. iMovie HD 6 het ook intydse effekte bygevoeg wat voordeel getrek het uit die rekenaar se grafiese verwerkingseenheid om sekere effekte uit te voer sonder om die beelde te verwerk. Dit het ook intydse kanteling, gevorderde oudiowerktuie en effekte, die mootnlikheid om veelvuldige projekte terselfdertyd oop te hê, video-potgooie en webjoernale (deur integrasie met iWeb) en ’n verfynde uiterlike gebaseer op iTunes 5 en 6 ingesluit.

iMovie '08 (Weergawe 7.0) is in Augustus 2007 bekendgestel as deel van die iLife ’08-pakket. iMovie ’08 was ’n totale herontwerp en herskryf van iMovie. Dit het veel beter HD-uitset gehad en baie meer formate om na om te skakel. Dit is egter beperk deur ’n ongedokumenteerde beperking op ondersteunde kodeks. iPhoto gebruik die QuickTime-biblioteek en kan duimnaels skep vir alle formate wat deur QuickTime ondersteun word, maar die meeste van hierdie formate kon nie deur iMovie ’08 gebruik word nie. Sommige van die formate wat iMovie ’08 kon invoer is gevolglik nie herken nie en kon nie tot die iPhoto-biblioteek toegevoeg word nie. Hoewel Motion JPEG-gekodeerde AVI-lêers erken is was dit die mees algemene formaat wat deur digitale kameras gebruik is. Hoewel dit funksioneel identies was aan die koppelvlak van die Toaster Flyer nie-liniêre digitale videoredigeringstelsel wat in 1993 deur NewTek, Inc. vrygestel is vir Amiga-rekenaars, is die teëlgebaseerde redigeringskoppelvlak bevorder as ’n uniekheid en baanbrekend. ’n Nuwe eienskap genaamd “vlugblaai”, vir vinnige videovoorskoue in die biblioteek teen ’n spoed wat die gebruiker vasgestel het, is toegevoeg tesame met ’n eienskap wat ’n gebruiker in staat stel om dele van videosnitte uit te lig, net soos wanneer teks beklemtoon word. iMovie ’08 het ook die vermoë gehad om meer as twee lae van agtergrondklank, insluitend veelvuldige musiek, vertelling en klankeffekte, toe te voeg; vorige weergawes het slegs twee oudiobane gehad. Dit het meer uitvoerformate, waaronder iPhone-grootte video, ingesluit. Dit het ook nie-kassetgebaseerde HD-video soos AVCHD en beeldmateriaal van DVD en HDD-videokameras ondersteun. iMovie ’08 het ook die vermoë om films na YouTube uit te voef.

Volgens Apple se stelselvereistes benodig iMovie ’08 ’n Mac met òf ’n 1.9 GHz of vinniger PowerPC G5 of Intel-verwerker. Ofskoon Apple sy laaste G4-gebaseerde rekenaars (iBook G4) 14 maande voor die vrystelling van iLife ’08 verkoop het, is G4’s nie ondersteun nie. ’n Stelselinbraak het egter iMovie 7.1 en nuwer toegelaat om op ’n PowerPC G4 te werk.

iMovie ’08 is gekritiseer weens die drastiese stopsetting van sommige iMovie HD 6-eienskappe. David Pogue, resensent vir die New York Times, het gesê “iMovie ’08 is ’n uiterste verwarring… onbevoeg om die meer gesofistikeerde redigering uit te voer wat die ou iMovie so genotvol gemaak het… Alle visuele effekte is weg — selfs basiese opsies soos stadige aksie, terugspeelaksie, vinnige aksie en swart-en-wit. En jy kan nie meer as een projek op dieselfde tyd oop hê nie.”

Eienskappe wat verwyder is sluit in die klassieke tydlyn, die moontlikheid om DVD-hoofstukmerkers te skep, ondersteuning vir inproppe en intydlynse klankverstelling en beheer. iMovie ’08 voer in na ’n baie meer beperkte stel video-kodeks en metadataformate as vorige weergawes van iMovie of QuickTime Player. QuickTime Player kan byvoorbeeld uitgebrei word om die FLIP Video 3ivx MPEG-4-kodek te ondersteun maar iMovie ’08 kan nie. iMovie ’08 het ook die moontlikheid om DV-beeldmateriaal in te voer, verwyder. Gevolglik is kompressie met verlies op alle video's toegepas en daar is geen fasiliteit vir die bestuur van volformaat-video nie. Die vreemde tekort aan ondersteuning vir QuickTime beteken dat QuickTime Pro ’n groter verskeidenheid van video’s kan redigeer as iMovie.

Apple het iMovie HD 6 as ’n aflaai beskikbaar gestel aan diegene wat iMovie ’08 gekoop het. In reaksie op die vrystelling van die gevolglike nuwer weergawe van iMovie (’09), het Apple die aflaai in Januarie 2009 gestaak terwyl hull ook die prys vir Final Cut Express verminder het. Verskeie van die eienskappe wat van iMovie HD 6 verwyder is, is weer ingesluit in iMovie ’09 en iMovie ’11.

iMovie '09 (Weergawe 8.0) is in Januarie 2009 vrygestel as deel van die iLife ’09-pakket. Dit het ’n paar nuwe eienskappe ingebring en ’n paar eienskappe van vorige weergawes iMovie teruggebring, insluitend basiese video-effekte (soos vinnige/stadige aksie en verouderde film) en beeldstabilisasie en reiskaartfunksies om die ligging van waar ’n video geneem is, te merk. iMovie ’09 het ook eenvoudige uitvoerings van meer gevorderde eienskappe soos prent-in-prent en groenskerm-tegnologie bekendgestel. Dit het ook redigering met ’n akkurate snyredigeerder, verbeterde ondersteuning vir hardeskyfgebaseerde soos die Flip Mino, verskeie nuwe titels en oorgange en volle iDVD-ondersteuning (wat nie beskikbaar was in iMovie ’08 nie), ingesluit. Daarbenewens het dit ook ’n Volskerm Biblioteekblaaier bekendgestel waarmee die gebruiker al sy beeldmateriaal in een plek kan wysig.

iMovie ’11 (Weergawe 9.0) is op 20 Oktober 2010 bekendgestel as deel van die iLife ’11-pakket. Dit het die vermoë om lokprente vir tuisfilms te maak, bied meer beheer oor klank, direkte herhaling en flits-en-hou-effekte, geigsherkenning, nuwe temas en die vermoë om video op ’n Mac, iPad iPhone/iPod Touch of Apple TV te bekyk, asook oplaai na Facebook en YouTube. Dit ondersteun nou die AVCHD Lite formaat.

Apple het met Abbey Road Studios in Londen gewerk om oorspronklike musiek/rolprentmusiek na iMovie ’11 te bring. Die musiek word veral gebruik in die lokprente-funksie wat deur die sagteware gebied word.

Op 6 Januarie 2011 het Apple iMovie ’11 (saam met Aperture, die iWork-pakket en die res van die iLife-pakket) beskikbaar gestel op die Mac-toepwinkel. 

iMovie 10.0 is op 22 Oktober 2013 vrygestel. Hierdie weergawe van iMovie was is totaal herontwerp met meer opsies om rolprente te deel, meer tema-opsies vir rol- en lokprente van iMovie vir iOS, vergemaklikte spek van beeld-in-beeld, wegsnyding, langsmekaarplaas, ens. meer realistiese groenskermeffekte en vergemaklikte verfyning.

Op 7 Junie 2012 het Steve Jobs in sy tematoespraak tydens WWDC genoem dat die komende iPhone 4 ’n nuwe iOS-inheemse weergawe van iMovie sou ondersteun wat baie van die basiese eienskappe van die Mac-sagteware sou ondersteun. Die toep kan verkry word deur dit van die toepwinkel af te laai. iMovie vir iPhone is amptelik op 24 Junie 2010 bekendgestel om saam te val met die bekendstelling van die iPhone 4.

Op 1 September 2010 is iMovie verenigbaar gemaak met die nuwe 4de-generasie iPod Touch. ’n iPad-weergawe van iMovie vir iOS is bekendgestel met die vrystelling van die iPad 2 wat op 2 Maart 2011 tydens ’n Apple mediageleentheid. Die toep is sewe dae later vrygestel. Op 7 Maart het Tim Cook ’n opgedateerde weergawe van iMovie vir iOS bekendgestel saam met die 3de generasie iPad.



</doc>
<doc id="64993" url="https://af.wikipedia.org/wiki?curid=64993" title="Egodokument">
Egodokument

'n Egodokument is 'n geskrewe bron, maar dit kan ook 'n ander medium soos film wees, waarin iemand 'n persoonlike getuienis of herinnering aflê.

Die Nederlandse geskiedkundige Prof. Dr. Jacob Presser bedink die term 'egodocument' in die jare vyftig van die 20ste eeu. Jacob Presser was 'n voorstander van die persoonlike element in die geskiedenis; hy verwerp nie die gebruik van staaltjies in geskiedskrywing nie en vra juis meer aandag om persoonlike getuienisse. 

Vir Presser was dit 'n geriefsterm om al die informele dokumente van Jode tydens die Tweede Wêreldoorlog te omskryf:
Uit hierdie egodokumente, wat 'n ooggetuieverslag van die Holocaust was, kon Presser 'n hele geskiedenis van vervolging en verwoesting aflei. 


</doc>
<doc id="64996" url="https://af.wikipedia.org/wiki?curid=64996" title="Palmerston">
Palmerston

Palmerston kan verwys na:



</doc>
<doc id="64997" url="https://af.wikipedia.org/wiki?curid=64997" title="Palmerston, Noordelike Gebied">
Palmerston, Noordelike Gebied

Palmerston is die tweede grootste nedersetting in die Noordelike Gebied, in Australië. Die nedersetting is in 1981 gestig en het in 2011 ongeveer 35 duisend inwoners.


</doc>
<doc id="65002" url="https://af.wikipedia.org/wiki?curid=65002" title="WACS">
WACS

WACS (West Africa Cable System) is 'n optiese vesel-onderwaterkabel wat Suid-Afrika met die wêreld verbind via die weskus van Afrika. Die kabel is in diens gestel op 11 Mei 2012. 

Die kabels is 14,500 km lank met 'n vermoë van 5,1 terabis per sekonde en het $650 mijoen gekos. Die kabel behoort aan 'n konsortium van veertien maatskappye, onder andere MTN, Neotel, Vodacom en Broadband Infraco. 



</doc>
<doc id="65004" url="https://af.wikipedia.org/wiki?curid=65004" title="ITU">
ITU

Die Internasionale Telekommunikasie Unie (ITU), oorspronklik gestig in 1865, is 'n spesialisagentskap onder beheer van die Verenigde Nasies wat die inligting- en kommunikasietegnologie (IKT)-standaarde beheer. Hulle ken globaal radiospektrum en satellietwentelbane toe, ontwikkel standaarde wat verseker dat netwerke en tegnologie foutloos verbind en streef daarna om die hele wêreld te verbind via kommunikasietegnologie.

Die ITU bestaan uit drie komitees:

Die ITU se hoofkantoor is in Geneve, Switserland. Daar is tans 193 lidlande van die ITU. Suid-Afrika se bande met die ITU dateer van 1881 toe die Britse Kaapkolonie by die organisasie aangesluit het.



</doc>
<doc id="65007" url="https://af.wikipedia.org/wiki?curid=65007" title="NG gemeente Fort Beaufort">
NG gemeente Fort Beaufort

Die NG gemeente Fort Beaufort is 'n gemeente van die Nederduitse Gereformeerde Kerk in die Sinode van Oos-Kaapland. Dit is in 1949 gestig in 'n twee dekade lange tydperk ná die einde van die Groot Depressie in 1933 wat gekenmerk is deur 'n merkwaardige toename in die getal gemeentes in die NG Kerk. In 2016 het die gemeente 200 belydende en 30 dooplidmate gehad.

Destyds was daar net vier Sinodes, naamlik Kaap, Natal, Oranje-Vrystaat en Transvaal. Suidwes-Afrika was deel van die Kaapse Kerk en Rhodesië, Kenia en Tanzanië van die Vrystaatse Kerk. In die Kaapse Kerk is tussen 1933 en 1942 altesaam 97 gemeentes afgestig. In Natal, altyd die kleinste van die Sinodes wat teen 1932 slegs 10 gemeentes gehad het, kom in dié tydperk 'n verdere 16 gemeentes tot stand, maar van 1925 tot 1933 is nie 'n enkele gemeente afgestig nie.

In die Vrystaat (Midde-Afrika ingereken) was daar teen 1932 79 gemeentes met, soos elders, geen afstigtings in 1931 of 1932 nie weens die Groot Depressie, maar in die volgende 20 jaar ontstaan 30 gemeentes. In die Transvaalse Kerk, wat die merkwaardigste groei aangeteken het danksy die grootskaalse volksverhuising uit die ander drie provinsies, was daar teen 1932 slegs 96 gemeentes met ook geen afstigtings tydens 1931 en 1932 nie. Soos in Natal het die gemeentes hier ook tydens die volgende twee dekades meer as verdubbel danksy 111 afstigtings vir 'n totaal van 207, vergeleke met 285 in die Kaapse Kerk. Die 375 gemeentes van 1932 het dus aan die begin van 1952 op 627 te staan gekom.

Hoewel Fort Beaufort een van die oudste dorpe aan die destydse Oosgrens is, is die NG gemeente met dié naam een van die jongste plattelandse gemeentes in die Sinode van Oos-Kaapland. Soos die geskiedenis van die dorp van woeling en oorlog spreek, vertel die voorgeskiedenis van die gemeente 'n verhaal van worsteling waarin nederlaag en oorwinning mekaar afgewissel het.

In 1822 is hier 'n blokhuis opgerig as vesting vir 'n klompie Engelse troepe wat 'n wakende oog oor die vyandige Xhosas in die vrugbare valleie van die Katrivier moes hou. Voor 1840 het Fort Beaufort reeds 'n dorpie geword en baie jare lank was dit een van die vernaamste militêre middelpunte in die bloedige Grensoorloë. Mettertyd het 'n paar Britse setlaars van 1820 na hierdie omgewing begin trek en toe die beroemde Piet Retief in 1837 die distrik verlaat, is hy deur 'n hele aantal Hollandse boere na die Noorde gevolg. Fort Beaufort het Engels geword en dit baie jare lank gebly.

Toe die gemeentes Victoria-Peddie (later Alice en Peddie) en Greykerk (al drie bestaan nie meer nie) in die sestigerjare van die 19de eeu gestig is, is daar nie baie aandag aan Fort Beaufort gegee nie. Weliswaar het ds. G.W. Stegmann van die gemeente Glen Lynden, wat destyds ook Adelaide ingesluit het waar hy dan ook gewoon het, tydens 'n besoek hier in 1859 'n diens vir die Hollandse boere in die Wesleyaanse kerk gehou, maar eers teen die einde van die eeu is daar van betreklik gereelde bearbeiding sprake toe die wakkere ds. Abraham Faure van Stockenström en Greykerk hom die lot van die handjie vol lidmate op Fort Beaufort begin aantrek het.

Later het daar 'n vinnige toename van Afrikaanssprekendes gekom, veral danksy die uitbreiding van die inrigting vir sielsiekes wat toe volgens sy pasiëntetal die grootste van sy soort in die Unie was.

Toe die NG gemeente Peddie in 1923 van Alice afstig, is die las van Fort Beaufort van Greykerk se skouers geneem om deel van die gemeente Alice te word. Met die ontwikkeling in dié deel van die gemeente is daar later tot 'n vyftig-vyftig-grondslag van samewerking tussen Alice en Fort Beaufort besluit en op 31 Augustus 1949 is 'n lank gekoesterde ideaal verwesenlik toe Fort Beaufort tot 'n afsonderlike gemeente afgestig is. Sowat drie maande later is ds. Henry Charles Hopkins, wat reeds sedert September 1946 as leraar van Alice op Fort Beaufort gewoon het, as eerste leraar van die nuutgestigte gemeente bevestig.

In 1925 is 'n ou Armeskoolgeboutjie aangekoop en as kerkie ingerig, wat omstreeks 1950 tot 'n sierlike en doelmatige kerk herbou en op 27 April 1951 aan die diens van die Here gewy is. Met afstigting het die gemeente skaars 400 lidmate getel van wie slegs enkeles as welgesteld aangemerk kon word, maar danksy volhardende samewerking en feitlik sonder enige geldelike hulp van buite het hulle dit so ver gebring om selfstandig te wees en ook 'n netjies pastorie aan te koop.

Soos die geval met amper al die ander gemeentes in die Oos-Kaapse grensgebied wat deels of heeltemal binne die latere tuislande van Ciskei en Transkei geval het, het twee van Fort Beaufort se buurgemeentes 'n stadige dood gesterf. Greykerk, onder wie Fort Beaufort geval het voor dit 1923 aan Alice oorgedra is, is op 11 Desember 1983 by Fort Beaufort ingelyf. Alice het daarna ook gevolg sodat by Fort Beaufort alleen meer as een gemeente ingelyf is. Die NG gemeentes Pondoland (ingelyf by NG gemeente Kokstad op 24 September 1968), Du Plessis (ingelyf by Indwe), Butterworth (ingelyf by Komga), Komga (ingelyf by Stutterheim) en Peddie (ingelyf by King William's Town) het ook ophou bestaan.





</doc>
<doc id="65009" url="https://af.wikipedia.org/wiki?curid=65009" title="Rooi Kruis">
Rooi Kruis

Die Rooi Kruis is 'n wêreldwye hulpverleningsorganisasie waarvan die werking op sewe basisbeginsels gegrond is: mensliewendheid, neutraliteit, onpartydigheid, onafhanklikheid, vrywilligheid, eenheid en algemeenheid (ook universaliteit genoem). Hierdie beginsels vorm die grondslag vir alles wat die Rooi Kruis doen en word weerspieël in alle aksies van die vrywilligers van die Rooi Kruis. 

Die Rooi Kruis is met ongeveer 97 miljoen vrywilligers in 186 lande die grootste humanitêre organisasie ter wêreld. Die gedagte aan 'n beweging soos die Rooi Kruis het op 24 Junie 1859 tydens die rumoer van die Slag van Solferino ontstaan. In hierdie slag het 400 000 soldate teenoor mekaar gestaan - Italianers, Sardiniërs en Franse aan die een kant, en Oostenrykers aan die ander kant. 

Destyds was die Geneefse sakeman Henri Dunant op reis deur Italië, en hy het 'n verbysterde getuie geword van die lyding van die gewondes aan weerskante. Dunant het spontaan ingegryp. Hy het die lydendes vertroos, die gewondes verbind en ŉ laaste sluk water aan die sterwendes gegee. Bowenal het hy helpers uit die dorp Solferino gehaal, en aan hulle opdrag gegee om die gewonde vyand net soos hul eie gewondes te behandel. Die ongekunstelde Lombardiese vroue het hierdie boodskap van menslikheid begryp en geantwoord: "“Siamo tutti fratelli"" (Ons is almal broers). 

Nadat hy in Genève teruggekeer het, het Dunant "Un souvenir de Solférino" ('n Herinnering aan Solferino) geskryf en dit aan alle Europese regerings gestuur. Hierdie boek het die beskaafde wêreld geskok en die mensdom tot nadenke aangespoor. Die meeste regerings het die betekenis van hierdie boodskap gesnap, en afgevaardigdes gestuur na 'n konferensie wat op 8 Augustus 1863 in Genève, Switserland, plaasgevind het. 

Die konferensie is deur 26 afgevaardigdes uit 16 lande bygewoon. Reeds voor die sameroeping van die eerste Geneefse Konferensie het Dunant geesgenote gevind in vier Geneefse medeburgers: die regsgeleerde dr. Moynier, genl. Dufour en twee geneeshere, drr. Appia en Maunoir. Hulle het die “Komitee van Vyf" gestig, ŉ “komitee vir hulp aan gewondes" – die voorloper van die Internasionale Rooi Kruiskomitee. 

Die Internasionale Rooikruisbeweging bestaan uit drie afdelings:

Binne elke land kan een nasionale Rooi-Kruis- of Rooi-Halfmaanvereniging gestig word. Hierdie vereniging vervul humanitêre take.

Die Rooi Kruis put sy krag uit die gelykenis van die barmhartige Samaritaan. Dit is liefde wat in die daad omgesit word oral waar die mensdom hulpeloos, swak, bedreig, beseer en gevange of verontreg is. Die Rooi Kruis se werk is gegrond op agting vir menswaardigheid, en berus op vyf grondbeginsels: dit moet neutraal en onpartydig, in die diepste sin van die woord mensliewend wees, en ook vrywillig en onafhanklik verrig word. 

Waar een van hierdie grondbeginsels ontbreek, kan daar nie meer sprake wees van Rooi Kruis-werk in die ware sin van die woord nie. Dit is besonder belangrik dat krygsgewondes of gevangenes wat die wapen neerlê, nie meer as vyande beskou word nie; voorts, dat by die behandeling van gewondes en gevangenes geen onderskeid gemaak word op grond van nasionaliteit, godsdienstige oortuiging of ras nie. Die grondbeginsels is in 1866 vir die eerste maal toegepas in die Pruisies-Oostenrykse oorlog. 

Tydens die Eerste Wêreldoorlog het die grootste adressentrale in die wêreld in Genève ontstaan, met 7 miljoen kaarte waarop die naam, rang en kamp van die krygsgevangenes aangedui was. Slegs op hierdie manier was dit moontlik om hul naasbestaandes te verwittig van hul verblyf, pakkies aan hulle te besorg, en hulle later met die tuiskeer by te staan. Gedurende die Eerste Wêreldoorlog het honderde Rooi Kruis-treine met swaar gewondes snags oor die grense gestoom om gevangenes uit te ruil. Treine het ook uit die noorde na die suide gestoom om ondervoede kinders uit Duitsland na Switserland te vervoer, en uit Switserland weer noordooswaarts met lewensmiddele vir die hongerlydendes in Wenen.  

Stap vir stap is die aantal take van die Rooi Kruis - wat aanvanklik net gemoeid was met die “verbetering van die lot van gewondes en siekes in oorlog op land" - uitgebrei deur nuwe konvensies. Ander soorte oorlogvoering en die beskerming van die burgerlike bevolking is in die verdrae opgeneem. 

Gewondes en siekes moet versorg word, skipbreukelinge gered, krygsgevangenes en geïnterneerdes mensliewend behandel en die burgerlike bevolking beskerm word. 'n Mylpaal was die verbod op gas- en bakteriologiese oorlogvoering. Die Bond van Rooi Kruis-Verenigings is op 5 Mei 1919 in Parys gestig deur afgevaardigdes van 26 nasionale Rooi Kruis-Verenigings. Die oprigting van hierdie wêreldbond van Rooi Kruis-Verenigings is te danke aan die versterking van die Rooi Kruis-gedagte tydens die Eerste Wêreldoorlog.

Die eerste Rooi Kruis-Vereniging in Suid-Afrika is in 1896 deur die Volksraad van die Zuid-Afrikaansche Republiek ingestel, en die volgende jaar het die organisasie in die destydse Oranje-Vrystaat tot stand gekom. Die S.A. Rooi Kruis-Vereniging word deur die Internasionale Rooi Kruis-Komitee erken as die Nasionale Rooi Kruis-Vereniging wat in Suid-Afrika en Nambië funksioneer. Hy is lid van die Bond van Rooi Kruis-Verenigings in Genève. 

Die hoofdoelstellings van die S.A. Rooi Kruis-Vereniging is die aanmoediging en bevordering van beter gesondheid, die voorkoming van siekte en die versagting van lyding. Die Vereniging lenig nood in geval van landswye en ander ernstige rampe, bevorder noodhulpvoorligting, tuisverpleging en ambulanswerk en maak voorsiening vir gesondheidsonderwys, -onderrig en -dienste. Die Rooi Kruis-Vereniging organiseer en lei 'n vrywillige hulpkorps op met ambulans- en verpleeg afdelings van mans en vrouens, en het 'n verpligting teenoor die Regering om 200 opgeleide mans en 200 opgeleide vrouens te lewer indien nodig; ook word Junior Rooi Kruis-skakels onder skoolkinders georganiseer. 

Die vlugtelingprobleem wat in 1975 in die noorde van Namibië ontstaan het na die onafhanklikwording van Angola het die Suid-Afrikaanse Rooi Kruis-Vereniging voor een van die grootste uitdaginge in sy geskiedenis te staan gebring. 

Duisende vlugtelinge, blank en swart, het as gevolg van die burgeroorlog in Angola na Nambië gevlug, waar die owerheid inderhaas noodkampe moes inrig om die mense te huisves. Met die voile steun van die owerheid het die Rooi Kruis ingespring om die nood van hierdie mense te help verlig. ŉ Groot insamelingsveldtog is in die land en Namibië van stapel gestuur, waartoe alle bevolkingsgroepe mildelik bygedra het. Danksy hierdie insameling en hulp van oner meer die Internasionale Komitee van die Rooi Kruis kon hulp ter waarde van minstens R 500 000 aan die vlugtelinge verskaf word.

Die Vrywillige Hulpkorps is nog 'n vername onderafdeling van die Rooi Kruis. Tesame met die ambulansafdeling, wat uit mans bestaan, vorm die Rooi Kruis-Verplegingsdiens in Suid-Afrika die Vrywillige Hulpkorps. 'n Rooi Kruis-verpleegster moet ten volle opgelei wees in Rooi Kruis-metodes en -beginsels. Kragtens die Verdedigingswet het die S.A. Rooi Kruis 'n ooreenkoms met die Regering om opgeleide personeel in noodhulp en tuisverpleging in stand te hou, wat in enige noodtoestand beskikbaar sal wees om die militêre geneeskundige dienste aan te vul.




</doc>
