<doc id="65011" url="https://af.wikipedia.org/wiki?curid=65011" title="Charles Hopkins">
Charles Hopkins

Ds. Henry Charles Hopkins (Heidelberg, Wes-Kaap, 3 April 1918 - Kaapstad, 20 November 1992) was leraar, Weermagkapelaan en Kaapse argivaris en historikus in die Nederduitse Gereformeerde Kerk.

Ds. Charles Hopkins het sy skoolopleiding aan die hoërskool op Heidelberg voltooi waar sy vader se oupa, 'n Engelse immigrant, 'n gesiene algemene handelaar was nadat hy vroeër op Stellenbosch 'n bestaan gevoer het as spoghoedemaker. Hy het onder die prediking van ds. William Robertson tot bekering gekom en lidmaat van die NG Kerk geword. Sy huwelik met 'n nooi Bosman het meegebring dat dié Engelsman wat uit Engeland na die Kaap die Goeie Hoop gekom het, 'n Afrikaner en 'n ouderling in die Kerk geword het.

Ná sy skoolopleiding gaan die jong Henry na die Universiteit van Stellenbosch waar hy, toe die graad Honneurs-B.A. die eerste keer aan die universiteit ingestel is, dit in geskiedenis verwerf het op grond van 'n eksamen wat hy jare vantevore reeds afgelê het. 'n Meestersgraad in geskiedenis het gevolg, waarna hy hom aan die Kweekskool as predikant bekwaam het. Op Stellenbosch, waar hy van 1936 tot 1943 studeer het, was Hopkins gelyktydig SR-voorsitter en primarius van Wilgenhof en van die Kweekskool.

Hy dien 'n jaar lank as proponent in die Toringkerk in die Paarl en trou in dié tyd met Hanna Wiese. Op 20 Januarie 1945 word hy leraar van die NG gemeente Rossville op die dorpie Rhodes in die Noordoos-Kaap. Hy bly egter net anderhalf in die gemeente, want op 7 September 1946 word hy as leraar van die NG gemeente Alice met werkkring Fort Beaufort, waar hy en sy vrou ook gaan woon het, bevestig. Toe die NG gemeente Fort Beaufort in 1949 van Alice afstig, beroep die kerkraad van die dogtergemeente as hulle eerste leraar en drie maande ná die gemeente se stigting word die 31-jarige ds. Hopkins daar bevestig op 2 Desember 1949. Albei sy eerste gemeentes is later by naburige gemeentes ingelyf

Sy laaste gewoonte leraarspos beklee hy in die gemeente Robertson in die Breederiviervallei en in 1955 word hy Weermagkapelaan met standplaas Oudtshoorn-Wes. In 1961 vertrek hy na Kaapstad om kapelaan in die NG gemeente Wynberg te word. Sy 13 jaar hier was die langste van enige gemeente waaraan hy verbonde was. Hy was kapelaan by die kommandement Westelike Provinsie tot einde Oktober 1974. In dié tyd het hy nou met die kerkargief saamgewerk. 

Ds. Hopkins het 'n lewendige belangstelling in die geskiedenis en genealogie gehad. Dié belangstelling het begin toe hy as 13-jarige wou probeer vasstel wanneer sy oupagrootjie gebore is. In die jare wat gevolg het, het hy sy belangstelling uitgebou sodat sy versameling historiese foto's alleen later meer as 100 albums beslaan het. Op 1 November 1974 is hy aangestel as argivaris van die NG Kerk in Suid-Afrika, soos die Sinode van Wes-en-Suid-Kaapland destyds, voor Oos-Kaapland en Noord-Kaapland afsonderlike Sinodes geword het, bekendgestaan het. Hy het 'n merkwaardige geheue vir datums en plekke gehad en was oor familieverwantskappe 'n lewende ensiklopedie. Van 1967 af was hy ook fakulteitslid van die Suid-Afrikaanse Akademie vir Wetenskap en Kuns. Hy het 'n omvangryke kennis van bekende kerklike figure opgebou en oor baie jare die "In Memoriam", oor leraars wat die voorafgaande jaar of wat oorlede is, vir die NG Kerk se "Jaarboek" saamgestel.

As Kerkargivaris het ds. Hopkins in die voetspore gevolg van die eerste argivaris, eerw. Andries Dreyer, wat in 1899 die eerste keer die geskiedenis van 'n NG gemeente te boek gestel het en uit wie se pen eindelik meer as 30 soortgelyke boeke sou volg. Van ds. Hopkins het onder meer die volgende gemeentes se geskiedenis (met die tydperk gedek) verskyn:

Uit sy pen het ook verskyn "Maar één soos hy" oor die eertydse president van die Senaat, kmdt. Chris van Niekerk, en seker sy bekendste boek, "Die moeder van ons almal" oor die geskiedenis (1665 tot 1965) van die Groote Kerk in Kaapstad.

Ds. Hopkins aanvaar sy emeritaat op 29 April 1984 toe hy 66 jaar oud was en gaan tree af op Bettysbaai. Hy is egter nie 'n lang aftrede gegun nie en sterf agt jaar later aan 'n hartaanval in 'n Kaapstadse hospitaal. Die Hanna Hopkins-huis in Kaapstad is na sy vrou genoem. Hy is ook oorleef deur twee seuns en vyf kleinkinders.



</doc>
<doc id="65019" url="https://af.wikipedia.org/wiki?curid=65019" title="Rugby League Park">
Rugby League Park

Rugby League Park (ook bekend as Christchurchstadion) is 'n stadion in Christchurch, Nieu-Seeland, wat vir rugby en rugby league aangewend word. Die stadion was vroeër bekend as die Addington Skougronde en word besit deur die Canterbury Rugby League.

Rugby League Park het ernstige skade gekry tydens die Christchurch-aardbewing in Februarie 2011 en was gesluit tot 24 Maart 2012.

Na die aardbewing moes die pawiljoene afgebreek word. Die AMI-stadion, die hoofsportgronde in Christchurch, het egter heelwat meer skade gely. As tydelike vervanging vir die stad is Rugby League Park opgegradeer na 18 000 sitplekke in Maart 2012 met ’n moontlike uitbreiding na 26 000 vir groot wedstryde. Die gevolg was dat die Crusaders hul basis na Rugby League Park verskuif het vir die 2012 Superrugbyseisoen. Die stadion sou ook die gasheer wees van ’n All Black-wedstryd en ’n wedstryd van die Wellington Phoenix.


</doc>
<doc id="65027" url="https://af.wikipedia.org/wiki?curid=65027" title="Soldeersel">
Soldeersel

Soldeersel is 'n metaal allooi, met 'n lae smeltpunt, wat gebruik word om twee of meer metaaloppervalktes, met 'n hoër smeltpunt, aan mekaar vas te heg.

Soldeersel is beskikbaar in verskeie vorms:

Soldeersel word algemeen gebruik in die maak van juweliersware, ammunisie, elektronika, gebrandskilderde glas, metaal tuinmeubels, asook in loodgieterswerk.





</doc>
<doc id="65028" url="https://af.wikipedia.org/wiki?curid=65028" title="Soldeerpasta">
Soldeerpasta

Soldeerpasta bestaan uit klein metaaldeeltjies wat met 'n vloeimiddel gemeng is, en word in oppervlakmontering gebruik om elektroniese komponente aan 'n gedrukte stroombaan te soldeer. 




</doc>
<doc id="65042" url="https://af.wikipedia.org/wiki?curid=65042" title="Débora Falabella">
Débora Falabella

Débora Falabella (22 Februarie 1979 – ), gebore Débora Lima Falabella in Belo Horizonte, is 'n Brasiliaanse aktrise.



</doc>
<doc id="65047" url="https://af.wikipedia.org/wiki?curid=65047" title="Jamie Bell">
Jamie Bell

Jamie Bell is 'n Engelse akteur wat reeds as tiener internasionale bekendheid met Mervin Burgess se rolprent "Billy Elliot" (2000) verwerf het. Bell woon tans in Chelsea, Londen en New York.

Bell is in Billingham, Cleveland, Noord-Engeland gebore. Hy is saam met sy ouer suster Kathryn in 'n enkelouergesin grootgemaak nadat sy pa, John Bell, 'n gereedskapmaker, sy vrou en dogter nog voor Jamie se geboorte verlaat het. Sy ma, Eileen (gebore Matfin), is net soos sy grootmoeder, tannie en suster 'n bekwame danseres, 'n aanleg wat Jamie oorgeërf het en waarmee hy op die ouderdom van dertien internasionale bekendheid sou verwerf nadat hy uit 2 000 seuns vir die rol van "Billy Elliot" gekies is. Jamie vertolk in dié film 'n tienerseun wat sy werkersklas-pa en ouer broer ontstel deur 'n balletopleiding te begin.
Jamie, wat al vroeg in dans belang begin stel het en deur sy ouer suster vir die eerste keer na balletlesse saamgeneem is toe hy ses jaar oud was, het as tienerseun besluit om 'n loopbaan as akteur te volg. In 1998 het hy met die toneelstuk "Bugsy Malone" in Londen gedebuteer. 

"Billy Elliot" het aanklank by kritici en internasionale gehore gevind. Die rolprent is vir drie "Academy Awards (Oscars)" genomineer en het tussen 2000 en 2002 altesaam 48 internasionale filmpryse gewen. Bell het later opgemerk dat die regisseur Stephen Daldry vir hom tydens die skietwerk aan die rolprent 'n soort substituut-pa was. Sy eie pa het hom ná die sukses van "Billy Elliot" in 'n personderhoud geluk gewens, maar besluit om nie 'n persoonlike verhouding af te dwing nie. Die twee het tot dusver nooit ontmoet nie.

Bell het sedert 2005 met die Amerikaanse aktrise Evan Rachel Wood uitgegaan nadat hy saam met haar in die musiek-video vir "Green Day" se lied "Wake Me Up When September Ends" opgetree het. In 2006 het die twee hul verhouding verbreek. Vyf jaar later, in die somer van 2011, het Bell en Wood hul verhouding hervat. Die paar is op 30 Oktober 2012 in 'n klein plegtigheid getrou. Uit die huwelik is in 2013 'n seun gebore. In Mei 2014 het Wood se bestuurder vermeld dat die egpaar vervreem van mekaar geraak het en gaan skei. Hulle sal egter vriende bly en hul seun saam grootmaak.

Bell het in 2001 as ere-voorsitter van die Italiaanse Giffoni-filmfees se beoordelaarspaneel gefungeer. Ná sy filmdebuut in "Billy Elliot" het hy 'n verskeidenheid rolle vertolk, waaronder dié van die gestremde dienaar Smike in 'n verfilming van "Nicholas Nickleby", 'n jong soldaat in "Deathwatch", 'n tienerseun op die vlug in "Undertow", 'n gewapende pasifis in "Dear Wendy", 'n vervreemde Suid-Kaliforniese tiener in "The Chumscrubber", en jong Jimmy in die verfilming van "King Kong" (2005).

In 2000 het Jamie Bell naas Robson Green, James Bolam en Susan James in ITV se televisie-drama "Close and True" opgetree. In 2007 het hy die hoofrol in "Hallam Foe" vertolk waarvoor hy vir die "British Independent Film Awards" se prys vir beste akteur genomineer. In die volgende jaar het Bell in twee films opgetree - die wetenskapsfiksie-rolprent "Jumper" en die drama "Defiance" wat tydens die Tweede Wêreldoorlog afspeel. In die laasgenoemde vertolk Bell die rol van Asael Bielski, die derde van die Bielski-broers - leiers van 'n partisanegroep wat die lewens van 1 200 mense tydens die Sjoa gered het.

Jamie het in 2011 die hoofrol van Tintin in Steven Spielberg se verfilming van die Belgiese strokiesprentreeks "Die avonture van Kuifie" (Engelse titel: "The Adventures of Tintin") en dié van die Romeinse slaaf Esca in "The Eagle", 'n rolprent wat in 2de eeuse Brittanje afspeel, vertolk. In dieselfde jaar het Bell ook in 'n verfilming van "Jane Eyre" opgetree.


</doc>
<doc id="65049" url="https://af.wikipedia.org/wiki?curid=65049" title="Oliestoei">
Oliestoei

Oliestoei (Turks: "yağlı güreş"), ook bekend as Turkse stoei, is die nasionale sport in Turkye. Dit word so genoem omdat die stoeier sy hele lyf met olyfolie bedek. Die stoeiers word "pehlivan" genoem (van Persies: پهلوان of "pehlevān"; "held" of "kampioen") en dra ’n leerbroek, wat ’n "kisbet" (soms "kispet") genoem word. Dit word tradisioneel van die vel van waterbuffels gemaak, maar deesdae van kalfsleer.

In die Ottomaanse Ryk het stoeiers die gevegkuns in spesiale skole, "tekke", geleer. Dit was nie net sportskole nie, maar ook geestelike sentrums.

Anders as by Olimpiese stoei, kan ’n oliestoeigeveg gewen word deur die hand deur die teenstander se kisbet te steek en hom so vas te pen. So ’n wen word "paça kazık" genoem. Gevegte het oorspronklik nie ’n maksimum tydsduur gehad nie en dit kon dus ’n dag of twee lank aanhou totdat die een stoeier wen, maar sedert 1975 is die tydsduur vasgestel op ’n maksimum van 40 minute of 30 minute, na gelang van die kategorie. As daar in dié tyd nie ’n wenner is nie, word vir ’n verdere 15 of 10 minute gestoei. In dié tyd word punte gegee en telling gehou om die wenner te bepaal.

Stoeiers smeer mekaar voor die tyd met olie as ’n teken van balans en wedersydse respek. As een stoeier ’n ouer een klop, soen hy dié se hand (’n teken van respek teenoor ouer mense in Turkye).

Wedstryde word deur die jaar oral in Turkye gehou, maar in die vroeë somer van elke jaar kom sowat 1 000 deelnemers in Edirne in Turkye bymekaar vir die jaarlikse Kırkpınar-stoeitoernooi van drie dae om te bepaal wie die "baspehlivan" ("hoofstoeier") van Turkye is. Dié toernooi, wat sedert 1362 gehou word, is waarskynlik die oudste aaneenlopende sportkompetisie in die wêreld.

Kompetisies word ook in Griekeland gehou. In die afgelope tyd het dit ook veld gewen in ander lande, veral Nederland en Japan.




</doc>
<doc id="65050" url="https://af.wikipedia.org/wiki?curid=65050" title="Erfenishulpbron">
Erfenishulpbron

'n Erfenishulpbron is 'n plek, 'n voorwerp of 'n onaantasbare erfenis van kulturele belang vir huidige en toekomstige geslagte. Erfenishulpbronne in Suid-Afrika word bestuur en beskerm in gevolge van die Wet op Nasionale Erfenishulpbronne (25/1999).

Die Suid-Afrikaanse Erfenishulpbronagentskap (SAEHA) is 'n statutêre organisasie wat gestig is onder die Wet op Nasionale Erfenishulpbronne (25/1999) as die nasionale administratiewe liggaam wat verantwoordelik is vir die bewaring van Suid-Afrika se kulturele erfenishulpbronne. 





</doc>
<doc id="65051" url="https://af.wikipedia.org/wiki?curid=65051" title="NG gemeente Queenstown">
NG gemeente Queenstown

Die NG gemeente Queenstown is die 54ste oudste gemeente van die Nederduitse Gereformeerde Kerk en die 10de oudste in die Sinode van Oos-Kaapland. Dit is as onderskeidelik die 55ste en 11de gestig, maar het een plek opgeskuif met die samesmelting van 'n ouer Oos-Kaapse gemeente, Middelburg, met daardie gemeente se dogtergemeente, Middelburg-Uitsig. Dit was een van vier gemeentes wat in 1853 gestig is. Die ander drie was almal in die teenswoordige Sinode van Wes-en-Suid-Kaapland: Robertson op 19 Januarie, Oudtshoorn op 11 Oktober en Darling ook in Desember.

Die dorp Queenstown is in September 1853 gestig en die gemeente drie maande later. Sowel "Ons gemeentelike feesalbum" van 1952 as "Ons Kerk Album" van 1917 gee die stigtingsdatum van Queenstown aan as "vroeg in die jaar 1854", toe dit van die moedergemeente, Cradock, afgestig het, maar die gemeente self gee die datum aan as 16 Desember 1853.

Ná die afstigting van die gemeente het die konsulent, ds. John Taylor van Cradock op 5 Maart 1854 die eerste erediens waargeneem. Hy het ook die eerste kerkraadsvergadering op 6 Maart 1854 gelei. Eredienste is aanvanklik in die Wesleyaanse kerkgebou gehou. Met die stigting van die dorp Queenstown ontvang die nuwe gemeente 45 erwe.

'n Belangrike mylpaal vir die gemeente is bereik op 22 Oktober 1855 toe William Shepstone, siviele kommissaris van die distrik, die hoeksteen van die kerkgebou lê waarin die gemeente byna 70 jaar lank sou aanbid. Ook teenwoordig tydens die hoeksteenlegging was di. John Pears van Somerset-Oos en Andrew Murray sr. van Graaff-Reinet. Die inwyding van dié eerste kerk het eers op 22 Januarie 1859 plaasgevind. Weer was ds. Pears (toe die konsulent) teenwoordig, tesame met di. Georg Stegmann van Glen Lynden en Thomson (waarskynlik ds. W.R. Thomson, eerste leraar van die NG gemeente Stockenström).

Eers ses jaar ná die afstigting verwelkom Queenstown sy eerste predikant in die persoon van ds. S.P. Naudé, wat op 18 April 1860 beroep en op 18 September daardie jaar bevestig is. Reeds in 1858 is ds. John Murray van Burgersdorp beroep, maar hy het die beroep bedank en kort daarna professor aan die kort vantevore gestigte Kweekskool op Stellenbosch geword. Die beroep op ds. Naudé was die vyfde. Hy arbei byna 50 jaar lank in die gemeente tot aan sy dood op 26 Julie 1909. Ds. Naudé het sy opleiding geniet in die teologie en filologie in Utrecht in Nederland en Bonn in Duitsland. Hy het hom onderskei deur sy letterkundige talent, wat hy lewenslank beoefen en waarvan sy biblioteek 'n sprekende bewys was. Hy dien jare lank as voorsitter van die Ring van Graaff-Reinet en beklee ook vele posisies van eer in die gemeenskap van Queenstown. Hy is beskryf as 'n baie vriendelike mens en is wyd geag. Hy kon oortuigend praat en harte aanroer en het 'n sterk invloed uitgeoefen teen openbare sondes.

Ds. Naudé se opvolger was ds. D.J. Malan wat op 2 Mei 1909 georden is en hier werksaam was tot 26 Junie 1916, toe hy opgevolg word deur P.A. Alheit, wat bevestig is op 25 November 1916. Hy was 'n seun van ds. W.A. Alheit, wat drie gemeentes bedien het waarvan twee in die huidige Oos-Kaaplandse Sinode val, naamlik Colesberg van 1878 tot 1885 en Dordrecht van laasgenoemde jaar tot 1894. Ds. P.A. Alheit was 'n kleinseun aan moederskant van ds. P.K. Albertyn, leraar eers van Prins Albert en daarna Caledon.

Ds. Alheit bly hier tot 1922 en daarna kom ds. P.J. du Plessis aan die beurt van 1923 tot 1929, ds. T.C.B. Stofberg van 1930 tot 1940 en dr. Louis Viljoen Rex van 1941 tot 1946. Ds. P.A. de Wet bly net twee jaar van 1947 tot 1949. Ook in 1947 is ds. M.G. Mynhardt bevestig en vier jaar later ds. J.J. Struwig. Eersgenoemde bly tot 1953 en laasgenoemde tot 1955.

Weens die snelle uitbreiding van die gemeente moes die kerkraad in 1924 oorgaan tot die bou van 'n ruimer kerk. Die hoeksteen van dié toringkerk is deur ds. P.J. du Plessis op 2 Februarie 1924 gelê en die inwyding het op 18 April 1925 plaasgevind. Die argitek was Wynand Louw, die eerste Afrikaanse argitek, en die ontwerp van die kerk, wat vandag nog in gebruik is, herinner sterk aan Gerard Moerdijk, enkele jare lank Louw se vennoot, se ontwerp vir die NG gemeente Salisbury en die NG kerk op Louis Trichardt. Tydens die inwyding van die nuwe kerk het die gemeente se lidmate 933 (57 meer as in 2012) en die siele 1 787 getel.

Toe die ledetal in 1947 1 560 en die sieletal 2 470 bereik, het die kerkraad die verdere uitbreiding van die gemeente tegemoet gekom deur die eerste maal 'n medeleraar te beroep. Teen 1952 het die ledetal die 2 200- en die sieletal 3 300-merk oortref. Toe kon die kerkraad die eerste keer aan afstigting begin dink.

Queenstown was die eerste dorp in Suid-Afrika, Namibië of Zimbabwe waar drie NG gemeentes afgeneem het tot net een. (Hennenman het in 2012 dieselfde pad gevolg toe die Oos- en Wes-gemeente terselfdertyd by die moedergemeente ingelyf is.) Die eerste plaaslike afstigting van die moedergemeente was Queenstown-Oos in 1953. In 1972 het Queenstown-Noord aan die beurt gekom. In laasgenoemde jaar het die moedergemeente 1 025 lidmate gehad, die Oos-gemeente 550 en die Noord-gemeente 540. Dit het egter gou geblyk dat dié afstigting tot twee gemeentes aanleiding gegee het wat kwalik op hul eie kon bestaan, want teen 1979 het die Noord-gemeente net 407 lidmate gehad en die Oos-gemeente 413. So smelt die twee dogtergemeentes in 1982 saam onder die nuwe naam, Queenstown-Tuine, met as middelpunt van die gemeentelike bedrywighede die geboue van die voormalige Oos-gemeente. In die laaste jaar van dié gemeente se bestaan (1999) het hy 612 belydende lidmate gehad vergeleke met die moedergemeente se 725. In die eerste "Jaarboek van die NG Kerke" ná die inlywing van Tuine by die moedergemeente, was die getal belydende lidmate 1 337 (die ou syfers bloot bymekaar getel), maar teen 2005 reeds was dit 1 190 en binne die volgende sewe jaar het dit gedaal tot 876.

Die onderstaande tabel toon die afname in die lidmaattal van NG gemeentes op die groot dorpe van die Oos-Kaapse binneland. In gevalle waar 'n gemeente by 'n ander ingelyf is of twee gemeentes saamgesmelt het, word hulle syfers deurgaans saam aangedui. Dit geld Middelburg en Middelburg-Uitsig, Grahamstad, Grahamstad-Grenspos en Albanie, Somerset-Oos en Visriviervallei (Kookhuis) asook Queenstown, Queenstown-Oos en Queenstown-Noord (laasgenoemde twee 'n ruk lank as Queenstown-Tuine). Elke dorp of gemeente se hoogste lidmaattal word in vet skrif aangedui. Hieruit blyk dat net Queenstown en Aliwal-Noord hul hoogtepunt ná die middel van die 20ste eeu bereik het en dat Burgersdorp sedert 1933 'n afname in sy lidmaattal ervaar. Die gemeentes van Aliwal-Noord, Cradock, Grahamstad en Queenstown is al met meer belydende lidmate in 2014 as sowat 'n eeu vantevore. Die skielike afname in Queenstown se syfer tussen 2015 en 2016 is daaraan te wyte dat dit die eerste keer in jare was dat die gemeente 'n nuwe syfer ingedien het.

Die gesamentlike lidmaattal van dié dorpe het reeds in 1952 'n hoogtepunt van 14 743 bereik, waarna dit teen 1995 teruggesak het tot 11 373, minder as die totaal in 1933 van 11 548. Tussen 1990 en 2000 het die totaal met net 1 381 afgeneem tot 10 572, maar in die daaropvolgende 15 jaar het die afname versnel toe die gemeentes 2 932 lidmate verloor het en te staan gekom het op 'n totaal van slegs 7 641. Dis 'n verlies van meer as 'n kwart van die lidmate.







</doc>
<doc id="65052" url="https://af.wikipedia.org/wiki?curid=65052" title="Colosseum">
Colosseum

Die Colosseum of Kolosseum is 'n amfiteater in Rome en een van die beroemdste Antieke Romeinse geboue wat uit die eerste eeu van die huidige jaartelling dateer. Dit is veral bekend as ’n plek waar swaardvegters en wilde diere teen mekaar moes veg om skares te vermaak.

Die Colosseum is 'n ovale vierverdiepinggebou. Dit was oorspronklik 57 meter hoog, 188 meter lank en 156 meter breed. Keiser Vespasianus ná keiser Nero het dit gebou. In die eerste verdieping het die senatore, priesters en hoë beamptes gesit. In die tweede ry het die normale volk gesit, in die derde ry die vrygelate slawe en in die vierde ry het die vroue en kinders gesit.

Op die oggend van 1 Mei 80 n.C. was daar 'n gees van groot opgewondenheid in die strate van Rome. Orals het mense opgewonde in groepies gestaan en gesels en met die hande beduie. Dit was die dag van die inwyding van die nuwe Flaviese amfiteater deur keiser Titus. Op die plek waar die gehate keiser Nero se “Goue Huis” ('n reusagtige en luukse-paleis vir homself en sy howelinge) gestaan het, is 'n reuse-amfiteater gebou vir die vermaak van die inwoners van Rome. 

Om die geleentheid te vier, het keiser Titus, een van die gewildste keisers, 'n openbare vakansie van honderd dae afgekondig, waarin daar opwindende vertonings in die nuwe amfiteater sou wees. Reeds vroeg daardie oggend het groot skares na die enorme gebou gestroom. Tussen hulle was die donkerkleurige Nubiërs en die blonde Galliërs, wat van hul verowerde lande gekom het om hul fortuin in die hoofstad van die groot Romeinse Ryk te kom soek. 

Elke man het ŉ kaartjie gehad waarop aangedui was watter een van die tagtig ingange hy moes gebruik, asook die nommer van sy ry en sitplek. Reeds vroeg die oggend was al 45 000 sitplekke gevul en met 'n geskal van trompette het die spele begin. Die digter Martialis het in sy geskrifte 'n beskrywing nagelaat van party van die vertonings wat in daardie honderd dae gereël is.

Baie van hulle was eienaardig en wreed vir ons smaak. Op die eerste dag het meer as honderd pare "gladiatore" of swaardvegters van die oggend tot die aand in die arena geveg. Die gladiator wat verloor, is gewoonlik deur die oorwinnaar  doodgemaak, behalwe as die verloorder na die mening van die skare besonder dapper geveg het.

Die daaropvolgende dae het vertonings van "venationes" (jagpartye) ingesluit. In die arena is bome en takke aangebring en dan het jagters op verskeie wildsoorte jag gemaak.  Hoe kwaaier en hoe ongewoner die diere, hoe meer het die skare dit geniet; en tiere, volstruise en selfs renosters is teen 'n geweldige koste na Rome gebring net om in die arena van die Colosseum doodgemaak te word. 

By een so ŉ geleentheid is meer as 5 000 diere doodgemaak. Die "naumachiae" was ook baie gewild. Dit was skyn-seeslae wat in klein bote gevoer is. Vir hierdie vertonings is die arena met water gevul. Die Colosseum, waar al hierdie vertonings gehou is, was ovaal en 188 m by 152 m groot. Die buitenste mure was 48,5 m hoog en daar was vier verdiepings. 

Die Colosseum is ŉ tipiese voorbeeld van die Romeinse argitektuur waarin meer aandag bestee is aan tegniese probleme as aan die daarstelling van ŉ mooi gebou. Die Romeine was baie prakties en hulle het minder omgegee vir estetiese volmaaktheid as vir praktiese doelmatigheid. Tog is daar in die reuse-massa van die Colosseum ŉ trots en sterkte wat ons herinner aan die bekende Middeleeuse gesegde: “Solank die Colosseum staan, sal Rome staan.” 

Die bouwerk aan die amfiteater is in 74 n.C. deur keiser Vespasianus begin, en dit is in 80 n.C. deur keiser Titus voltooi. Albei hierdie keisers was lede van die Flaviese familie en daarom is dit die Flaviese amfiteater genoem. 

Eers in die Middeleeue het die gebou as die Colosseum bekend geword. Eienaardig genoeg, is hierdie naam nie ŉ verwysing na die grootte van die gebou nie, maar na die groot standbeeld ("colossus") van keiser Nero wat oorspronklik op daardie plek gestaan het. Hoewel dit verwyder is om vir die amfiteater plek te maak, het die naam gebly. 

Vir meer as twee eeue was die arena van die Colosseum ŉ plek van ongelooflike wreedheid; mense en diere is in hul duisende doodgemaak net om die Romeine se begeerte na opwinding te bevredig. Dit is ook die plek waar baie Christene gesterf het. Toe die Christendom in 313 n.C. die amptelike godsdiens van die Romeinse Ryk geword het, was daar minder gevegte in die arena, maar dit was eers in 404 n.C. dat keiser Honorius ŉ einde daaraan gemaak het. 

Met verloop van tyd het die Colosseum heeltemal in onbruik verval, en in die Middeleeue is dit as ŉ fort gebruik. Hoewel weerlig, vuur en aardbewings groot skade aan die gebou aangerig het, was dit veral die mens wat vir sy verwoesting verantwoordelik was. Eeue lank was dit die steengroef van Rome, en baie geboue, onder meer die St. Pieterskerk, is gebou van materiaal wat uit die Colosseum verwyder is. Tog het daar nog genoeg van die Colosseum behoue gebly om ons ŉ idee te gee van hoe dit tweeduisend jaar gelede moes gelyk het die magtige suile en boë herinner ons aan die groot prestasie van die boumeesters wat die hele kompleks in minder as sewe jaar gebou het. 


</doc>
<doc id="65054" url="https://af.wikipedia.org/wiki?curid=65054" title="Privaat Skool Swakopmund">
Privaat Skool Swakopmund

Die Privatschule Swakopmund/Private School Swakopmund (PSS) is 'n selfstandige, privaat skool op die Namibiese kusdorp Swakopmund wat onderrig bied in Duits of Engels aan leerders van graad een tot sewe en van graad agt tot twaalf in Engels, maar met Duits hetsy as moeder- of vreemde taal as 'n verpligte vak.

Die PSS het ontstaan weens 'n behoefte van die Duitssprekende inwoners van die dorp om 'n skool te hê waar hulle kinders steeds in hul moedertaal onderrig kan word nadat die Namibiese regering ná onafhanklikheid in 1990 weggedoen het met alle sekondêre onderwys in tale buiten Engels; trouens, moedertaalonderrig in staatskole word net tot die derde graad gebied. Die eertydse Deutsche Oberschule Swakopmund het byvoorbeeld die Engelstalige Namib High School geword en so 'n einde gebring aan die jare lange praktyk dat Duitssprekende leerders tot minstens in hulle negende jaar in hulle moedertaal onderrig kon word, waarna hulle óf in Engels óf in Afrikaans onderrig is tot matriek. PSS bied onderrig in Duits sowel as Engels tot die sewende skooljaar en daarna net in Engels, hoewel Duits 'n verpligte vak is, hetsy as eerste of as vreemde taal.

Die skool strewe daarna om klasse daar te stel van nie meer nie as sowat 22 leerders elk sodat veral leerders wat intellektueel benadeel is, individuele aandag kan kry. Die skool tref ook die nodige maatreëls om leerders voor te berei op die uitdagings van die tegnologie wat die samelewing vandag kenmerk.



</doc>
<doc id="65057" url="https://af.wikipedia.org/wiki?curid=65057" title="Postkoloniale desillusie">
Postkoloniale desillusie

Postkoloniale desillusie, ook postkoloniale ontnugtering is 'n verwysing na een van die jongste literêre strominge in Afrikaans wat onder postkoloniale tekste gekategoriseer word.

Hierdie stroming behels die uitbeelding van 'n ru teleurstelling in die destydse postapartheid-droom van die 1990's (met Nelson Mandela aan bewind) wat nie bewaarheid is nie. Hierdie "droom" behels die versoening van alle rasse en 'n beter toekoms waar almal in harmonie sal saamverkeer.

Deur toenemende plaasmoorde, bendegeweld en ander geweldsmisdaad, rassehaat, haatspraak, dwelmmisbruik, voorstedelike verval, werkloosheid, korrupsie, nepotisme, swak dienslewering, losbandigheid, armoede, vigs, xenofobie, regstellende aksie, ineenstorting van strukture en organisasies wat sekerheid en stabiliteit gehandhaaf het, ekologiese agteruitgang, breinkwyn ("braindrain"), die stigmatisering en kollektiewe skuldgevoel van die Afrikaner, die kwyn van Afrikaans en inheemse tale deur Engels wat die botoon voer – ontaard hierdie "heilstaat"-droom in 'n nagmerrie.

Omrede postkoloniale tekste ten doel het om stem te gee aan die onderdruktes en gemarginaliseerdes, word die Afrikaner as een van dié aan die woord gestel.

Gewoonlik is die hoofkarakter 'n Afrikanerman en heteroseksuele patriarg in sy laat-dertigs of vroeë veertigs met dienspligervaring van tydens die Grensoorlog (van die 1980's) agter die blad. Die ligging in die verhale speel gewoonlik in die Kaap af (tot so ver as Stellenbosch), omrede dit as die simboliese geboorteplek van die Afrikanerdom beskou word. Gesinne is disfunksioneel en verbrokkel. Rassespanning word nie vooropgestel nie, maar rassisme kom wel in die romans voor, hoewel blankes en bruinmense solidariteit vertoon en (seksuele) liefde oor die kleurgrens niks ongewoon is nie. Al die bogenoemde nagmerrie-elemente word in die verhale eksplisiet uitgebeeld. Ook is daar 'n oop einde in die verhaal: een daad of doelwit is wel bereik, maar die verval van die Suid-Afrikaanse samelewing en die karakter se eie probleme kan eenvoudig nie gestop of verminder word nie.

Hierdie genre kan ook as 'n uitvloeisel van die Grensliteratuur beskou word.
Hier word die oudsoldaat ontnugter met die besef dat sy deelname aan die destydse Bosoorlog / Grensoorlog (1965 – April 1989) bykans geen waarde meer het nie, behalwe dat hierdie verworwe krygskennis nou ingespan moet word in sy daaglikse stryd om oorlewing.




</doc>
<doc id="65065" url="https://af.wikipedia.org/wiki?curid=65065" title="Donna Summer">
Donna Summer

LaDonna Adrian Gaines, beter bekend onder haar verhoognaam Donna Summer, was 'n Amerikaanse sangeres en liedjieskryfster wat in die discomusiek-tydperk van die 1970's internasionale bekendheid verwerf het. Haar musikale werk is vyf keer met Amerikaanse "Grammy Awards" bekroon. 

Vir haar unieke musiekstyl het Donna Summer haar veelsydige mezzo-sopraanstem met elektroniese popmusiek gekombineer wat sy saam met haar vervaardigers Giorgio Moroder en Pete Bellotte ontwikkel het. Met treffers soos "Love to Love You Baby", "I Feel Love", "Hot Stuff", "MacArthur Park" of "On The Radio", wat sy meestal self geskryf het, het Summer in die tweede helfte van die 1970's en in die 1980's internasionale sukses behaal. Dikwels is na haar as die "Koningin van Discomusiek" ("Queen of Disco") verwys.

Donna Summer was die eerste musikale kunstenaar wat drie keer agtermekaar met dubbelalbums die nommer een op die trefferlys bereik het. Binne 'n tydperk van slegs dertien maande was ook vier van haar enkelsnitte bo-aan die Amerikaanse trefferlys. Haar plateverkope word op 130 miljoen beraam.

Op 17 Mei 2012 is Donna Summer ná 'n langdurige stryd teen longkanker in die ouderdom van 63 jaar in Key West, Florida, oorlede. Summer het saam met haar man Bruce Sudano, met wie sy twee dogters gehad het, 'n huis in Englewood bewoon. 


</doc>
<doc id="65071" url="https://af.wikipedia.org/wiki?curid=65071" title="P2 (voorafvervaardigde woonstelgebou)">
P2 (voorafvervaardigde woonstelgebou)

P2 is die afkorting vir 'n tipe woonstelgebou wat in die Duitse Demokratiese Republiek (DDR) van voorafvervaardigde betonpanele gebou is. Die "P" verwys na die draende mure wat parallel met die buitefasades geplaas is, terwyl die syfer "2" beteken dat daar twee trapopgange na die verskillende verdiepings is. Die tweede syfer, soos in "P2/10", dui die aantal verdiepings aan.

Die eerste woonstelblok, wat op industriële manier van voorafvervaardigde betonpanele gebou is, het in 1964 as eksperimentele gebou in die Berlynse stadsdistrik Lichtenberg ontstaan en is intussen tot monument verklaar. Later is met die stelselmatige oprigting van hierdie soort woonstelgeboue begin, waarby die aantal verdiepings gevarieer het en ook wigvormige grondplanne vir geboë woonstelblokke ontwerp is.

Fotogalery


</doc>
<doc id="65075" url="https://af.wikipedia.org/wiki?curid=65075" title="Hoensbroek">
Hoensbroek

Hoensbroek is 'n stad in die Nederlandse munisipaliteit Heerlen, geleë in die provinsie Limburg. Die plek het 19 915 inwoners in 2012 en het 'n bekende kasteel binne sy stadsgrense: Kasteel Hoensbroek. In 2011 was hierdie kasteel die mees besoekte museum in die provinsie.

Die stad het ook twee kerke, verskillende skole en verenigings. Hoensbroek lê aan die provinsiale weg N298 en het op dié manier 'n direkte verbinding met die stad Heerlen in die suide en Brunssum in die noorde.


</doc>
<doc id="65082" url="https://af.wikipedia.org/wiki?curid=65082" title="Middel-Europese Tyd">
Middel-Europese Tyd

Middel-Europese Tyd (MET) (Engels: "CET" vir "C"entral "E"uropean "T"ime) is 'n tydsone wat een uur voor UTC is (UTC+1). Die meeste Europese lande val in hierdie tydsone. In die somer skakel hierdie lande oor na MEST, Middel-Europese Somertyd, UTC+2 (in Engels "CEST," "Central European Summer Time").

Die teoretiese sone van Midde-Europese Tyd loop vanaf 7,5° oosterlengte tot 22,5° oosterlengte.

Die lande wat MET gebruik is:
Europese lande wat Middel-Europese Tyd gebruik, maar geografies in die Wes-Europese Tydsone lê is:
In Mei 1940 word Middel-Europese Tyd in Nederland, België, Luxemburg en Frankryk deur die Duitse besetting ingevoer. Na die besetting word die situasie gehandhaaf. Spanje gebruik MET sedert 1946.



</doc>
<doc id="65090" url="https://af.wikipedia.org/wiki?curid=65090" title="Rijksmonument">
Rijksmonument

'n Rijksmonument (letterlik "ryksmonument" in Afrikaans) is in Nederland 'n saak ((oorblyfsel van 'n) bouwerk of objek) wat van algemene belang is weens die skoonheid, die betekenis vir die wetenskap of die kultuurhistoriese waarde daarvan. 'n Monument moet minstens 50 jaar oud wees vir opname.

Amsterdam het tans die meeste ryksmonumente (7 385).


</doc>
<doc id="65091" url="https://af.wikipedia.org/wiki?curid=65091" title="NAMPO Oesdag">
NAMPO Oesdag

NAMPO Oesdag is een van die grootste privaatgeorganiseerde uitstallings in die wêreld en is die grootste landbou-, masjienerie- en veeskou in die suidelike halfrond. Dit word jaarliks ​in Mei naby Bothaville in die Vrystaat gehou. Die skou lok jaarliks meer as 680 uitstallers en meer as 75 000 besoekers.

Die eerste NAMPO-skou is op die plaas Donkerhoek, naby Bloemfontein, gehou in 1967. In die daaropvolgende jare is die skou op verskeie plase gehou, totdat die skou in 1974 groot genoeg geword het vir 'n permanente tuiste by NAMPO-park naby Bothaville.




</doc>
<doc id="65095" url="https://af.wikipedia.org/wiki?curid=65095" title="Wes-Europese Tyd">
Wes-Europese Tyd

Wes-Europese Tyd is 'n tydsone wat saam met Gekoördineerde Universele Tyd val, met ander woorde . 'n Deel van Wes-Europa val in hierdie tydsone. Hierdie tydsone beslaan die gebied van 7,5° westerlengte tot 7,5° oosterlengte.

Die lande en territoria wat in hul geheel Wes-Europese Tyd gebruik is:

Lande waarin Wes-Europese tyd op 'n deel van hulle grondgebied gebruik word:

Behalwe vir Ysland, gebruik al hierdie lande in die somermaande Wes-Europese Somertyd. Verskeie lande in Wes-Afrika val onder dieselfde tydsone, maar hulle verwys nie daarna as Wes-Europese Tyd nie.

Europese lande wat geografies binne die Wes-Europese tydsone lê, maar Middel-Europese Tyd gebruik, is:


</doc>
<doc id="65096" url="https://af.wikipedia.org/wiki?curid=65096" title="Riaan Smit">
Riaan Smit

Riaan Smit (gebore in Springs, 28 April 1984) is 'n rugbyspeler wat vir die Vrystaat Cheetahs in die Curriebeker en die Cheetahs in die Superrugbykompetisie rugby speel. Hy het ook al vir die Luiperds, die Pumas, die Griffons en die Valke uitgedraf.

Smit het in 2014 aangekondig dat hy ’n kontrak met die Franse klub Oyonnax geteken het.



</doc>
<doc id="65098" url="https://af.wikipedia.org/wiki?curid=65098" title="Droëwors">
Droëwors

Droëwors is 'n eg Suid-Afrikaanse peuselkos wat op die tradisionele koljander-gekruide boerewors gebaseer is. Dit word gewoonlik van dunner wors, eerder as die dikker soort gemaak, omrede die dunner wors vinniger droog word en dus nie so maklik bederf voordat dit gepreserveer word nie. Dikker droëwors word gewoonlik plat gedruk sodat dit 'n groter oppervlakte het om makliker uit te droog.

Die resep vir droëwors is soortgelyk aan die van boerewors, alhoewel vark- en kalfsvleis gewoonlik met beesvleis vervang word, omdat die vet van eersgenoemde kan bederf as dit gedroog word. Skaapderms vervang die varkderms wat in boerewors gebruik word. Ná die drogingsproses kan die droëwors in onverkoelde areas gestoor word.

Droëwors is ongewoon onder ander gedroogde vleise omdat dit vinnig in warm, droë toestande gedroog word in teenstelling met tradisionele Italiaanse ingelegde salami, wat stadig in relatief koue en vogtige toestande gedroog word. 'n Verdere verskil is dat droëwors nie ingelegmiddels, soos in tradisionele ingelegde wors, bevat nie. 'n Direkte gevolg hiervan is dat droëwors nie in vogtige toestande geberg kan word nie, omrede dit maklik muf.




</doc>
<doc id="65099" url="https://af.wikipedia.org/wiki?curid=65099" title="Koljander">
Koljander

Koljander ("Coriandrum sativum") is 'n eenjarige krui en spesery wat oorspronklik in die Suidelike Europa en Noord-Afrika tot in Suidwes-Asië voorgekom het. Beide die blare (wat soms "cilantro" of "dhania" genoem word) en sade word gebruik om smaak aan kerriegeregte, souse en slaai te gee. Alle dele van die plant is eetbaar, maar die vars blare en die gedroogde sade is die dele wat tradisioneel gebruik word in die kombuis.

Die meeste mense ervaar die smaak van koljanderblare as 'n suurlemoen/lemmetjie smaak, maar 'n kleiner groep van ongeveer 4-14% van die mense wat getoets word, dink die blare smaak soos bad seep.

Alhoewel inheems aan Iran, koriander word wild oor 'n wye gebied van Wes-Asië en Suid-Europa, wat die kommentaar laat ontstaan: "Dit is moeilik om presies te definieer waar hierdie plant wild is en waar dit pas onlangs gevestig is." 

Koljander is 'n hoofbestanddeel in Indiese en Thaise kookkuns. Dit word ook algemeen in boerekosgeregte (soos boerewors en droëwors) gebruik. 


</doc>
<doc id="65103" url="https://af.wikipedia.org/wiki?curid=65103" title="Stampmielies">
Stampmielies

Stampmielies is mielies waarvan die doppe afgestamp is in 'n stampblok. Stampmielies kan gekook, gebraai of as 'n bykos bedien word. Umngqusho (Mngqusho) is 'n gunsteling tradisionele gereg van die Xhosa-mense in Suid-Afrika, gemaak van stampmielies en bone.




</doc>
<doc id="65104" url="https://af.wikipedia.org/wiki?curid=65104" title="Sinaloa">
Sinaloa

Sinaloa (uitgespreek [sinaˈloa]) is een van die 31 deelstate wat, saam met die Federale Distrik, die 32 Federale Entiteite van Meksiko vorm.




</doc>
<doc id="65109" url="https://af.wikipedia.org/wiki?curid=65109" title="Morelos">
Morelos

Morelos (uitgespreek [moˈɾelos]) is een van die 31 deelstate wat, saam met die Federale Distrik, die 32 Federale Entiteite van Meksiko vorm.




</doc>
<doc id="65116" url="https://af.wikipedia.org/wiki?curid=65116" title="ILife">
ILife

iLife is ’n pakket van programmatuurtoepassings vir Mac OS X wat ontwikkel is deur Apple om foto’s, video’s en musiek te organiseer, redigeer en publiseer. Die pakket bevat vyf toepassings: iPhoto, iMovie, iDVD, GarageBand en iWeb.

Die mees onlangse weergawe van die pakket is op 22 Oktober 2013 vrygestel gedurende ’n spesiale geleentheid deur Apple. Tussen iLife ’11 en die nuutste weergawe wat nou slegs d.m.v. die Mac-Toepwinkel beskikbaar is, het die fokus op ’n jaargebaseerde allesinsluitende pakket verskuif na ’n toep-vir-toep-basis. Die term "iLife" word ook nou gebruik om na die toeps vir OS X en iOS te verwys. Die weergawes vir die onderskeie toestelle is gratis beskikbaar saam met die registrasie van ’n nuwe Mac-rekenaar of iOS-toestel. Opgraderings na die nuwe weergawes van vroeëre weergawes in die Toepwinkel is gratis vir enige bestaande gebruiker vergeleke met vorige pre-Toepwinkel-weergawes waar ’n gebruiker die totale pakket moes koop om die opgraderings te bekom.

iMovie is die oudste van die toepassings wat in iLife ingesluit is. Dit is deur Apple bemark as ’n maklik gebruikbare videoredigeringstoepassing wat beginnergebruikers in staat gestel het om professionele kwaliteit films te skep. Die eerste weergawe van die programmatuur is in Oktober 1999 vrygestel en verskeep saam met die iMac DV. Op 28 April 2000 het Apple gebruikers toegelaat om iMovie gratis af te laai vanaf hul webblad. iMovie het gratis gebly tot 2003 toe dit deel geword het van die eerste iLife-vrystelling wat vir $49 verkoop is. Apple het voortgegaan om die bestaande iMovie-programmatuur op te dateer en te ontwikkel tot en met die vrystelling van iLife ’08 in 2007 toe ’n nuwe weergawe, iMovie ’08, vrygestel is. iMovie ’08 is totaal herskryf as ’n nuwe toepassing en het beduidende verskille aan die gebruikerskoppelvlak aangebring.

iPhoto was die tweede toepassing in iLife wat ook begin het as ’n gratis aflaai via Apple se webblad. Die eerste weergawe is bekendgestel by die Macworld-kongres en Ekspo in 2002. Dit is bemark as die “vermiste skakel” in fotografie. Buiten dat dit gebruikers in staat gestel het om foto’s in te voer, te organiseer en basiese redigering te doen, het iPhoto gebruikers ook in staat gestel om foto’s op verskillende maniere te druk, onder andere in boekformaat. Daaropvolgende weergawes van iPhoto het ’n aantal eienskappe toegevoeg, insluitend outomatiese organisering volgens geleenthede, gesigte (deur gebruik te maak van gesigsherkenningstegnologie) en plekke. iPhoto sluit ook ’n volskermredigeringsmodus en ’n funksie genaamd “Photocasting” (’n manier om foto’s direk vanuit iPhoto met ander te deel).

iDVD is vir die eerste keer op 9 Januarie 2001 bekendgestel. Dit is verskeep met die PowerMac G4, die eerste Mac-model met ’n SuperDrive wat CD’s en DVD’s kon lees. Die eerste weergawe van iDVD het ’n eenvoudige manier bekendgestel waarop pasgemaakte DVD’s met keuselyste, agtergronde, skyfievertonings en tuisfilms gemaak kon word wat op die meeste DVD-spelers gespeel kon word. iDVD is nooit vrygestel as ’n aflaai nie. Dit is egter verpak in die eerste weergawe van iLife (vrygestel in 2003) en word tans ingesluit in alle nuwe verbruikers-Mac-rekenaars

Die oorblywende twee toepassings in die iLife-pakket is vir die eerste keer bekendgestel as deel van iLife ’04 en iLife ’06 onderskeidelik. Die eerste weergawe van GarageBand, wat in 2004 vrygestel is, is ontwerp as ’n maklike manier vir beginner en gevorderde musikante om musiek te skep en te wysig op hul rekenaars. iWeb is bekendgestel by die Macworld-kongres en Ekspo op 10 Januarie 2006 en is bemark as ’n manier vir Mac-gebruikers om hul eie professioneel-ontwerpte webblaaie te hê sonder om kennis van HTML of ander kode te hê.

"Notas omtrent spesifieke vrystellings:"





iPhoto is ’n toepassing wat gebruikers in staat stel om hul digitale foto’s te berg, bekyk, redigeer en deel. Gebruikers kan hul foto’s op verskeie maniere organiseer. "Geleenthede" groepeer foto’s wat om en by dieselfde tyd geneem is saam. "Gesigte" gebruik gesigsherkenning om foto’s te organiseer wat gesigte bevat. Hierdie foto’s kan deur die gebruiker geëtiketteer en gesorteer word volgens wie in die foto is. "Plekke" trek voordeel uit geokoderingstegnologie. Baie kameras bed metadata in hul digitale foto’s wat inligting bevat oor die ligging van waar die foto geneem is. Plekke laat gebruikers hul foto’s op ’n kaart sien. iPhoto sluit werktuie in om foto’s te knip, die rooi-oogeffek te verminder, effekte soos sepia en swart-en-wit toe te voeg en om die beligting, versadiging, kontras en swart- en witbalans van foto’s te verstel. Naas dit alles kan gebruikers hul foto’s deur Kodak laat druk, boeke skep (waarvan hardebandkopieë bestel kan word) en kalenders en groetekaartjies laat maak.

iMovie is ’n digitale videoredigeerder. Die proses van filmvaslegging deur ’n digitale kamera via FireWire is geoutomatiseer met iMovie wat gebruikers toelaat om hul video’s te splits, titels en spesiale effekte toe te voeg en om dit in films te herorganiseer. Dit is ook verenigbaar met MPEG 4-kameras, AVCHD-videokameras en Apple se iSight-webkamera. Foto’s kan ook gebruik word en ’n klankbaan kan toegevoeg word deur musiek vanaf die iTunes-musiekbiblioteek te gebruik. Dit kan dan uitgevoer word na ’n verskeidenheid van bekykbare formate, insluitend die .mov-formaat wat deur Apple se QuickTime-speler gebruik word.

iDVD integreer met iMovie om die skryf van films op ’n DVD toe te laat. iDVD laat gebruikers hul DVD’s pasmaak met keuselyste wat gebaseer is op temas (waarvan baie die inhoud van die films gebruik) en hoofstukpunte. Dit bevat die MPEG 2-kodeerderfunksionaliteit wat nodig is om DVD-verenigbare inhoud te vervaardig. Elke nuwe weergawe het meer keuselystemas bevat. In iLife ’09 en iLife ’11 is iDVD nie opgedateer nie (behalwe vir ’n paar foutregstellings). Daar is geen ondersteuning vir die skryf van Blu-ray-skywe in die huidige weergawe van iDVD nie.

GarageBand is ’n musiek- en potgooiskeppingstoepassing wat meer as 1 000 voorafopgeneemde oudiolusse insluit vir gebruik in projekte. Die program ondersteun ook programmatuurinstrumente en invoering van werklike instrumente soos kitare en klawerborde. GarageBand 5.0 wat ingesluit is by iLife ’09 het die opsie gebied om voorafopgeneemde instrumentlesse, wat deur bekende kunstenaars gemaak is, te koop.

iWeb, wat vrygestel is by die Macworkd-kongres en Ekspo op 10 Januarie 2006, bied die moontlikheid om inhoud van die ander iLife-toepassings maklik te omskep in webblaaie deur gebruik te maak van Apple-ontwerpte sjablone met ’n een-klikoplaaifunksie na Apple se MobileMe-deeldiens. iWeb het ook gebruikers toegelaat om skakels na hul eie potgooie en fotogooie op die webblad te plaas. iWeb is die nuutste toevoeging tot die iLife-pakket. Dit is in Junie 2011 gestaak en word nie meer met nuwe Macs verskeep nie.

MobileMe Web-galery was ’n funksie wat ontwerp is vir maklike fotodeling direk vanuit die iLife-pakket. Dit het gebruikers toegelaat om gebeurtenisse of foto-albums te skep deur gebruik te maak van die Web-galery-funksie van hul MobileMe-rekening. Dit het besoekers toegang verleen tot die besigtiging van die gebruiker se foto’s.


</doc>
<doc id="65121" url="https://af.wikipedia.org/wiki?curid=65121" title="Aviation Traders Carvair">
Aviation Traders Carvair

Die Aviation Traders ATL-98 Carvair is 'n spesiale vragvliegtuig waarvan tussen 1961 en 1969 21 eksemplare deur die Britse vliegtuigvervaardiger "Aviation Traders Ltd." gebou is. Die "ATL-98 Corvair" kon 25 passasiers en vyf motors vervoer.

"Aviation Traders", 'n handelsonderneming vir vliegtuigonderdele, het die Amerikaanse passasiersvliegtuig "Douglas DC-4" as basis vir die "Carvair" gebruik en omgebou, waarby die bagasiedek verleng en die vliegtuigkajuit tot bo-op dié dek verskuif is.

In die laat 1950's het daar by Sir Freddie Laker se lugredery "Air Charter" (later "Channel Air Bridge") 'n behoefte ontstaan om motors saam met hul welvarende eienaars per vliegtuig na hul bestemmings anderkant van die Engelse Kanaal tussen Groot-Brittanje, Ierland en Frankryk te vervoer. Weens 'n styging in vragvolume het vliegtuie soos die "Bristol 170 Freighter" en "Superfreighter", wat destyds op dié lugvlugroetes ingespan is, te klein geraak.

Aangesien talle lugrederye DC-4-vliegtuie uitgefaseer en verkoop het, het "Aviation Traders Ltd." begin om hierdie masjiene aan te koop en om te bou. Die vliegtuigkajuit is met 2,08 m na bo verskuif en bo-op die bagasiedek geplaas wat nou met 'n lengte van 24,74 m en 'n maksimale hoogte van 2,03 m oor die hele vliegtuig gestrek het. Die vliegtuigromp is eweneens verleng.

Die omgeboude vliegtuig was 900 kg swaarder, maar hierdie gewigstoename is maklik met gewigsbesparings in die binneruimte gekompenseer. Die boeg kon met 'n hidrouliese klap geopen word om die vliegtuig te be- en ontlaai. Nadat met die ombouwerk vir die eerste vliegtuig teen 'n koste van aanvanklik sowat £105 000 in Oktober 1960 begin is, het toetsvlieënier D.B. Cartridge op 21 Junie 1961 die nooiensvlug van die "Carvair" voltooi. Dié benaming was 'n afkorting van "Car via Air".

Die eerste masjien (G-ANYB) is op 31 Maart 1962 amptelik toegelaat en deur die lugredery "British United Air Ferries" in diens geneem. Dit is byna vyftien jaar lank op vragroetes ingespan voordat die laaste vliegtuig op 1 Januarie 1977 uitgefaseer is.

Die "Carvair" het in 1964 sy verskyning in die James Bond-rolprent "Goldfinger" gemaak en is vanweë sy kenmerkende ontwerp hier later soms met Boeing se 747-makrostraler verwar. Die laasgenoemde vliegtuig is egter eers vanaf 1969 in diens geneem.

Tussen 1961 en 1969 is altesaam 21 "DC-4" vir lugrederye soos "Aer Lingus", "Aviaco", "Ansett-ANA", "British United Airways", "British Air Ferries", "Channel Air Bridge" en "Inter-Ocean Airways" omgebou. Die vervoer van motors oor die Engelse Kanaal is in 1973 gestaak, en die meeste lugrederye het hul "Carvairs" aan ander lugvragvervoerders dwarsoor die wêreld verkoop. Sewe masjiene het tussen 1962 en 2007 verongeluk, en in Januarie 2007 was nog drie "Carvairs" in diens, waarvan een elk by "Phoebus Apollo Aviation" in Germiston, Suid-Afrika, "Brooks Fuel" (N898AT) in Alaska en "Gator Global Flying Services" in Texas. 'n Verdere drie of vier masjiene is nie meer geskik om te vlieg nie.

Media


</doc>
<doc id="65122" url="https://af.wikipedia.org/wiki?curid=65122" title="Bylpik">
Bylpik

'n Bylpik is 'n veelsydige stuk handgereedskap en word gebruik om te grawe en te kap, soortgelyk aan 'n pik. Dit het 'n lang steel en 'n stewige kop, wat 'n bylblad en 'n dissel (snybylpik) of 'n pik en 'n dissel (kapbylpik) kombineer.

'n Bylpik het 'n steel, gewoonlik van hout, wat ongeveer 'n meter lank is. Die kop het twee punte, teenoor mekaar, en word geskei deur 'n oog in die middel; die kop van 'n bylpik weeg gewoonlik 1,5-3 kilogram. Die vorm van die kop bepaal die soort bylpik en hoe dit gebruik word:



Die steel van die bylpik pas in die ovaalvormige gat in die kop en word daar bevestig deur die kopkant van die steel teen 'n soliede oppervlak, soos 'n boomstomp, 'n klip of harde grond, te stamp. Die handvatsel kan verwyder word deur middel van 'n soortgelyke beweging, terwyl die kop vasgehou word. In die ooste van die Verenigde State, het bylpikstele dikwels 'n skroef onder die kop en parallel daarmee, om te voorkom dat die kop teen die handvatsel afgly; in die weste van die Verenigde State, waar gereedskap dikwels uitmekaargehaal word om vervoer te word, word dit gewoonlik nie gedoen nie.,

Bylpikke is "die veelsydigste gereedskap om met die hand te plant". Dit kan gebruik word om met die dissel in die grond in te kap en die grond na die gebruiker to te trek, wat 'n voor oopmaak waarin geplant kan word. Dit kan ook gebruik word om gate te grawe om in te plant en is besonder nuttig waar daar 'n dik laag saamgepakte sooie is. Dit kan uitputtend wees om 'n bylpik te gebruik weens die inspanning wat nodig is om die blad in the grond te slaan en omdat daar baie af- en vooroorgebuig word.

Die dissel van 'n bylpik is nuttig om te grawe of te skoffel, veral in harde grond.

Snybylpikke word in landelike Afrika gebruik om boomstompe uit landerye te verwyder, asook ongewenste piesangsuiers.

Bylpikke het 'n lang geskiedenis as 'n eenvoudige maar doeltreffende werktuig. Hulle vorm is reeds teen die Bronstyd in Klein-Asië en Antieke Griekeland vasgestel, en bylpikke was die stuk gereedskap wat die algemeenste in Bisantynse manuskripte van Hesiodos se "Werke en dae" verskyn.

Bylpikke wat van horing gemaak is, verskyn in die Laat-Mesolitiese tydperk in die Britse Eilande. Hulle is waarskynlik hoofsaaklik gebruik om te grawe en is moontlik verwant aan die opkoms van landbou. Bylpikke wat van walvisbeen gemaak is, is gebruik vir take soos die opsny van walviskarkasse deur die mense van Skotland en die Inuïete.



</doc>
<doc id="65123" url="https://af.wikipedia.org/wiki?curid=65123" title="Handgereedskap">
Handgereedskap

Handgereedskap is gereedskap wat gebruik word om werk te verrig aan 'n materiaal of 'n fisiese stelsel deur net die hande te gebruik. Handgereedskap kan gebruik word deur 'n mens se krag te gebruik, of elektriese krag. Omtrent elke soort gereedskap kan handgereedskap wees, en baie daarvan is aangepas as kraggereedskap, wat deur middel van motore aangedryf word en nie van mensekrag gebruik maak nie. 'n Paar voorbeelde van handgereedskap is hamers, moersleutels en beitels.



</doc>
<doc id="65124" url="https://af.wikipedia.org/wiki?curid=65124" title="Robin Gibb">
Robin Gibb

Robin Hugh Gibb, (22 Desember 1949 – 20 Mei 2012) was 'n Britse sanger en liedjieskrywer. Hy was lid van die Bee Gees, 'n internasionale bekende sanggroep wat hy saam met sy tweelingbroer, Maurice en ouer broer, Barry gestig het. Hy het ook 'n jonger broer gehad, Andy Gibb, wat 'n solosanger was.


</doc>
<doc id="65131" url="https://af.wikipedia.org/wiki?curid=65131" title="Mosfilm">
Mosfilm

Mosfilm (Russies: Мосфильм, məsˈfʲɨlʲm) is die oudste en grootste rolprentmaatskappy in die Russiese Federasie en word ook as die grootste rolspeler in die Europese rolprentbedryf beskou. Sy hoofkwartier in Moskou met 'n totale oppervlakte van 14 000 m² huisves dertien rolprentateljees wat onder die mees moderne in Europa gereken word. Hier word steeds sowat tagtig persent van alle Russiese rolprente vir die silwerdoek en televisiekanale asook televisie-advertensies en videosnitte van Russiese popsterre vervaardig.

Mosfilm se lang lys van produksies sluit - naas onvermydelike propaganda - sowel befaamde rolprente uit die Sowjet-tydperk in, waaronder die werke van bekende regisseurs soos Andrei Tarkofski en Sergei Eisenstein, asook "Rooi Wilde Weste"-rolprente, Akiro Koerosawa se koproduksie "Дерсу Узала" ("Dersoe Oezala") uit 1975 en die epiese werk "Война и Мир" ("Oorlog en vrede", 1968). In 2011 het Mosfilm begin om klassieke werke uit sy filmargiewe via 'n eie YouTub-kanaal vir die algemene publiek beskikbaar te stel.


</doc>
<doc id="65133" url="https://af.wikipedia.org/wiki?curid=65133" title="Umhlanga Rocks-vuurtoring">
Umhlanga Rocks-vuurtoring

Die Umhlanga Rocks-vuurtoring is in 1954 voltooi en staan op die strand by Umhlanga. Dit is onbeman en aktief. Die ronde betontoring is wit onder en rooi bo. Die vuurtoring is 21 m hoog en het 'n fokale vlak van 25 m bo die hoogwatermerk. 

Die toring het 'n elektriese lig van 600 000 CD, wat op 'n roterende stelsel gemonteer is en wat 24 seemyl ver gesien kan word, asook 'n vaste rooi lig. Die rooi lig stel skepe buite die Durbanhawe in staat om hul posisie te monitor. As die rooi lig gesien kan word, is die skip te naby aan die kus. 



</doc>
<doc id="65138" url="https://af.wikipedia.org/wiki?curid=65138" title="Richardsbaai-vuurtoring">
Richardsbaai-vuurtoring

Die Richardsbaai-vuurtoring is geleë op 'n steil oewer naby Meer en See, 3 km noordoos van Richardsbaai. Dit is in 1979 in gebruik geneem. Die vuurtoring is uniek aan die Suid-Afrikaanse kus vanweë sy buitengewone ontwerp. Dit is 'n 8 m hoë, vierkantige betontoring wat 'n 3 m hoë, ronde gedeelte ondersteun. Toegang tot die bokant van die toring is deur middel van 'n leer in die vierkantige deel. Die toring is wit geverf, met 'n fokale vlak van 72 m bo seevlak, en lewer drie wit flitse elke 15 sekondes. 



</doc>
<doc id="65139" url="https://af.wikipedia.org/wiki?curid=65139" title="Kaap Vidal-vuurtoring">
Kaap Vidal-vuurtoring

Die Kaap Vidal-vuurtoring is in 1985 opgerig ongeveer 35 km noordnoordoos van St. Lucia. Die vuurtoring is onbeman, aktief en geel – wat 'n goeie kontras skep met die groen bos daaragter.



</doc>
<doc id="65140" url="https://af.wikipedia.org/wiki?curid=65140" title="Kaap Hermes-vuurtoring">
Kaap Hermes-vuurtoring

Die Kaap Hermes-vuurtoring is in 1905 opgerig en is naby Port St. Johns. Die vuurtoring is beman en aktief.



</doc>
<doc id="65141" url="https://af.wikipedia.org/wiki?curid=65141" title="Kaap Morgan-vuurtoring">
Kaap Morgan-vuurtoring

Die Kaap Morgan-vuurtoring is in 1964 opgerig. Die vuurtoring is ongeveer 5 km oos van Morganbaai aan die Wildekus en is onbeman en aktief.



</doc>
<doc id="65142" url="https://af.wikipedia.org/wiki?curid=65142" title="Anglo-American-gebou-vuurtoring">
Anglo-American-gebou-vuurtoring

Die Anglo-American-gebou-vuurtoring is bo-op die 26ste verdieping van die Anglo American-gebou in die Durbanse waterfront. Die vuurtoring is in 1986 gebou en is onbeman en aktief.



</doc>
<doc id="65143" url="https://af.wikipedia.org/wiki?curid=65143" title="Bergadder">
Bergadder

Die Bergadder ("Bitis atropos") is 'n slang wat voorkom in die Kaapse Skiereiland, Sederberg, suidelike kusgebergtes, Drakensberg en Limpopo.

Die slang se kleur wissel van gryslof tot donkerbruin of swart met klein, driehoekige patrone op die lyf en 'n donker pylvomige patroon op die driehoekige kop. Die slange se lengte wissel van 30 - 60 cm. 

Die gif is senuvergiftigend (neurotoksies) met 'n spesifieke uitwerking op die optiese en gesigsenuwees. Dit veroorsaak 'n tydelike verlies van smaak en reuk, duiseligheid en ooglede wat hang. Slagoffers sterf nie van die gif nie maar mediese behandeling is nodig. Soos ander adders is die gif ook weefselvernietigend (sitotoksies).




</doc>
<doc id="65144" url="https://af.wikipedia.org/wiki?curid=65144" title="Alfabetiese lys van slange">
Alfabetiese lys van slange

Hier volg 'n alfabetiese lys van slange:
















</doc>
<doc id="65145" url="https://af.wikipedia.org/wiki?curid=65145" title="Ou Bluff-vuurtoring">
Ou Bluff-vuurtoring

Die Ou Bluff-vuurtoring, wat ook bekend gestaan het as die Port Natal-vuurtoring, was 'n 24 m (81 voet) hoë, ronde gietystertoring wat op 23 Januarie 1867 in gebruik geneem en later afgebreek is. Die vuurtoring was geleë op die Bluff, aan die noordekant van die ingang tot die Baai van Natal.

Die hoeksteen van die vuurtoring is op 22 November 1864 deur goewerneur John Scott gelê. Dit het bestaan uit honderd of meer geboë gietystersegmente van 'n halwe meter by een meter wat elk ongeveer 300 kg geweeg het. Die konstruksie het drie jaar geduur.

Die toring se eerste lamp was 'n oliebrander, waarmee die toring van 1867 tot 1922 ononderbroke diens gelewer het. In Julie 1922 is die oliebrander vervang met 'n petroleumverdampingsbrander wat ongeveer 150 000 CD gelewer het. Tien jaar later, op 15 September 1932, is die Bluff-vuurtoring geëlekrifiseer en die verdampingsbrander is vervang met 'n elektriese gloeilamp van 4 kW wat die ligkrag tot 3 000 000 CD verbeter het. Teen hierdie tyd was die oorspronklike gietystertoring baie verweer en het dit onveilig geword. Die vuurtoringingenieur, mnr. Harry Claude Cooper, het besluit om die toring met beton te omhul om dit veiliger te maak.

Met die uitbreek van die Tweede Wêreldoorlog is die kuswageenheid by die Bluff gemoderniseer. Op die oggend van 5 Mei 1938 het die Cape Garrison Artillery begin om hul 6 duim-kanonne te vuur vanaf 'n terrein naby die basis van die vuurtoring. Die gevaar het bestaan dat die vensters, asook die kwik wat in die optiese lense van vuurtorings voorkom, beskadig sou word. Mnr. Cooper het voorgestel dat twee kleiner, outomatiese vuurtorings op ander plekke opgerig word – die een op die terrein van die radiostasie by Brightonstrand en die ander noord van die Bluff.

Die Ou Bluff-vuurtoring is op 16 Oktober 1940 in onbruik gestel en in Junie 1941 afgebreek. Die twee nuwe torings is:




</doc>
<doc id="65148" url="https://af.wikipedia.org/wiki?curid=65148" title="MobileMe">
MobileMe

MobileMe (vroeër iTools en daarna .Mac) was ’n intekengebaseerde versameling van aanlyn dienste en sagteware wat deur Apple aangebied is. Dit is aanvanklik op 5 Januarie 2000 bekendgestel as "iTools", ’n gratis versameling van Internetgebaseerde dienste vir Mac OS 9 gebruikers. Op 17 Julie 2002 het Apple dit geherlanseer as ".Mac" toe dit ’n intekendiens geword het hoofsaaklik vir gebruikers met Mac OS X. Op 9 Julie 2008 het Apple die diens weer geherlanseer (tydens WWOK 2008) as "MobileMe" waar hulle begin fokus het op gebruikers met Windows, iPads, iPhones, iPod Touch’e en wat Mac OS X gebruik.

Op 24 Februarie 2011 het Apple opgehou om MobileMe by sy winkels aan te bied. MobileMe word ook nie meer deur herverkopers aangebied nie. Hierbenewens laat Apple ook nie nuwe intekenaars toe tot MobileMe nie. Tydens die iPhone-spesiale byeenkoms op 4 Oktober 2011 het Apple aangekondig dat hy op 12 Oktober 2011 iCloud sou lanseer om MobileMe vir nuwe gebruikers te vervang. MobileMe het tot 30 Junie 2012 aangehou funksioneer op welke datum die diens gestaak is.

iTools en .Mac is primêr ontwerp om Internetdienste aan Macintosh-eienaars te bied. Alle lede van iTools en .Mac het ’n spesiale "@mac.com" e-posadres ontvang wat die diens duidelik koppel aan Mac-hardeware. Met die vrystelling van die iPhone 3G in 2008 is die diens egter hernoem na MobileMe en het dit dienste begin lewer aan , iOS en Windows. Lede van MobileMe het ’n "@me.com" e-posadres gekry en is nie meer beperk tot Mac OS X-sagteware soos Mail en iCal nie en hulle kon toegang verkry tot persoonlike data op enige rekenaar wat aan die Internet verbind is deur gebruik te maak van die "me.com"-webkoppelvlak of ’n aantal ondersteunde toepassings, insluitend Microsoft Outlook mits die gebruiker weergawe 2003 of nuwer sou gebruik. Ondersteuning vir MobileMe is beskikbaar vir klets en telefoon.

MobileMe het gebruikers in staat gestel om die ligging van hul iPhone, iPod Touch of iPad via die webportaal by me.com op te spoor. ’n Gebruiker kan die toestel se benaderde ligging op ’n kaart (tesame met ’n sirkel wat die foutspeling insluit) sien en daarmee saam ’n boodskap na die toestel stuur, ’n geluid via die toestel laat klink (selfs indien dit op stilmodus gestel is), die wagwoord van die toestel verander, en die inhoud van die foon af verwyder. ’n Toep is ook deur Apple vrygestel wat gebruikers in staat stel om hul iPhone op te spoor op ’n ander toestel wat die iOS 4-sagteware het. Dié funksie is 10 Junie 2009 bekendgestel en is ingesluit in die iOS 3.0-sagtewareopdatering as ’n funksie vir MobileMe-gebruikers. Soek iPhone is gratis beskikbaar gestel saam met die iOS 4.2.1-sagtewareopdatering op 22 November 2010 maar slegs vir toestelle wat in 2010 bekendgestel is.

MobileMe het twee verskillende planne. Die "Indiwiduele" plan sluit 20 GG in vir e-pos en lêeropslag en 200 GG vir maandelikse data-oordrag. Die "Gesinspakket" het 40 GG opslagruimte met een 20 GG indiwiduele (primêre) en vier 5 GG subrekeninge waarvan elke subrekening sy eie e-posadres, aanlynopslagruimte en die gebruik van al die MobileMe funksies verkry. Gesinslede het ook ’n gedeelde vouer in hul iDisk waarin hulle toegang tot data onder hulself kan deel. Die primêre en subrekeninge het lees-/skryftoegang tot hierdie vouer en dit is beperk tot die beskikbare ruimte in die primêre gebruiker se iDisk.

Lede kan addisionele opslagruimte in 20 GG of 40 GG-pakkette koop maar die subrekeninge kan nie opgegradeer word nie. In ’n gesinsrekening word die hoeveelheid opslagruimte per rekening toegedeel.

Notas (van die Mail-toep op ’n Mac-rekenaar en die Notas-toep op die iPhone) word gesinkroniseer via die MobileMe-diens maar dit kan nie aanlyn besigtig of gewysig word nie. Taaklyste (wat vanuit die Mail-toep en die iCal-toep op ’n Mac-rekenaar beheer word) kan wel besigtig en gewysig word deur die MobileMe-webblad (onder die Kalender-oortjie) maar kan nie op ’n iPhone besigtig of gewysig word nie. Met die aankondiging van iOS 4 is die sikronisasie van Notas oor IMAP (insluitend MobileMe) geïmplementeer.

MobileMe behou ’n gesinkroniseerde adresboek en kalender deur van Push-IMAP gebruik te maak. Indien ’n gebruiker ’n kontak of kalenderinskrywing verander op een toestel sal dit outomaties na die MobileMe-bedieners gesinkroniseer word en van daar af na die gebruiker se ander toestelle. Ondersteunde toestelle sluit die iPhone, Adresboek en iCal op of Microsoft Outlook 2003 of nuwer op Microsoft Windows. Intekenkalenders in iCal op ’n Mac-rekenaar is nie sigbaar op die aanlyn MobileMe-diens nie (“Verjaardae” is egter aanlyn sigbaar aangesien die inligting vanaf die Adresboek kom eerder as CalDAV of iCalendar (.ics) intekenkalenders). Andersyds (voor die opdatering na iOS 4.3), op die iPhone, is “Verjaardae” van Kontakte op die iPhone nie sigbaar in die Kalender-toep nie (of op enige ander manier; tensy dit indiwidueel opgekyk word in Kontakte), maar intekenkalenders is sigbaar in Kalender deur dit toe te voeg deur Voorkeure>Mail, agendas en kontakte>Voeg rekening toe.

MobileMe het ’n openbare foto- en videogaleryfunksie. Foto’s en video’s kan opgelaai word in die webblaaier by "me.com", gesinkroniseer word deur iPhoto of Aperture op of vanaf die iPhone en iPod Touch. Gebruikers kan ook video’s oplaai terwyl gewerk word in toepassings wat beskikbaar is op die Mac, insluitend iPhoto en iMovie. MobileMe bied ook aan die gebruiker ’n e-posadres wat slegs gebruik word vir die oplaai van foto’s en video’s. Alle oplaaie deur besoekers aan die galery (hetsy deur die iPhone, iPod Touch, "me.com" of gestuur deur die toegewyste e-posadres) sla gesinkroniseer word met iPhoto of Aperture. Galerye kan op openbaar of privaat gestel word en kan met ’n wagwoord beskerm word — maar slegs deur iPhoto of iMovie op .

MobileMe bevat iDisk, ’n aanlynbergingsruimte wat beskikbaar is via ’n webblaaier by "me.com", deur die Finder in Mac OS X, deur verskeie toeps vir iOS of as ’n afstandskyf in Microsoft Windows. Dit laat ook deling van lêers toe deur ’n gegewe lêer te selekteer deur me.com/idisk of die iDisk iPhone-toep te gebruik en dan op die Deel-knoppie te klik wat ’n unieke skakel na die gekose lêer sal skep wat deur ’n wagwoord beskerm word en deur middel van e-pos gedeel kan word. ’n Ander manier waarop veelvuldige lêers gedeel kan word is deur dit in die iDisk Openbare Vouer te plaas wat ook deur ’n wagwoord beskerm kan word.

Gebruikers van Mac OS X v10.5 of nuwer kan die iLife ’08 of iLife ’09 of iLife ’11-toepassing iWeb gebruik om webblaaie te publiseer wat op hul MobileMe-rekening gedra word na ’n domeinnaam wat hulle beheer of na ’n blad op die "me.com"-webblad. Gebruikers sonder iWeb kan ook webblaaie publiseer deur lêers op die Web/Blaaie-vouer in die iDisk te berg. Die webgasheer ondersteun egter geen bedienertaal soos PHP of Apache nie.

MObileMe gebruik AJAX en Dynamic HTML om die voorkoms en gedrrag van ’n werkskermtoepassing binne die gebruiker se webblaaier te simuleer. Toepassings op "me.com" sluit Mail, Kontakte, Kalender, Galery, Soek iPhone en toegang tot iDisk in, tesame met ’n Rekeningafdeling. Die meeste van die me.com webtoepassings is gebou bo-op die oopbron SproutCore Javascript-raamwerk. Gebruikers kan ook funksies soos e-posskuilname of domeinname vir die iWeb-uitgeefunksie verstel.

Ondersteunde webblaaiers vir "me.com" is Safari 3.1 of nuwer (Mac OS X en Windows), Firefox 3.5 of nuwer (Mac OS X en Windows) en Internet Explorer 7 en Internet Explorer 8 (Windows), Safari 3.0 en Firefox 3.0 kan die webtoepassings hanteer maar dit is nie ten volle ondersteun nie.

MobileMe is toeganklik vir Linux deur Firefox 3 ten spyte van ’n waarskuwing wat opspring wanneer die gebruiker aanmeld. Dieselfde geld vir wanneer die Konqueror-webblaaier gebruik op Linux gebruik word, maar dit is nog nie deur Apple bevestig nie.

Gebruikers wat hul MobileMe-data met ’n nie-Apple-rekenaar wil sinkroniseer moet die MobileMe beheerpaneel aflaai. Om dit te installeer moet die gebruiker eers die nuutste weergawe van iTunes aflaai en installeer. Na die installasie teken die gebruiker deur die beheerpaneel in deur sy gebruikersnaam en wagwoord en kan hulle sinkroniseerverstellings vir kontakte, kalenders en boekmerke beheer en iDisk-verstellings soos openbare vouertoegang, soortgelyk aan die MobileMe voorkeurepaneel wat in ingebou is.

MobileMe Mail Beta is op 13 Mei 2010 vrygestel. MobileMe Mail Beta sluit baie nuwe funksies in soos die toevoeging van foto’s, verandering van lettertipe, breëskermbeskouing en vele meer. Dit is op 18 Junie 2010 as ’n finale weergawe vrygestel.

MobileMe Kalender Beta is op 6 Julie 2010 vrygestel. MobileMe Kalender Beta sluit ’n nuwe webtoepassing by me.com met herontwerpte dag-, week- en maandbeskouings asook ’n nuwe lysbeskouing om makliker deur gebeure te blaai. Werkverrigting is ook verbeter. Dit bevat ook ’n nuwe deel-opsie wat uitgenooide gebruikers toelaat om ’n gedeelde kalender te wysig. Dit ondersteun uitnodigings deur RSVP’s wat ’n e-pos na uitgenooide persone stuur. Die uitgenooide antwoord deur te klik op ’n eenvoudige skakel (hulle hoef nie MobileMe-gebruikers te wees nie). Dit ondersteun ook CalDAV-standaard vir verenigbaarheid met veelvuldige toestelle. Met hierdie opdaterings het verminderde funksionaliteit gevolg. Die moontlikheid om iCal-kalenders as opbenbare sigbare webblaaie te publiseer is verwyder. Gebruikers wat ’n kalender wou besigtig moet nou handmatig inteken met ’n CalDAV-verenigbare kalendertoestel. Verenigbaarheid met Microsoft Outlook het ook ’n knou gekry aangesien Outlook-gebruikers nie meer hul primêre Outlook-kalender kan sinkroniseer met ’n MobileMe-kalender nie; die enigste manier om MobileMe met Outlook te sinkroniseer is om ’n MobileMe-kalender deur CalDAV ingeskakel te hê. Dit beteken dat ’n MobileMe-kalender altyd deur Outlook beskou word as ’n sekondêre kalender en wekkers en kennisgewings werk nie.

Die onderstaande tabel bevat die koste wat Apple gehef het voordat die verkope op 6 Junie 2011 gestaak is ter voorbereiding van die skuif na iCloud. Gebruikers word tans aangemoedig om die MobileMe-dienste in iCloud te gebruik (rekeningmigrasie sal buitendien outomaties geskied), maar hulle kan voortgaan om hul MobileMe-dienste te gebruik en die me.com-webblad te gebruik totdat dit op 30 Junie 2012 gesluit sal word. Gebruikers wat MobileMe wil kanselleer—en gevolglik alle dienste staak—kan ’n volle terugbetaling kry indien hulle dit binne 45 dae van 6 Junie 2011, of pro-rata terugbetalings indien dit 46 dae of langer gekoop het. Dit is egter onduidelik of die terugbetalings sal voortgaan wanneer die iCloud-diens gelanseer is.
Met die uitsondering van Switserland: € 70.25 / € 105.82
(Pryse verkry vanaf www.apple.com/mobileme op 16 April 2010).

MobileMe, soos .Mac en iTools voor dit, is nouliks geïntegreer met . Deur oor ’n MobileMe-rekening te beskik word die funksionaliteit van baie programme uitgebrei, hoofsaaklik binne die iLife-pakket. iDisk kan naamlik gemonteer word soos enige ander volume op die -werkskerm. Verder is dit moontlik om die openbare deel van ’n ander gebruiker se iDisk te monteer. Die meganisme was een van die vroeë maniere waarop gratis sagteware as deel van .Mac verkry kon word. ’n Mens kan ook lêers opstel om na ’n iDisk wat van lyn af is te laai wat dan gelaai word sodra die iDisk gekoppel word. iDisk word beheer vanuit die “Gaan”-keuselys in die Finder.

Hierbenewens kan enige Adresboekinskrywings, iCal-gebeure en taaklyste, Safari-boekmerke en sleutels, e-posrekeninge, e-posreëls, e-poshandtekeninge en slim posbusse met die iDisk gesinkroniseer word en laat dit maklike sinkronisasie tussen veelvuldige rekenaars toe. iWeb laat gebruikers webblaaie skep wat na die iDisk opgelaai en gepubliseer kan word. iPhoto kan gebruik word vir een-klik webpublisering van foto-albums. iCal kan gebruik word om kalenders op die web te publiseer. Rugsteunsagteware kan gebruik word om rugsteunkopieë van iDisk of lokale media te maak.

Met die voorafgaande .Mac-diens kon die biblioteke van iMovie, iPhoto, GarageBand en iTunes maklik na enige iDisk opgelaai word (onderhewig aan verskeie lisensiëringsooreenkomste).

MobileMe integreer met verskeie toeps op die iPhone, iPad en iPod Touch. Dit sluit iCal-sinkronisering met Kalender, Adresboek-sinkronisering met Kontakte, Mail- en Safari-boekmerksinkronisering oor verskeie toestelle in. Apple het later die iDisk-toepassing vir die iPhone en iPod Touch bekendgestel, wat dit makliker maak vir gebruikers om toegang tot hul iDisk-inhoud op ’n iPhone of iPod Touch te verkry. In Augustus 2010 het Apple ’n funksie bekendgestel wat gebruikers in staat stel om musiek wat op hul iDisks geberg is, via hul toestelle te speel. Daar is ook ’n universele toepassing vir iPhone, iPad en iPod Touch wat afstandstoegang na die Soek iPhone-funksie bied.

Daar is openbare subdomeintoegangspunte vir elke MobileMe-gebruiker se indiwiduele rekeningfunksies. Dit bied direkte openbare webtoegang tot elke MobileMe-gebruiker se rekening, via direkte skakels na elke funksie; Galery, Openbare vouer, gepubliseerde webblad (en gepubliseerde kalenders wat later verwyder is).


Die oorspronklike versameling van Internetsagteware en dienste wat nou as MobileMe bekendstaan, het aanvanklik iTools geheet. Dit is by die Macworld Ekspo in San Francisco gekendgestel op 5 Januarie 2000 en is gratis aan Macintosh-gebruikers gebied.

Dienste wat deur iTools gebied is het die eerste beskikbaarheid van "@mac.com"-e-posadresse ingesluit wat slegs toeganklik was deur ’n e-poskliënt soos Outlook Express; iCards, ’n gratis groetekaartdiens; iReview, ’n versameling van resensies van gewilde webblaaie; HomePage, ’n gratis webbladpubliseringsdiens; die eerste weergawe van iDisk, ’n aanlyn databergingsdiens; en KidSafe, ’n register van gasingsvriendelike webblaaie.

iTools was hoofsaaklik uniek tot Mac en het slegs beperkte, breëbasis tegniese ondersteuning gebied. Sommige van die iTools-funksies was egter toeganklik via nie-Mac platforms alhoewel ’n Mac nodig was om ’n rekening te skep.

Om HomePage te wysig kon ’n mens byvoorbeeld van ’n webblaaier op Windows of Linux gebruik maak.

Hoewel die oorspronklike weergawe van iDisk AppleShare IP vir vervoer gebruik en het vereis het, is dit uiteindelik opgedateer om WebDAV-tegnologie te gebruik en is daardeur oopgestel vir nie-Mac bedyfstelsels. Apple het selfs ’n toepassing vir gebruik op Windows XP aangebied.

Die e-posdiens het slegs IMAP-toegang gebied.

Soos wat die koste gestyg het, hoofsaaklik weens iDisk-bergingsruimte, die groot navraag vir "@mac.com"-e-posadresse en toenemende ondersteuningsbehoeftes, is iTools hernoem na .Mac by die Macworld Ekspo New York op 17 Julie 2002. Dit het nou ’n intekengebaseerde dienstepakket geword met ’n toegewysde tegniese ondersteuningspan.

Die nuwe .Mac het verskeie funksies aan intekenaars gebied, insluitend opgegradeerde weergawes van HomePage, die persoonlike webgasheerdiens, iDisk, die aanlyn skyfbergingsdiens; "@mac.com", die e-posdiensverskaffer wat POP en IMAP-protokols gebied het; en iCards, die aanlyn groetekaartjiediens. Nuwe dienste wat op .Mac gebied is het Rugsteunsagteware, ’n persoonlike rugsteunoplossing wat gebruikers toelaat om data na hul iDisk of ’n CD of DVD te argiveer; en McAfee Virex, ’n antivirusprogram wat op 15 Junie 2005 aan gebruikers gegee is.

Op 17 September 2002 het Apple aangekondig dat meer as 100,000 mense ingeskryf het op .Mac sedert die lansering daarvan vroeër die jaar. Bestaande iTools-rekeninge is oorgeplaas na .Mac-rekeninge gedurende ’n gratis toetsperiode wat op 30 September 2002 geëindig het. Hierdie skuif het gemengde reaksie by Mac-gebruikers ontlok met sommige wat gevoel het dat .Mac te duur is.

.Mac het soms nuwe funksies bygekry. In Oktober 2006 het Apple ’n opdatering van sy .Mac Posdiens gelanseer met die koppelvlak wat grootliks ooreengestem het met Mac OS X Mail. Die nuwe funksionaliteit is gebou op AJAX en het sleep-en-neersit-funksies, ’n intyds opgedateerde driedelige verdeling en die moontlikheid om panele se grootte aan te pas, bevat. v10.5 het .Mac gebruik om dinamiese DNS-dienste vir sy Teryg na my Mac-funksie, ’n afstandswerkskermdiens, te gebruik.

Op 7 Augustus 2007 het Apple se HUB, Steve Jobs, nuwe funksies vir .Mac aangekondig insluitend ’n nuwe Webgalery-funksie soortgelyk aan ’n kombinasie van Flickr en YouTube. Elke .Mac-rekening het nou met 10 GG bergingspasie gekom wat verdeel kon word tussen e-posberging vir ’n "@mac.com" e-posadres en die gebruiker se iDisk. ’n Rekeningvoorkeur het elke gebruiker in staat gestel om te bepaal hoeveel bergingspasie aan elke diens afgestaan kon word. Gebruikers wat bykomende spasie wou hê kon tot soveel as 30 GG koop teen ’n jaarlikse bedrag. Die bergingspasie vir e-pos en iDisk kon op enige manier gebruik word waarop die gebruiker dit wou hê, mits dit in ooreenstemming is met .Mac se lisensie.

.Mac is ook aangebied in ’n verpakte weergawe wat in winkels en aanlyn beskikbaar was (as ’n fisiese produk). Die pakket het ’n aktiveringskode bevat wat ingesleutel kon word wanneer ’n intekening geregistreer of hernu sou word.

Aanvanklike gerugte oor ’n nuwe diens was .Mac sou vervang het in Junie 2008 ontstaan toe Apple die "me.com" domeinnaam gekoop het. By WWOK op 9 Junie 2008 het Apple aangekondig dat .Mac vervang sou word met MobileMe. Dit is op 9 Julie 2008 bekend gestel: "mac.com" is daardie dag tussen 20:00 en 24:00 afgehaal en die MobileMe-diens is tussen 20:00 en 02:00 die volgende dag geaktiveer (albei op Amerikaanse Weskustyd). MobileMe is kort daarna ook afgehaal en gebruikers is na ’n inligtingsblad verwys, waar dear geen intekenopsie was nie. Na etlike ure van onreëlmatige diens het MobileMe amptelik aanlyn gekom op 11 Julie 2008.

Verskeie funksies van .Mac is laat vaar na die oorskakeling na MobileMe:

Die lansering van MobileMe is deur verskeie probleme geteister. MobileMe, as ’n .Mac-opvolger, is aanvanklik gekritiseer omdat dit onstabiel was en omdat dit sinkroniseringsprobleme gehad het. Gebruikers het gekla dat hulle nie toegang tot enige van die Mail-funksies kon kry nie. Die vermoede was dat dit verband hou met die oorskakeling van .Mac na MobileMe. Die gratis proef van MobileMe het sommige Europese en Australiese intekenaars se kredietkaarte gehef, wat daartoe gelei het dat Apple terugbetalings moes doen en die gratis proef met vier maande verleng. As gevolg van die probleme om .Mac-rekeninge oor te skakel en ander probleme, het Apple ’n status-nuusblad geskep en die ondersteuningsblad vernuwe.

Aanvanklike weergawes van die Windows MobileMe-beheerpaneel het sinkronisering van korporatiewe Outlook-rekeninge met MobileMe toegelaat. ’n Opdatering van die beheerpaneel in middel 2008 het die sinkroniseringsvermoë van Outlook met MobileMe verwyder wanneer Outlook gebruik maak van Microsoft Exchange Server se Kalenders en Kontakte. Volgens Apple-ondersteuning is dit so ontwerp en nie ’n fout wat reggestel gaan word nie. Daar was ook geen ondersteuning vir die sinkronisering van alleenstaande Outlook-take en notas met MobileMe nie.

In Mei 2011 het "Fortune"-tydskrif berig dat gedurende die Amerikaanse somer van 2008, nadat MobileMe hoofsaaklik negatiewe reaksie ontlok het, Steve Jobs die span van MobileMe na die ouditorium van die Stadsaal by Oneindige Lus 4 ontbied het. Nadat hy hulle gevra het “wat MobileMe veronderstel is om te doen”, en iemand daarop geantwoord het, Jobs teruggeskiet het met “hoekom de fok gebeur dit dan nie?”.

In ’n interne e-pos wat op 4 Augustus 2008 na Apple-werknemers gestuur is, het Jobs erken dat die lansering van MobileMe te vroeg was en “nie op Apple se standaard was nie”. Hy het geskryf dat “dit ’n fout was om MobileMe op dieselfde tyd as die iPhone 3G, iPhone 2.0-sagteware en die Toepwinkel bekend te stel”. Op 18 Augustus 2008 is aangekondig dat intekenaars van MobileMe ’n verlenging van 60 dae sou kry saam met die vroeëre verlenging van een maand.

Vanaf vroeg 2011is MobileMe nie meer in Apple-winkels verkoop nie, daar is stelselmatig opgehou om die produk na derde partye te verskeep en vanaf 6 Junie 2011 kon gebruikers nie meer op die MobileMe-diens via Apple se webblad inteken of dit hernieu nie. Op 6 Junie 2011, by WWOK 2011 is bekend gemaak dat iCloud iewers later in die jaar vrygestel sou word, dat die totale MobileMe-diens (wat sou ophou om te funksioneer) daardeur vervang sou word en dat MobileMe en iCloud gelyktydig sou werk tot 30 Junie 2012, wanneer MobileMe onttrek sou word. As gevolg van die persepsie dat MobileMe misluk het, het Steve Jobs kritiek verwag op sy aanspraak dat iCloud “net werk”, waarop hy retories gevra het “Waarom moet ek hulle glo? Hulle het dan MobileMe na my gebring!”. 

Op 12 Oktober 2011, saam met die bekendstelling van iOS 5, is iCloud aan nuwe gebruikers bekendgestel, met huidige MobileMe-gebruikers wat tot 30 Junie 2012 gehad het om die skuif na iCloud te maak voordat MobileMe permanent beëindig sou word. In byvoeging tot MobileMe se e-pos- en kalenderdienste, sinkroniseer iCloud lêers oor veelvuldige toestelle. Soos belowe by WWOK 2011, het Apple die diens in die Amerikaanse herfs van 2011 begin en aan elke Mac OS X Lion of iOS 5-gebruiker 5 GG gratis bergspasie vir die basiese diens gebied, met addisionele datapakkette wat te koop aangebied is. "@me.com" is behou as die verstek e-posadres vir nuwe iCloud-gebruikers.



</doc>
<doc id="65150" url="https://af.wikipedia.org/wiki?curid=65150" title="Bee Gees">
Bee Gees

Die Bee Gees is Australiese popgroep wat groot sukses in die 1960's en 1970’s behaal het. Die groep het bestaan uit die drie Gibbs-broers, Barry, Maurice en Robin Gibb. Die Bee Gees se totale verkope was meer as 200 miljoen albums wat hulle in uitgelese geselskap soos "Pink Floyd" en "The Rolling Stones" plaas. Naas The Beatles word hulle as die beste Britse liedjieskrywers beskou.

Die groep maak hul deurbraak in 1967 in Engeland met die nommer-een treffer, "Massachusetts". Hulle word veral onthou vir die musiek van die fliek "Saturday Night Fever", wat hulle self geskryf én gesing het. Met hulle hoë stemme en vibrato- en falsetto-harmonieë het hulle treffers soos "Jive Talkin’" , "Staying Alive", "How Deep Is Your Love" en "Night Fever" opgelewer.

Die groep is om die tweeling Robin Gibb (1949–2012, sang) en Maurice Gibb (1949–2003, sang, baskitaar en klawerbord) en hul ouder broer Barry Gibb (1946, kitaar en sang) gebou. Hulle is almal op die Maneiland aan die Britse kus gebore.

In die laat 1950s emigreer hulle na Australië, waar hulle hul musiekloopbaan begin. In Januarie 1967 keer hulle na die Verenigde Koninkryk terug, waar hulle roem verwerf. In 1975 trek die broers na Florida in die Verenigde State van Amerika, waar hulle gewoon en albums opgeneem het.

Maurice is in 2003 oorlede en Robin op 20 Mei 2012.



</doc>
<doc id="65151" url="https://af.wikipedia.org/wiki?curid=65151" title="Boskobra">
Boskobra

Die Boskobra ("Naja melanoleuca") is 'n slang wat voorkom in die bosstreke van KwaZulu-Natal.

Die slang is geelbruin van kleur met donkerder kolle op die rug en lyf met 'n swart stert. Die pens is roomkleurig of geel en die skubbe blink. Die slang maak 'n bakkop wanneer dit bedreig word en word tussen 1.5 - 2.2 lank.

Die gif is senuvergiftigend en onmiddellike behandeling is nodig anders sterf die pasiënt weens verlamming of versmoring. 'n Teengif is beskikbaar.

Die slang word maklik met die Swartmamba verwar en is ook 'n goeie swemmer.




</doc>
<doc id="65153" url="https://af.wikipedia.org/wiki?curid=65153" title="Gaboenadder">
Gaboenadder

Die gaboenadder ("Bitis gabonica") is 'n slang wat in die noordoostelike kusgebied van KwaZulu-Natal voorkom.

Die slang is bruin, pienk of perserig van kleur met geometriese patrone op die lyf wat kleurryker is as die van die pofadder. Die kop is driehoekig en die slang word 0.9 – 1.8 m lank.

Die gif is sitotoksies d.w.s. weefselvernietigend. Die slang spuit meer gif in sy slagoffer as die pofadder. Mediese behandeling is onmiddellik nodig anders sterf die slagoffer. 'n Teengif is beskikbaar.




</doc>
<doc id="65155" url="https://af.wikipedia.org/wiki?curid=65155" title="Geelslang">
Geelslang

Die Geelslang ("Naja nivea") is 'n slang wat voorkom in die Wes-Kaap, Noord-Kaap, Vrystaat en Oos-Kaap. Die slang word ook die "koperkapel" of "Kaapse kobra" genoem.

Die slang se kleur wissel van geel tot geelbruin gevlek met donker kolle en donker rooierig bruin. Jong slange het 'n donker keelband wat ligter word namate hulle volwasse raak. Die geelslang maak ook sy kop bak wanneer hy bedreig word en sy lengte wissel van 1.2 – 2 m.

Die gif is senuvergiftend en onmiddellike behandeling is nodig anders sterf die slagoffer weens verlamming en versmoring. 'n Teengif is beskikbaar.




</doc>
<doc id="65158" url="https://af.wikipedia.org/wiki?curid=65158" title="Groenmamba">
Groenmamba

Die Groenmamba ("Dendroaspis angusticeps") is 'n slang wat meestal woon in die kusstreke van Suider-Oos-Afrika. Die slang leef in bome en word dikwels vir 'n boomslang aangesien. 

Die jong slange is blougroen en volwasse slange is heldergroen met 'n ligter pens. Die slang word 1.8 - 2.5 m lank. Hierdie mamba is kleiner, skuwer en minder aggressief as die swartmamba. Hy word gemiddeld 2 m lank. 

Die kleur van die volwasse dier wissel van heldergroen tot geelgroen, terwyl jong diere blouerig-groen is. Sy gif is nie heeltemal so gevaarlik so os die van die swartmamba nie en hy is minder geneig om aan te val. Groenmambas is feitlik uitsluitend boomlewend en word selde buite dig beboste, klam gebiede aangetref. In Suid-Afrika kom hulle veral in Natal voor. Die prooi bestaan uit voëls, klein boomlewende diere en eiers. 

Hulle lê hut eiers in hol boomstamme of op die grond tussen blare en gras. Ander mambas In Wes-Afrika word 2 ander mambaspesies aangetref, naamlik Jameson se mamba ("Dendroaspis jamesonii") en die westelike groenmamba ("Dendroaspis viridis" ). Eersgenoemde is olyfgroen of swarterig en laasgenoemde groen en geel gespikkel. Albei is boomlewend en kom hoofsaaklik in woude voor. 

Die gif is senuvergiftend. Die slagoffer moet onmiddellik behandel word anders sterf hy weens verlamming en versmoring. 'n Teengif is beskikbaar.





</doc>
<doc id="65159" url="https://af.wikipedia.org/wiki?curid=65159" title="North Sand Bluff-vuurtoring">
North Sand Bluff-vuurtoring

Die North Sand Bluff-vuurtoring is 'n ten volle outomatiese vuurtoring geleë in Port Edward, aan die Natalse Suidkus net noord van die Mtamvunarivier. Die oorspronklike aluminium-tralietoring is in 1968 in gebruik geneem en in 1999 vervang met 'n betontoring. 

Dit is 'n 22 m (72 voet) hoë, ronde toring, met 'n fokale vlak van 38 m (125 voet). Dit lewer twee wit flitse, 3 sekondes uitmekaar, elke 10 sekondes. 



</doc>
<doc id="65160" url="https://af.wikipedia.org/wiki?curid=65160" title="Rinkhals">
Rinkhals

Die Rinkhals ("Hemachatus haemachatus") is 'n slang wat voorkom in die Wes-Kaap, Oos-Kaap, Gauteng, Mpumalanga, Vrystaat, Noordwes en KwaZulu-Natal. 

Die rinkhals is 'n baie giftige slang wat sy git by voorkeur na die vyand se oë spoeg, wat permanente blindheid tot gevolg kan hê. Die rinkhals behoort tot die kobrafamilie ("Elapidae") en is endemies in Suider-Afrika. Aangesien die rinkhals ("Hemachatus haemachatus") hom net soos egte kobras (genus "Naja") kan oprig en sy nek "bak" kan maak, word hy dikwels met die slange verwar. 

Rinkhalse het egter gekielde skubbe, terwyl die skubbe van kobras glad is. Sy vernaamste uiterlike kenmerk is die een of meer wit dwarsbande aan die onderkant van die nek, wat duidelik sigbaar is as hy hom oprig. Die kleur van rinkhalse wissel van streek tot streek. Sommige is egalig bruin tot swart, terwyl ander ook ligte of donker kolle en dwarsbande het. Die gemiddelde lengte is sowat 1 m, maar slange van net langer as 1,5 m is al aangetref. 

Die rinkhals het net een paar giftande in die bokaak, sonder enige ander tande. Die giftande is egter die beste aangepas van die van alle Kobraägtiges (familie "Elapidae"), aangesien die gif uitgespoeg kan word. Die gifkanaal maak 'n reghoekige draai, sodat die gif eers vorentoe en dan na bo uitgestoot word. Dit word altyd na die oë van die vyand gemik en het 'n trefafstand van bykans 2,5 m. 

Die gif verblind die vyand onmiddellik en kan permanente blindheid veroorsaak as dit nie dadelik uitgewas word nie. Wanneer 'n rinkhals bedreig voel en nie kan ontsnap nie, neem hy dikwels 'n skyndoodhouding aan en laat dan soms toe dat hy aangeraak en selfs opgetel word. In teenstelling met kobras is rinkhalse lewendbarend (vivipaar) en 20 tot 30 kleintjies word gewoonlik laat in die somer gebore. 

Hulle is feitlik onmiddellik selfstandig en hul gifkliere is reeds ten voile ontwikkel. Met uitsondering van 'n geïsoleerde bevolking in die distrik Inyanga van Zimbabwe is rinkhalse endemies in Suid-Afrika suid van 25° Suiderbreedte en veral volop op die Hoëveld. 

Die slang se kleure wissel van olyf tot donkerbruin met twee of drie kruisstroke oor die keel. Die slang word 1 - 1.5m lank.

Die gif is neurotoksies (senuvergiftigend). Dit beteken dat die gif jou senuweestelsel aantas. Neurotoksiese gif laat jou slaperig en deurmekaar voel. Dit kan ook veroorsaak dat jy ophou asemhaal. Die slang kan gif tot 2.4 m ver spoeg en maak 'n sisgeluid wanneer hy spoeg. 'n Teengif is beskikbaar.




</doc>
<doc id="65161" url="https://af.wikipedia.org/wiki?curid=65161" title="Mosambiekse spoegkobra">
Mosambiekse spoegkobra

Die Mosambiekse spoegkobra ("Naja mossambica") is 'n giftige slang wat in Mpumalanga, Limpopo en KwaZulu-Natal voorkom. 

Die slang se kleur is ligbruin of liggrys. Elke skub is donker omlyn. Die buik is pienk of geel met donker kruisstroke en daar is kolle op die keel. Die slang word 1 - 1,5 m lank. 

Die gif is sitotoksies, d.w.s. weefselvernietigend, en is nie lewensgevaarlik nie. Onmiddellike behandeling is nodig anders vind weefselverlies plaas wat veloorplantings kan noodsaak. Die Mosambiekse spoegkobra kan sy gif tot 2 meter ver spoeg. Die gif moet dadelik uit die oë gewas word. 'n Teengif is beskikbaar.




</doc>
<doc id="65164" url="https://af.wikipedia.org/wiki?curid=65164" title="Swartmamba">
Swartmamba

Die Swartmamba ("Dendroaspis polylepis") is 'n uiters giftige slang wat inheems is aan dele van Afrika suid van die Sahara. 

Die slang is olyfgroen of grys met 'n liggroen pens met donker kolle. Jong slange is ligter van kleur as volwasse slange. Die slang maak sy kop bak wanneer dit bedreig word. Die slang word 2,5 - 4,5 m lank. Anders as wat sy naam aandui, is die swartmamba nooit heeltemal swart nie: sy kleur wissel van olyfgroen tot donkerbruin aan die bokant en gryserig op die pens. 

Hierdie mamba is een van die grootste giftige stange van Afrika en ook die mees gevreesde. Hy word gemiddeld sowat 3 m lank, maar slange van tot 4,3 m is al teëgekom. Sy byt is feitlik altyd dodelik as dit nie onmiddellik behandel word nie. 'n Volwasse swartmamba het ŉ minimumkapasiteit van 20 druppels gif per giftand, waarvan 2 druppels reeds 'n dodelike dosis vir die mens is. 

Sy veglustigheid en aggressiwiteit word dikwels oordryf, maar as hy gekonfronteer word, val hy gewoonlik aan, veral tydens paartyd. Hy kan byna die helfte van sy voorlyf oplig en pik blitsvinnig. Aanvalle word dikwels deur 'n gesis voorafgegaan. In Suid-Afrika word die swartmamba hoofsaaklik in die bosveld en laeveldgebiede van Transvaal en in Natal aangetref en leef hy in verlate gate, termiethope en tussen die klippe op koppies. 

Sy verblyfplek is min of meer permanent. Hy is baie rats en is ewe tuis op die grond as in bome. Die prooi bestaan hoofsaaklik uit voëls en klein soogdiere soos knaagdiere en dassies. Tussen 12 en 14 eiers word in die somer gelê. Die kleintjies is sowat 50 cm lank wanneer hulle uitbroei en kan reeds 'n klein prooi vang wanneer hulle slegs enkele ure oud is. 

Die gif is senuvergiftigend. Die slang pik 'n paar keer na mekaar en die gif werk vinnig. Onmiddellike behandeling is nodig anders sterf die slagoffer weens verlamming en versmoring. 'n Teengif is beskikbaar. 

Die swartmamba is een van die dodelikste slange in die wêreld en is die langste giftige slang in Afrika. Indien 'n swartmamba teëgekom word moet daar stadig en versigtig agteruit beweeg word. Skielike beweging sal die slang vinnig en baie kere laat pik. Die slang kan teen 'n spoed van 20 km/h voortbeweeg.




</doc>
<doc id="65165" url="https://af.wikipedia.org/wiki?curid=65165" title="Swartspoegkobra">
Swartspoegkobra

Die Swartspoegkobra ("Naja nigricollis woodi") is 'n slang wat voorkom in die Weskus en die Karoo. 

Die onvolwasse slang is grys met 'n swart kop en die volwasse slang is swart. Die slang maak sy kop bak wanneer hy bedreig word. Die slang word 1.2 - 2 m lank.

Die gif is sitotoksies d.w.s. weefselvernietigend en ernstige weefselskade kan voorkom. 'n Teengif is beskikbaar.




</doc>
<doc id="65168" url="https://af.wikipedia.org/wiki?curid=65168" title="Arbeider en Kolchoswerkster">
Arbeider en Kolchoswerkster

Arbeider en Kolchoswerkster (Russies: Рабо́чий и колхо́зница, "Rabotsji i Kolchoznitsa") is 'n Sowjet-Russiese standbeeld van monumentele afmetings wat met sy simboliek - 'n manlike en 'n vroulike figuur wat 'n hamer en 'n sekel (☭) omhoog hou en sodoende die hamer-en-sekel-simbool vorm - die ideale van die Sowjet-tydperk versinnebeeld.

Die monument van vlekvrye staal met 'n hoogte van 24,5 m is deur die bekende Sowjet-Russiese beeldhoueres Vera Moechina (1889–1953) ter geleentheid van die "Exposition Internationale des Arts et Techniques dans la Vie Moderne" ("Internasionale Uitstalling van Kuns en Tegnologie in die moderne lewe") geskep wat in 1937 in die Franse hoofstad Parys gehou is. Die standbeeld is later na Moskou geneem.

Kunshistories gesien is "Arbeider en Kolchoswerkster" 'n kunswerk wat sowel by die Sosialistiese realisme asook die Art Deco-stylperiode gereken.


</doc>
<doc id="65169" url="https://af.wikipedia.org/wiki?curid=65169" title="Voëleiland, Algoabaai">
Voëleiland, Algoabaai

Voëleiland is 'n eiland in Algoabaai.

Die argipel rondom Voëleiland (plaaslik altyd bekend as Bird Island) by 33º 50' 26″ suid en 26º 17' 10″ oos lê aan die oostelike kant van Algoabaai, 65 km oos van Port Elizabeth, 'n 8 km van Woody Cape in die distrik van Alexandria en 'n 40 km oos van die St. Croix-eilandgroep. Die eilande is deel van die Addo-Olifant Nasionale Park.

Saam met Bird Island is daar die eilandjies Seal en Stag en die rotspunte West Rock, Black Rock, North Patch, East Reef en Doddington. Bird Island is die grootste van al die eilandjies in Algoabaai. Dit is 1,9 ha groot en sy hoogste punt is maar 9 m bo seevlak. Seal lê 360 m verder noord en het 'n oppervlakte van net meer as 'n ½ha. Stag is slegs 'n tiende hektaar groot en lê 320 m noordwes van Bird Island.

Die plantegroei op al die eilandjies is uiters karig. Bird Island is slegs een van die ses broeiplekke in die wêreld van die witmalgas ("Morus capensis"). Die 200 000 malgasse is die grootste bevolking van hul soort in die wêreld. Daar is meer as 5 000 van die bedreigde Afrika-pikkewyne. Ook tref 'n mens op die eilandjies aan die swartrugmeeu ("Larus dominicanus"), swarttobie ("Haematopus moquini"), grysborssterretjie ("Sterna vittata") en die Kaapse pelsrob ("Arctocephalus pusillus"). In die see rondom die eilande is baie haaie.

In Augustus 2018 het die boek "Die seuns van Bird Island" verskyn waarin beweer word dat vooraanstaande Suid-Afrikaners op hierdie eiland by 'n pedofiliesaak betrokke was.

In 1755 het die Doddington (skip) en in 1871 die "Western Hope" op Bird Island vergaan. Nou staan daar die Voëleiland-vuurtoring. Die laaste permanente vuurtoringwagter het die eiland in 1968 verlaat.




</doc>
<doc id="65173" url="https://af.wikipedia.org/wiki?curid=65173" title="Voëleiland-vuurtoring">
Voëleiland-vuurtoring

Die Voëleiland-vuurtoring is 'n 26 m (85 voet) hoë kliptoring geleë op Voëleiland, Algoabaai, 62 km oos van Port Elizabeth, en is in 1852 in gebruik geneem. Die bokant is rond en die onderkant vierkantig. Die bewaarder se huis is aan die basis van die toring. Die vuurtoring is rooi geverf met 'n wit horisontale baan aan die bokant en 'n groot wit kruis aan die voorkant.

Vuurtoringwagters is in Julie 1968 aan die Voëleiland-vuurtoring onttrek en die eiland word net elke ses weke besoek.



</doc>
<doc id="65177" url="https://af.wikipedia.org/wiki?curid=65177" title="Voëleiland">
Voëleiland

Voëleiland kan na enige van die volgende eilande verwys:



</doc>
<doc id="65185" url="https://af.wikipedia.org/wiki?curid=65185" title="Vera Moechina">
Vera Moechina

Vera Ignatjewna Moechina (Russies: Вера Игнатьевна Мухина, wetenskaplike transliterasie "Vera Ignat'evna Muchina"; Lets: "Vera Muhina"; * 1 Julie 1889 in Riga, Letland; † 6 Oktober 1953 in Moskou), was 'n Russiese beeldhoueres.

Moechina is in 'n welvarende gesin gebore. Sy het 'n akademiese opleiding in Moskou gevolg en later na Parys gegaan waar sy verdere kunsopleiding by Bourdelle, een van Auguste Rodin se assistente, ontvang. Kort voor die uitbreek van die Eerste Wêreldoorlog het sy na Rusland teruggekeer waar die politieke gedagtes van Lenin haar geesdrif gewek het. Saam met haar kollega Lebedewa het sy ontwerpe by openbare kunswedstryde ingedien wat volgens Lenin se "Plan vir 'n monumentele propaganda" gehou is om staatskunswerke deur 'n nuwe generasie van beeldhouers te laat skep.

So het een van Moechina se eerste kunswerke, wat in 1919 ontstaan het, die titel "Die Vlam van die Rewolusie" gedra. Die werksomstandighede vir die jong kunstenaresse was egter ondraaglik. Die materiaal vir hul kunswerke was van slegte gehalte en is dikwels deur weersinvloede soos reën en ryp vernietig. Dikwels het net klein ontwerpe bewaar gebly. Moechina het haar ook met ander gebiede van ontwerp besig gehou. Projekte soos coulisses vir toneel en rolprente asook mode-ontwerpe is dikwels saam met ander kunstenaresse verwesenlik, onder wie Alexandra Exter en Nadjesjda Lamanowa. Teen die middel van die twintigerjare het beeldhoukuns weer sentraal in haar werk gestaan. Moechina het in hierdie periode veral naak- en borsbeelde geskep.

Vir baie kunstenaars het intussen moeilike tye aangebreek. Die Sowjet-owerheid het steeds meer in die kunslewe ingemeng en streng riglyne vir kunstenaars daargestel. 'n Groot aantal van hulle het na die weste geëmigreer, sommige is in werkkampe aangehou. Moechina was gelukkiger daaraan toe. Die Volkskommissaris vir Opvoeding, Anatoli Wassiljewitsj Loenatsjarski, het groot waardering vir haar gehad, en so het die kunstenares in die 1930's en 1940's 'n groot aantal kunswerke in staatsopdrag geskep. Sy kon haar werk daarnaas nie net in die Sowjetunie nie, maar ook op kunsuitstallings in die buiteland vertoon. 

Baie van haar kunswerke is deur die destydse ideologiese en patriotiese strominge geïnspireer, maar Moechina het temidde van 'n tyd van oppervlakkige kuns volgens die doktrine van Sosialistiese realisme haar eie styl probeer handhaaf. Haar bekendste werk is "Arbeider en Kolchoswerkster", 'n standbeeld van monumentele afmetings wat die Sowjet-pawiljoen tydens die "Internasionale Uitstalling van Kuns en Tegnologie in die moderne lewe" in Parys in 1937 gekroon het. Die monument van vlekvrye staal bestaan uit 'n man en 'n vrou wat vorentoe beweeg en 'n hamer en 'n sekel omhoog hou. Die heroïese paar dien sedert 1947 ook as kenteken vir die Russiese rolprentmaatskappy "Mosfilm".

Die standbeeld is tot in 2003 in die Moskouse Al-Russiese Uitstallingsentrum vertoon en het daarna intensiewe restourasiewerk ondergaan. In laat 2009 is dit op 'n hoër sokker geplaas en kan sedertdien weer op die uitstallingsterrein besigtig word.

Moechina se eggenoot, die militêre snykundige Aleksei Andrejewitsj Zamkof, het in 1928 bekendheid verwerf as ontdekker van die preparaat "Gravidan" wat uit die urine van swanger vroue ontgin is. Die preparaat het gebruikers na bewering met 'n intense geluksgevoel vervul en hul fisiese doeltreffendheid verhoog. Vera Moechina het dit volgens oorlewerings dikwels ingeneem, net soos die skrywer Maksim Gorki. Ná Gorki se afsterwe in 1936 het "Gravidan" verdag geword en sedertdien in vergetelheid geraak.



</doc>
<doc id="65189" url="https://af.wikipedia.org/wiki?curid=65189" title="Convair B-36 Peacemaker">
Convair B-36 Peacemaker

Die Convair B-36 Peacemaker was 'n strategiese bomwerper wat deur Convair vervaardig en tussen 1949 en 1959 uitsluitlik deur die Amerikaanse Lugmag ("United States Air Force, USAF") gebruik is.

Die B-36 was die grootste massavervaardigde suierenjinvliegtuig en het met 70,1 meter die breedste vlerkspan van enige vegvliegtuig gehad wat ooit gebou is, alhoewel enkele groter militêre vragvliegtuie vervaardig is. Die B-36 was die eerste bomwerper wat in staat was om enige kernwapen uit die Amerikaanse arsenaal regstreeks vanuit sy vier bomruimtes af te werp sonder dat wysigings aan die vliegtuig aangebring moes word. Met 'n maksimum reikafstand van 9 700 kilometer en 'n maksimumbomvrag van 33 000 kilogram was die B-36 die eerste bemande interkontinentale bomwerper ter wêreld. 

Die ontwikkeling van die B-36 het in die vroeë 1940's begin nadat die militêre gebeure in Europa vrese oor 'n Duitse inval in die Verenigde Koninkryk laat ontstaan het. Ná 'n moontlike Duitse besetting van die VSA se belangrikste bondgenoot sou hierdie bomwerpers in staat wees om teikens in Europa vanuit die Amerikaanse vasteland te bereik, met tussenlandings in die Amerikaans-besette Ysland.

Vanaf Februarie 1956 is B-36-bomwerpers geleidelik deur B-52s vervang. Die laaste vliegtuig is in Februarie 1959 uit bedryf gestel.



</doc>
<doc id="65190" url="https://af.wikipedia.org/wiki?curid=65190" title="Sentour (sterrebeeld)">
Sentour (sterrebeeld)

Die Sentour of Perdmens (Latyn: "Centaurus") is ’n helder sterrebeeld wat sigbaar is in die Suidelike Halfrond. Dit is een van die grootste sterrebeelde en een van die 48 wat deur die 2de-eeuse sterrekundige Claudius Ptolemaeus genoem is. Dit is steeds een van die 88 moderne konstellasies. In die Griekse mitologie was sentoure wesens wat half man, half perd was.

Sentour bevat die Alpha Centauri-stelsel, ’n driester-stelsel wat uit ’n dubbelster en ’n heelwat dowwer rooi dwerg, Proxima Centauri, bestaan. Proxima is die naaste bekende ster aan die Son.

Die vierde helderste ster in die sterrebeeld is Beta Centauri, of Hadar.

Hoewel Omega Centauri (NGC 5139) die konstellasie se "omega"-ster genoem word, is dit inderwaarheid ’n bolvormige sterreswerm wat geleë is op ’n afstand van 17 000 ligjare, met ’n deursnee van 150 ligjare. Dit is die grootste en helderste bolvormige sterreswerm in die Melkweg; dit is tien keer so groot as die tweede grootste een. Dit bevat verskeie miljoene sterre, waarvan die meeste geel dwerge is, maar daar is ook rooi reuse en B-tipe blou-wit sterre; die sterre het ’n gemiddelde ouderdom van 12 miljard jaar.

Een van die naaste aktiewe sterrestelsels aan die Aarde is Centaurus A: op 11 miljoen ligjare. Dit het ’n supermassiewe swartkolk in sy kern.




</doc>
<doc id="65194" url="https://af.wikipedia.org/wiki?curid=65194" title="Visse (sterrebeeld)">
Visse (sterrebeeld)

Die Visse (Latyn: "Pisces") is ’n sterrebeeld van die Diereriem. Die simbool daarvan is (). Dit is tussen die Waterdraer in die weste en die Bul in die ooste geleë. Die sonnebaan en die hemelewenaar kruis mekaar in dié sterrebeeld en die Maagd.

Die lentenagewening kom tans in die sterrebeeld voor, maar skuif vanweë die presessie van die Aarde se as geleidelik in die rigting van die Waterdraer.

Van Maanen se Ster is in die Visse geleë. Dit het ’n magnitude van 12,36 en is 14,1 ligjare van die Aarde af. Dit is ’n wit dwergster en die derde naaste van dié soort sterre aan die Son.

Messier 74 is ’n tipe Sc-sterrestelsel in die Visse met ’n los struktuur, op ’n afstand van 30 miljoen ligjare (rooiverskuiwing 0,0022). Dit het baie jong sterreswerms en newels, en baie sterre is hier aan die vorm. Dit is in 1780 deur Pierre Méchain, ’n Franse sterrekundige, ontdek. ’n Tipe II-P-supernova is in Junie 2003 ontdek in die buitenste deel van M74; die ster wat die supernova veroorsaak het, is later geïdentifiseer as ’n rooi superreus met ’n massa van .

CL 0024+1654 is ’n massiewe sterrestelselswerm wat die lig van die sterrestelsel daaragter buig deur middel van ’n gravitasielens en so boogvormige beelde van die agterste stelsel skep. Die swerm bestaan hoofsaaklik uit geel elliptiese en spiraalsterrestelsels sowat 3,6 miljard ligjare van die Aarde af (rooiverskuiwing 0,4), terwyl die agterste sterrestelsel byna twee keer so ver weg is: sowat 5,7 miljard ligjare (rooiverskuiwing 1,67).

Die Visse word verbind met die Romeinse mite van Venus en Kupido, wat van die monster Tifon ontsnap het deur hulle in visse te verander en met tou aan mekaar vas te bind. Die knoop van die tou is Alpha Piscium, ook bekend as Al-Rischa ("die koord" in Arabies).

In 1690 het die sterrekundige Johannes Hevelius die Visse in sy "Firmamentum Sobiescianum" in vier dele verdeel:




</doc>
<doc id="65195" url="https://af.wikipedia.org/wiki?curid=65195" title="Sonmassa">
Sonmassa

Sonmassa (M) is ’n standaard-massaeenheid in sterrekunde wat gebruik word om die massa van ander sterre, sterreswerms, newelvlekke en sterrestelsels aan te dui. Dit is gelyk aan die massa van die son, sowat twee noniljoen kilogram.

’n Noniljoen kilogram:

Dit is sowat 332 950 keer die massa van die Aarde () of 1 048 keer die massa van Jupiter ().


</doc>
<doc id="65196" url="https://af.wikipedia.org/wiki?curid=65196" title="Gravitasielens">
Gravitasielens

’n Gravitasielens is ’n baie sterk swaartekragveld, soos dié van ’n sterrestelsel, sterrestelselswerm of swart gat, wat lig komende van ’n afgeleë onderwerp daaragter, na die waarnemer inbuig om effektief ’n wanbeeld van die verste objek te lewer. Dit word die duidelikste waargeneem wanneer die agterste objek, swaartekragveld en waarnemer hulle in min of meer ’n reguit lyn bevind.

Die mate van ligbuiging word ondermeer deur Albert Einstein se algemene relatiwiteitsteorie voorspel. Alhoewel Orest Khvolson (in 1924) en František Link (in 1936) voorgehou word as die eerstes om die effek in gedrukte vorm te bespreek, word dit meer algemeen met Einstein verbind, wie se invloedryke artikel oor die onderwerp in 1936 verskyn het. Fritz Zwicky het in 1937 voorgestel dat die effek sterrestelselswerms in staat sou stel om as gravitasielense op te tree, maar dít kon eers in 1979 deur waarneming van die Tweelingkwasar SBS 0957+561 bevestig word.


</doc>
<doc id="65197" url="https://af.wikipedia.org/wiki?curid=65197" title="Hemelewenaar">
Hemelewenaar

Die hemelewenaar is ’n groot sirkel aan die denkbeeldige hemelruim, op dieselfde vlak as die aarde se ewenaar. Dit is dus ’n verlenging van die ewenaar in die ruimte en verdeel die hemelruim in ’n noordelike en suidelike halfrond. Die hoek tussen die hemelewenaar en die sonnebaan is sowat 23,4°.


</doc>
<doc id="65198" url="https://af.wikipedia.org/wiki?curid=65198" title="Sterreswerm">
Sterreswerm

’n Sterreswerm (of sterretros) is ’n groep sterre. Twee soorte word onderskei: bolvormige en oop swerms. Eersgenoemde is ’n digte groep wat uit honderdduisende of baie ou sterre bestaan wat swaartekraggebonde is, terwyl laasgenoemde yler is en gewoonlik hoogstens ’n paar honderd jonger sterre bevat. 

Oop swerms versprei mettertyd weens die swaartekrag-invloed van reusagtige molekulêre newels terwyl hulle deur die hemelruim beweeg, maar al die sterre in die groep sal min of meer in dieselfde rigting bly beweeg al is hulle nie meer swaartekraggebonde nie. 

Sterreswerms wat met die blote oog gesien kan word, sluit in die Plejades en Hiades.


</doc>
<doc id="65212" url="https://af.wikipedia.org/wiki?curid=65212" title="Kaap St. Lucia-vuurtoring">
Kaap St. Lucia-vuurtoring

Die Kaap St. Lucia-vuurtoring is aanvanklik in 1892 suid van Umkomaas opgerig. Dit is in 1915 geskuif na sy huidige posisie: 20 km suid van St. Lucia op 'n bebosde sandduin. Die vuurtoring is onbeman en aktief.



</doc>
<doc id="65213" url="https://af.wikipedia.org/wiki?curid=65213" title="Dubbelster">
Dubbelster

’n Dubbelster of tweelingster is twee sterre wat om hul massamiddelpunt wentel. Die helderste ster word die primêre ster genoem en die ander een die sekondêre ster. Stelsels met twee, drie, vier of selfs meer sterre word veelvoudige sterre genoem. 

Dubbelsterre lyk dikwels vir die blote oog soos ’n enkele ligpunt, en kan net deur ’n teleskoop van mekaar onderskei word. Navorsing die afgelope twee eeue dui daarop dat die helfte of meer van sigbare sterre deel is van ’n veelvoudige sterstelsel.

Optiese dubbelsterre is wanneer twee sterre, soos van die Aarde af gesien, lyk of hulle baie naby mekaar lê, maar nie ’n dubbelsterstelsel vorm nie; die sterre is ver van mekaar af en daar is geen fisiese wisselwerking tussen hulle nie. Twee sterre kan as optiese dubbelsterre uitgeken word deur die verskille tussen hul parallaks, eiebeweging of radiale snelheid te meet. 

Dubbelsterre is baie belangrik in astrofisika omdat die berekening van hul wentelbaan sterrekundiges in staat stel om hul massa direk te bepaal, en daardeur ook ander parameters, soos hul radius en digtheid, indirek te beraam. As ’n dubbelster se wentelbaan op ’n vlak met ons gesigslyn langs lê, sal die sterre mekaar verduister wanneer die een voor die ander verbybeweeg en ’n verduisterende dubbelster vorm. As die twee sterre baie na aan mekaar is, kan hulle mekaar se buitenste ster-atmosfeer wedersyds verwring. In sommige gevalle sal hulle massa uitruil, en daardeur kan hulle ster-evolusiestadiums bereik wat nie by enkelsterre moontlik is nie. 

Die ster naaste aan die Son, Proxima Centauri, is deel van ’n driedubbele ster – die ander twee sterre in die groep, Alpha Centauri A en B, is nog nouer verbind. Nog ’n voorbeeld is Sirius en Cygnus X-1 (laasgenoemde is ’n bekende swartkolk). Baie dubbelsterre bestaan ook uit die kerns van planetêre newels en is die oorsprong van beide novas en tipe Ia-supernovas.

Dubbelsterre verskaf die beste metode om die massa van ’n verafgeleë ster te bepaal. Die swaartekragaantrekking tussen die twee sterre veroorsaak dat hulle om hul massamiddelpunt wentel. Uit die wentelpatroon kan die sterre se massa bepaal word. So kan die verhouding tussen die sterre se voorkoms (temperatuur en radius) en hul massa bepaal word, en daardeur ook die massa van ander enkelsterre.

In ’n eenvoudige dubbelstelsel word "r", die afstand van die middelpunt van die eerste ster na die massamiddelpunt, aangedui deur:

waar:

As "a" die semi-hoofas van die wentelbaan van een liggaam om ’n ander is, dan sal "r" die semi-hoofas van die eerste liggaam se wentelbaan om die massamiddelpunt, of barisentrum, wees en "r" = "a" – "r" sal die semi-hoofas van die tweede liggaam se wentelbaan wees. Wanneer die massamiddelpunt binne-in die groter liggaam lê, sal dit lyk of dié liggaam slinger eerder as ’n herkenbare wentelbaan vorm.

In die beelde hieronder dui die rooi kruis die massamiddelpunt van twee liggame met verskillende massaverskille aan.




</doc>
<doc id="65215" url="https://af.wikipedia.org/wiki?curid=65215" title="Kaap Infanta-vuurtoring">
Kaap Infanta-vuurtoring

Die Kaap Infanta-vuurtoring is geleë in die De Hoop-natuurreservaat en is 'n 15 m (49 voet) hoë aluminium-tralietoring met 'n fokale vlak van 53 m (174 voet). Die traliewerk is wit geverf en die lantern is rooi. Die toring is in 1979 in gebruik geneem en is steeds aktief.



</doc>
<doc id="65216" url="https://af.wikipedia.org/wiki?curid=65216" title="Visse (dubbelsinnig)">
Visse (dubbelsinnig)

Die term Visse kan verwys na:


</doc>
<doc id="65219" url="https://af.wikipedia.org/wiki?curid=65219" title="Karee">
Karee

Die Karee ("Searsia lancea") is 'n digte koelteboom met 'n neerhangende kroon en olyfgroen blare. Die boom is wydverspreid in Suider-Afrika. Dit groei in oop boswêreld, langs riviere, strome en dikwels op termiethope.

Dit is 'n immergroen, rypgeharde en droogtebestande boom, wat 'n hoogte van tot 8 meter kan bereik met 'n kroonwydte van 5 meter. Dit het 'n grasieuse, hangende vorm en donker, swartbruin, gegroefde bas wat goed kontrasteer met sy lang, dunnerige, haarlose, donker-groen en drieledige blare met gladde rande. Van Julie tot September dra dit klein geel blomme, wat op die vroulike bome gevolg word deur trosse klein, geel-groen platterige vrugte, wat baie gewild is by voëls.

Die boom is 'n goeie koelteboom vir tuine, parke en sypaadjies en is een van die mees algemene bome op die hoëveld en in die bosveld in Suid-Afrika, maar nie in die laeveld nie. Dit is beste aangepas vir areas ryk in kalk in die Karoo en Namibië. Dit benodig baie son en matige water. In vroeëre tye is die vrugte gestamp, water bygevoeg en toegelaat om te gis, vir die bereiding van 'n klaarblyklik verfrissende bier.

Die naam "Rhus" is afgelei van die Griekse woord vir "rooi", 'n verwysing na die treffende herfskleure van sommige spesies, terwyl "lancea" verwys na die lansetvormige blare. Karee is afgelei van Karoo. Dit staan ook bekend "Karree" in Engels, "inHlokoshiyne" in Zoeloe, "umHlakotshane" in Xhosa en "Mokalaabata" in Noord-Sotho.




</doc>
<doc id="65221" url="https://af.wikipedia.org/wiki?curid=65221" title="Waterdraer (sterrebeeld)">
Waterdraer (sterrebeeld)

Die Waterdraer (Latyn: "Aquarius") is ’n sterrebeeld in die diereriem, tussen die Steenbok en die Visse. Sy teken is (), ’n voorstelling van water.

Die Waterdraer is een van die oudste bekende sterrestelsels in die diereriem en was een van die 48 sterrebeelde wat genoem is deur die 2de-eeuse sterrekundige Ptolemaeus. Dit is steeds een van die 88 moderne konstellasies en 'n belangrike herfssterrebeeld vir waarnemers in die Noordelike Halfrond. Dit is geleë in ’n streek wat dikwels "die See" genoem word vanweë die getal sterrebeelde wat daar voorkom wat met water verband hou, soos die Walvis, die Visse en die rivier Eridanus.

Aquarius word geïdentifiseer as "Die Groot Een" in die Babiloniese mitologie en is ’n voorstelling van die god Ea, wat gewoonlik uitgebeeld word waar hy ’n kruik vashou wat oorloop. In Ou Babiloniese sterrekunde was Ea die heerser van die mees suidelike kwart van die sonnebaan, die "Weg van Ea", wat ooreenstem met ’n tydperk van 45 dae weerskante van midwinter. Aquarius is ook verbind met die vernietigende vloede wat die Babiloniërs dikwels getref het en hy het dus ’n negatiewe konnotasie.

In die Griekse tradisie is die sterrebeeld voorgestel deur ’n enkele kruik waaruit ’n stroom water afvloei na die Suidelike Vis.

Ondanks sy prominente posisie in die diereriem en sy grootte, het die Waterdraer nie baie helder sterre nie; sy helderste vier sterre het almal ’n magnitude van minder as 4. Sowat 100 sterre kan met die blote oog waargeneem word. In onlangse navorsing is gevind dat daar verskeie sterre is wat planeetstelsels het.

Van die sterre in die konstellasie is van Alpha Aquarii tot Pi Aquarii, Gliese 876 (een van die naaste sterre aan die Aarde: 15 ligjare), 91 Aquarii en Gliese 849.

Alpha Aquarii, ook bekend as Sadalmelik, is ’n G-tipe hoofreeksster, ’n geel superreus. Dit is die tweede helderste ster in die sterrebeeld met ’n magnitude van 2,96 en is 523 ligjare van die Aarde af. Dit het ’n ligsterkte van .

Die helderste ster is Beta Aquarii, wat soms Sadalsuud genoem word. Dit is ’n G-tipe hoofreeks-superreus met ’n magnitude van 2,91. Sadalsuud is 537 ligjare van die Aarde af en het ’n ligsterkte van , dieselfde as Alpha Aquarii. Gamma Aquarii of Sadachbia is ’n blou-wit A0-tipe ster met ’n magnitude van 3,84 en ’n ligsterkte van ; dit is 163 ligjare van hier af.

Delta Aquarii is ’n blou-wit A2-tipe ster met ’n magnitude van 3,27 en ligsterkte van . Epsilon Aquarii, ook bekend as Albali, is ’n blou-wit tipe A1-ster met ’n magnitude van 3,77.

Zeta Aquarii is ’n dubbelstelsel van twee wit sterre. Die primêre ster het ’n magnitude van 4,53 en die sekondêre ster ’n magnitude van 4,31. Hul wentelperiode is 760 jaar en hulle beweeg tans verder van mekaar af weg. Theta Aquarii is ’n G8-tipe (4,16 mag), Lambda Aquarii ’n M2-tipe (3,74 mag), Xi Aquarii ’n A7-tipe (4,69 mag) en Pi Aquarii B0-tipe (4,66 mag) ster.

Tot in 2013 is 11 planeetstelsels in die Weegskaal gevind. Gliese 876, een van die naaste sterre aan die Aarde op 15 ligjare, was die eerste rooi dwerg waarom ’n planetêre stelsels ontdek is. Dit het vier eksoplanete, onder meer ’n soliede planeet met ’n massa van 6,6 keer dié van die Aarde. Die wentebane wissel van 2 tot 124 dae.

Die ander ster met meer as een planeet is HD 215152. Dit is ’n K0-tipe ster met ’n magnitude van 8,13 en het twee planete, HD 215152 b en HD 215152 c. Hul wentelbane is baie na aan die ster, onderskeidelik 0,0652 en 0,0852 AE. HD 215152 c is en b .

Daar is nog verskeie sterre met een planeet elk in die sterrebeeld:

Vanweë sy posisie weg van die galaktiese vlak van die Melkweg, is die meerderheid diepruimtevoorwerpe in die Waterdraer sterrestelsels, bolswerms (bv. Messier 2 en Messier 72), oop swerms (bv. Messier 73) en planetêre newels (bv. die Saturnus- en die Heliks-newels).

M2 (of NGC 7089) is ’n uiters ryk bolswerm met ’n magnitude van 6,5, wat sowat 37 000 ligjare van die Aarde af is. M72, met ’n magnitude van 9, is sowat 56 000 ligjare weg. M73 (of NGC 6994) is ’n oop swerm met ’n status waaroor groot onenigheid bestaan.

NGC 6781 is ’n planetêre newel met ’n magnitude van 11 en is 2 500 ligjare van die Aarde af. Dit lyk soos ’n byna perfekte ring in ’n ryk sterreveld; die veld is so ryk dat verskeie sterre lyk of hulle op die newel gesuperimponeer is. Nes die Ring-newel in die Lier, het die ring ’n deursnee van sowat 1 ligjaar. NGC 7009, of die Saturnus-newel, is ’n planetêre newel van 8 mag sowat 3 000 ligjare van die Aarde af. Dit het sy naam gekry van die 19de-eeuse sterrekundige Lord Rosse omdat dit deur ’n teleskoop so baie soos die planeet Saturnus gelyk het; dit het ’n dowwe uitsteeksel aan albei kante wat soos Saturnus se ringe lyk. Sy sentrale ster het ’n magnitude van 11,3. Dit is taamlik klein in vergelyking met die Heliks-newel, nog ’n newel in die Waterdraer. Laasgenoemde, ook bekend as NGC 7293, is op 650 ligjare die naaste planetêre newel aan die Aarde. Sy oppervlak is 0,25 vierkante grade, en dit is dus ook die grootste planetêre newel soos van die Aarde af gesien. Omdat dit so groot is, is dit egter baie dof, hoewel dit ’n magnitude van 6 het.

Een sterrestelsel in die sterrebeeld is NGC 7727, wat gewild is onder amateursterrekundiges wat graag supernovas wil ontdek of dophou. Dit is ’n S-tipe spiraalsterrestelsel met ’n magnitude van 10,7 en is 3 x 3 boogsekondes groot.

Daar is veral drie meteoorreëns wat lyk of hulle uit die Waterdraer kom: die Eta-, Delta- en Iota-Aquariïede.

Die Eta-Aquariïede is die sterkste van die drie. Dit bereik sy hoogtepunt tussen 5 en 6 Mei met ’n tempo van sowat 35 meteore per uur. Die ouerliggaam van die reën is Halley se Komeet. Vuurballe is algemeen ná die hoogtepunt, min of meer tussen 9 en 11 Mei. Die normale meteore lyk of hulle geel sterte het.

Die Delta-Aquariïede het twee oënskynlike oorspronge en bereik sy hoogtepunt eers op 29 Julie en dan op 6 Augustus. Die eerste oorsprong is in die suide van die sterrebeeld en die tweede in die noorde. Die maksimum tempo is onderskeidelik 20 en 10 meteore per uur.

Die Iota-Aquariïede is ’n taamlik flou reën wat sy hoogtepunt op 6 Augustus het. Dit het ’n tempo van sowat 8 meteore per uur.




</doc>
<doc id="65222" url="https://af.wikipedia.org/wiki?curid=65222" title="Stinkhout">
Stinkhout

Stinkhout ("Ocotea bullata") is 'n inheemse boom van Suid-Afrika. Dit staan ook bekend as "Swartstinkhout" of "Warestinkhout". Die boom kom voor langs die Weskus tot in die KwaZulu-Natal en ook in Mpumalanga en Limpopo. Die boom se hout is van hoë gehalte, is baie duur en meubels daarvan gemaak is gesog. Die blare het kenmerkende vratjies of blasies op aan die bokant. Die ovaalvormige vrug word pers wanneer dit ryp is en is omtrent 2 cm lank. Dit het 'n kelk aan die basis en lyk soos 'n akker. Die boom het sy naam gekry weens die feit dat dit stink wanneer dit afgesaag word.




</doc>
<doc id="65225" url="https://af.wikipedia.org/wiki?curid=65225" title="Flávia Monteiro">
Flávia Monteiro

Flávia Monteiro (14 Julie 1972 – ), gebore Flávia Soares Monteiro in Rio de Janeiro, is 'n Brasiliaanse aktrise.

Sy is in Rio de Janeiro gebore. Sy het in 1986 'n filmloopbaan in die film "A Menina do Lado", onder leiding van Alberto Salvá, gespeel nadat hy meer as 400 deelnemers gespeel het vir die rol van Alice, 'n tiener wat 'n geval van liefde met 'n veertigjarige, Mauro, gespeel deur Reginaldo Faria. Die aktrise was slegs 14 op die tyd, en haar toneelstukke van naaktheid en geslag gesimuleer met die akteur het kontroversie veroorsaak, die meer konserwatiewe publiek skok, maar word deur die kritici erken en die eerste werk as openbaring by die Festival de Gramado.

Sy is die dogter van Edson Monteiro, chemiese ingenieur en Maria Regina Soares Monteiro, huisvrou. Hy het 'n ouer suster, wie se naam is Andréia.

Hy woon tans saam met sakeman Avner Saragossy. Op 2 Julie 2015 is haar biologiese dogter, Sophia, gebore met 3.535 kg en 50 cm, by die kraamafdeling Perinatal, in Laranjeiras, in die suidelike sone van Rio.




</doc>
<doc id="65226" url="https://af.wikipedia.org/wiki?curid=65226" title="Platkroon">
Platkroon

Die Platkroon ("Albizia adianthifolia") is 'n boom wat voorkom op die rande van woude, in klowe en in oop boswêreld langs die kusstreke van KwaZulu-Natal. Die boom het dikwels 'n plat kroon en kan baie groot word en die bas van die boom is giftig. Die blare is dubbelveervormig saamgestel, tot 2 cm lank met kenmerkende reghoekige blaartjies in die veerblare. Die geelgroen blomme word in blomhofies gedra en is dikwels rooi, pienk of groen op die punte. Die peule is omtrent 10 cm lank.




</doc>
<doc id="65228" url="https://af.wikipedia.org/wiki?curid=65228" title="Paleis Soestdijk">
Paleis Soestdijk

Paleis Soestdijk is 'n paleis in die Baarnse gedeelte van Soestdijk in Nederland. Dit lê tussen die plekke Soest en Baarn in. Vanaf 1937 was dit die woonplek van prinses en later koningin Juliana van die Nederlande en prins Bernhard. Sedert 1971 is die eiendom van die Staat der Nederlanden.



</doc>
<doc id="65229" url="https://af.wikipedia.org/wiki?curid=65229" title="Bas">
Bas

Bas is die buitenste omhulsel van die takke en stamme van houtagtige plante soos bome. Die doel van die bas is om die plant teen aanslae van buite te beskerm. Die bas van verskillende plante kan dramaties verskil: dit kan in 'n verskeidenheid van kleure voorkom, en die tekstuur kan wissel van grof tot glad.

Een van die gebruike van bas is die vervaardiging van kurk. Kurk is afkomstig van die kurkboom ("Qurecus suber") wat in die Mediterreense gebied groei en oorspronklik van Portugal afkomstig is. Kurk is elasties en 'n uitstekende termiese en akoestiese isoleerder wat byna ondeurdringbaar is en ook teen temperatuurskommelings bestand is.



</doc>
<doc id="65231" url="https://af.wikipedia.org/wiki?curid=65231" title="Essenhout">
Essenhout

Essenhout ("Ekebergia capensis") is 'n boom wat voorkom in Suid-Afrika se kus- en bergwoude vanaf Knysna tot by KwaZulu-Natal en ook in Mpumalanga en Limpopo. In Engels staan die boom bekend as die "Cape Ash". Die boom word baie groot en die blare is groot, saamgesteld en groen. Elkeen bestaan uit drie tot vyf pare blaartjies en 'n enkele eindblaar. Die vrug is ongeveer 1.5 cm in deurnsee en bevat tot vier sade.




</doc>
<doc id="65232" url="https://af.wikipedia.org/wiki?curid=65232" title="Olienhout">
Olienhout

Olienhout ("Olea europaea" subspesie "cuspidata") is 'n boom wat wydverspreid in Suid-Afrika voorkom. Dit is 'n middelgroot boom en word tot 18 m hoog. Die blare is enkelvoudig en teenoorstaande en is glansend groen aan die bokant en silwerig, goud of bruin aan die onderkant. Die vrugte word tot 10 mm lank en word swart wanneer ryp. Hulle is eetbaar maar bitter. Die boom is gehard en groei goed in droë gebiede en het min water nodig. Blomtyd is van Oktober tot Februarie.

Die olienhoutboom is 'n subspesie van die bekende olyfboom ("Olea" "europaea"), wat tot onlangs as ŉ afsonderlike spesie ("Olea africana") beskou is en in baie bronne nog so aangegee word. Die boom is wydverspreid in Afrika en in droër dele word dit meestal naby water aangetref. Olienhoutbome word normaalweg ongeveer 5 tot 10m hoog, maar kan in uitsonderlike gevalle 'n hoogte van 18 m bereik. 

Vanweë die mooi vorm van die soort is dit ook ŉ gewilde tuinplant, maar dit groei betreklik stadig. Die blare is relatief lank en smal en teenoorstaande. Die jong blare is bo donkergroen en onder heelwat rigter, maar wanneer hulle ouer word, word hulle dofgrysgroen. Die onderkant van die blare is met 'n digte laag silwer- of goudkleurige skubbe bedek. 

Die blaarrand is gaaf en rol effens ondertoe. Die blomme word in onopvallende hofies gedra, is groen tot wit en ruik baie lekker. Die vrugte is ongeveer 1 cm lank en donkerpers tot swart wanneer hulle ryp is. Hoewel hulle betreklik bitter is, word hulle deur ŉ groot aantal voëls, asook mense geëet. Die bome is goed bestand teen droogte en ryp. 

Die olienhoutboom is in Suid-Afrika veral bekend vir die baie goeie gehalte hout wat dit lewer. Dit is sterk, hard, duursaam en swaar en bestand teen termiete en hout boorders. Die spinthout is baie lig, terwyl die kernhout donkergeel- tot rooibruin is en 'n baie mooi grein het. Dit is baie geskik vir die maak van meubels oor die algemeen en spesifiek vir draaiwerk. 

Heelwat mooi groot olienhoutbome het vroeër langs die Oranjerivier voorgekom, maar vandag is daar min van hulle oor omdat die meeste afgekap en vir die vervaardiging van meubels gebruik is. 'n Hele aantal jare was daar in daardie gebied 'n klein nywerheid om die bome gesetel. Benewens die waarde daarvan vir meubelhout is olienhout ook 'n goeie vuurmaakhout en is dit veral vroeër dikwels as heiningpale gebruik. Die olienhoutboom word in die veeteeltgebiede waar dit voorkom, as 'n waardevolle voedingsboom beskou.





</doc>
<doc id="65233" url="https://af.wikipedia.org/wiki?curid=65233" title="Jeremy Renner">
Jeremy Renner

Jeremy Renner (gebore te Modesto, Kalifornië, op 7 Januarie 1971) is 'n Amerikaanse akteur.



</doc>
<doc id="65234" url="https://af.wikipedia.org/wiki?curid=65234" title="Josh Duhamel">
Josh Duhamel




</doc>
<doc id="65235" url="https://af.wikipedia.org/wiki?curid=65235" title="Koraalboom">
Koraalboom

Die Koraalboom ("Erythrina lysistemon") is 'n bladwisselende boom wat langs die KwaZulu-Natalse kus voorkom, in struikbosse en droë boswêreld, en ook in hoë reënvalgebiede op redelike hoë hoogtes soos op die hoëveld. 

Die boom is 'n vinnige groeier en is bestand teen droogte. Die stam is gladderig en die kroon yl. Elke blom het 'n groot kroonblaar wat vier kleineres omsluit. Blomtyd is van Julie tot Augustus.

Daar bestaan 100 spesies koraalbome (genus "Erythrina"), waarvan meer as 8 in Suider-Afrika voorkom. Die meeste spesies groei net in warm streke, maar 'n aantal kom ook op die Hoëveld voor. Koraalbome is meestal doringagtig, met verdikte stamme en wortelstelsels. Die blomme is koraalrooi en buisvormig, en pienk, roomkleurige en wit blomme kom soms ook voor. 

Die bome is bladwisselend en die blare is drieledig saamgestel: twee blare staan regoor mekaar en die derde is aan die punt. Die blaarstele en takke is van dorings voorsien en die boom dra knopperige peule. Wanneer die helderrooi saadjies, wat omtrent so groot soos ertjies is, ryp word, bars die peule oop. Die sade ontkiem maklik en kan geplant word. Die hout van die boom is sag en lig en word gebruik om vaartuie soos kano's en vlotte mee te maak. In die dae toe ossewaens gebruik is, is briekblokke van die koraalboom se hout gemaak. 

Dit is bekend dat koraalbome alkaloïed, 'n gifstof wat spierverlamming veroorsaak, bevat. Wanneer spiere wat by die asemhalingsproses betrokke is, deur die gifstof verlam word, kan versmoring intree. Die kuskoraalboom ("Erythrina caffra") en die gewone koraalboom ("Erythrina lysistemon") word dikwels met mekaar verwar. Die kuskoraalboom kom egter net in die suidoostelike kusstreke van Suid-Afrika (Suidoos-Kaap en Natal) voor, terwyl "E. Iysistemon" in Oos-Kaap, Natal, Gauteng en in dele van Zimbabwe en Mosambiek aangetref word. 

Die kuskoraalboom is 'n veeI groter boom as "E. lysistemon". Terwyl laasgenoemde ŉ hoogte van 9 tot 12 m bereik, word die kuskoraalboom 18 tot 24 m hoog. Albei spesies groei in warm streke waar geen ryp voorkom nie. "E.lysistemon" blom in die winter en hoe droër dit is, hoe mooier en weliger is die blomme. Die kuskoraalboom blom egter in die lente. Albei spesies het eiervormige, toegespitste blare, terwyl buisvormige blomme in digte aarvormige trosse saamgevoeg is. 

Die breëblaarkoraalboom (Flatissima) is 'n minder bekende spesie. Die boom word in die laer liggende dele van Transkei, KwaZulu-Natal eSwatini, die Laeveld, Mosambiek en Zimbabwe aangetref. Die breëblaarkoraalboom is ook nie so mooi soos die ander inheemse soorte nie. Dit is 'n ronde, gespreide boom wat 4,5 tot 6 m hoog word. Die takeindpunte is dik, vaalgrys en harig, en alleenstaande haakdorings kom op die takke voor. Die blare is grysgroen, fluweelagtig en byna rond, en word spiraalvormig aan die takeindpunte gedra. 

Die blare, wat glad word wanneer hulle oud is, het onreëlmatige, golwende rande. Die blomme van die breëblaarkoraal word in kompakte trosse aan die takeindpunte gedra. Die blomme is aanvanklik ligrooi, maar word later koraalrooi. Hoewel die boom baie met ander spesies ooreenstem, is sy blomme nie so opvallend nie en dra hy ook minder blomme. Die boom blom van einde Julie tot in September Die kleinkoraalboom ("E. humeana") kom in Suid- en Sentraal-Afrika voor. 

Die boom word in die warm, oostelike dele van Suid-Afrika aangetref en is maar 1,8 tot 2,4 m hoog. Die blomme sit aargewys aan lang, kaal stingels wat pluimvormig uitsprei. Die boom dra in die middel van die somer bloedrooi blomme. Die ploegbrekerboom ("E. zeyheri") het die naam gekry omdat hy so ŉ geweldige groot en verdikte ondergrondse wortelstok het. Die boom groei inderwaarheid onder die grond en net die takke steek bo uit. 

Dit is ook die enigste koraalboom wat rypbestand is. Die ploegbreker groei hoofsaaklik in die hoogliggende dele van Suid-Afrika en het heldergroen eiervormige of hartvormige blare. Die ploegbreker het ook buisvormige, helderrooi blomme wat in aarvormige pluise gedra word. "E. abyssinica" word in Zimbabwe en dele van Mosambiek aangetref en lyk baie soos die breëblaarkoraalboom. E. decora is 'n spesie wat slegs in Namibië aangetref word en staan ook bekend as die Namibkoraalboom. 

Dit is 'n struikagtige boom wat 3 tot 4 m hoog word, maar soms 'n hoogte van 8 m bereik. In baie ongunstige toestande verdwerg die boom soms tot 'n struik van 50 cm. Die blomme is helderrooi en bloei gedurende die somer. "E. Livingstoniana" is 'n groterige, gespreide boom wat tot 15 m hoog word en net in dele van Mosambiek en Zimbabwe aangetref word. Die Brasiliaanse koraalboom ("E. crista-galli") is 'n struik wat 3,5 tot 5 m hoog word. Die plant is nie teen koue bestand nie en kom oorspronklik van Brasilië, hoewel dit as sierplant in Suid-Afrikaanse tuine aangeplant word. Die blare is ovaalvormig en dofgroen. Die blomme is ook koraalrooi en peulvormig, maar bars later oop en ontbloot 'n wye kroonblaar en 'n stewige meeldraad. 

Die blomme is ook in trosse aan die takeindpunte versamel. Die plant blom gedurende die lente of vroeë somer. Die tamboekiedoring (E". acanthocarpa") is ook 'n struik (1 tot 1,8 m) en is een van die mooiste koraalbome. Die plant kom hoofsaaklik in Oos-Kaap voor. Die tamboekiedoring het ŉ geweldige dik wortelstelsel en het eiervormige, blougroen blare en rooi blomme met groengeel punte. Die boom blom vir 'n baie kort tyd (3 tot 4 weke) in die lente. Die blomme ontwikkel uit harige blomknoppe en is plat en buisvormig.

Daar word druppels vir oorpyn van die blare gemaak en 'n brousel van die wortels vir verstuitings.





</doc>
<doc id="65241" url="https://af.wikipedia.org/wiki?curid=65241" title="Hertzsprung-Russell-diagram">
Hertzsprung-Russell-diagram

Die Hertzsprung-Russell-diagram is ’n grafiese voorstelling wat die verhouding aandui tussen sterre se absolute magnitude of helderheid en hul spektraaltipe of effektiewe temperatuur. Verskeie weergawes van die diagram bestaan. Op die vertikale as word die helderheid aangedui en op die horisontale as die spektraaltipe en/of die oppervlaktemperatuur, soos die B-V-kleurindeks. Die temperatuur neem af van links na regs.

Die diagram is omstreeks 1910 onafhanklik van mekaar deur Ejnar Hertzsprung en Henry Norris Russell ontwerp.

Sowat 90% van die sterre kom in ’n nou strook van links bo na regs onder voor. Dit is die hoofreeks. Die groot voorkoms van sterre daar is vanweë die feit dat ’n ster sowat 90% van sy lewensduur deurbring in die stabiele fase, wanneer fusie van waterstof tot helium in sy kern plaasvind. Daar is in dié stabiele fase ’n streng verband tussen temperatuur, ligsterkte, massa en radius. Hierdie vier parameters styg of daal saam, maar ’n vyfde parameter, die totale lewensduur van die ster, wat ook met die ander vier verband hou, varieer omgekeerd: Hoe warmer, helderder, swaarder en groter die ster is, hoe korter is die lewensduur.

Ons Son is op die hoofreeks en is 'n geeldwerg van medium grootte.

Regs bo in die diagram kom die rooireuse en superreuse voor. Hulle word rooi genoem omdat hulle ’n relatief lae effektiewe temperatuur van tipies so 3 000 kelvin het, en reuse omdat hul radius ’n faktor 100 tot 1 000 groter is as by ’n hoofreeksster van dieselfde temperatuur. Dié sterre is in die eindfase van hul lewensduur; hul buitelae is geweldig versprei, maar yl. Verdere massaverlies kom voor weens sterrewind.

Links bo op die hoofreeks is die bloureuse. Dit is sterre met ’n baie hoë massa, tot ’n paar dosyn keer dié van die Son. Die blou kleur is ’n gevolg van hul hoë temperatuur (tienduisende kelvin). Die hoër massa gaan gepaard met ’n nog hoër ligsterkte, wat veroorsaak dat die totale lewensduur drasties laer is as by ’n ster soos die Son.

Onder die hoofreeks lê die witdwerge. Hulle is die eindproduk van sterre met ’n lae massa soos die Son. Die min energie wat hulle nog uitstraal, is termiese afkoeling. In dié sterre vind geen kernfusie meer plaas nie.


</doc>
<doc id="65246" url="https://af.wikipedia.org/wiki?curid=65246" title="Superreus">
Superreus

Superreuse is van die grootste sterre. Hulle bevind hulle heel boaan die Hertzsprung-Russell-diagram. Hulle het gewoonlik ’n bolometriese absolute helderheid van tussen -5 en -12. Die helderste superreuse word dikwels geklassifiseer as hiperreuse van tipe O.

Superreuse kan ’n massa van 10 tot 70 sonmassas hê en helderheid van 30 000 tot ’n paar honderdduisend keer dié van die Son. Hulle verskil baie in grootte, gewoonlik tussen 30 en 500 of selfs meer as 1 000 keer die grootte van die son. Omdat hulle so ’n groot massa het, het superreuse ’n relatief kort lewensduur: sowat 30 miljoen jaar tot ’n paar honderdduisend jaar. Hulle kom gewoonlik voor in jong sterregroepe soos oop swerms, of in die arms van spiraalsterrestelsels. 

Superreuse kan van enige spektraaltipe wees, van jong blou tipe O tot hoogs ontwikkelde rooi tipe M. Rigel, die helderste ster in die sterrebeeld Jagter, is ’n tipiese blou-wit superreus, terwyl Betelgeuse en Antares rooi superreuse is. 

Die meeste tipe II-supernovas word vermoedelik veroorsaak deur rooi superreuse, hoewel Supernova 1987A deur ’n blou superreus veroorsaak is. Tans is die grootste bekende superreuse (wat fisieke grootte betref en nie massa of ligsterkte nie) KY Cygni en Mu Cephei (μ Cephei).


</doc>
<doc id="65248" url="https://af.wikipedia.org/wiki?curid=65248" title="Ysterhout">
Ysterhout

Ysterhout ("Olea capensis", ook basterswartysterhout, eerste-ysterboom, opregteswartysterhout, regteswartysterhout, swartysterhout, witboekenhout, ysterboom, en yzerboom) is 'n boom wat voorkom langs die kus van Suid-Afrika en die Hoëveld. Die bome groei as bosserige struike of klein tot middelgroot bome langs die kus. In die immergroen woude word die boom tot 40 m hoog. Die klein, welriekende blommetjies word in blomtakkies van ongeveer 6 cm lank gedra. Die vrugte word tot 2 cm lank, is eetbaar en word pers wanneer hulle ryp is. Dié spesie het drie subspesies.

Een van die drie subspesies is endemies aan Suid-Afrika en op die SANBI-rooilys is aldrie as "veilig" (LC) gelys:
Die "Kleinysterhout" is die endemiese subspesie "O.c. capensis". Die subspesie "O.c. macrocarpa" is so genoem vanweë sy vrugte wat amper tweemaal so groot is as die ander s'n. (Grieks: "makro" beteken groot en "karpon" is vrug). Die "macrocarpa"-vrug is ongeveer 15–20 cm lank en lyk amper net soos die Kalamata-olywe. Die ysterhoutboom se hout is baie hard en swaar en nie maklik om te bewerk nie, maar dit is ook baie duursaam. Die digtheid kan 1,49 [g/cm3] bereik en dit wil sê dat ysterhout in water sal sink. Die hoë digtheid maak die hout minder aantreklik vir meubels ensomeer as byvoorbeeld stinkhout of geelhout. Die genus "Olea" se bome kan gewoonlik baie oud word. Leeftye van 2000-3000 is geen uitsondering nie en ook die ysterhout groei stadig. Dit duur reeds meer as 'n eeu om volwassenheid te bereik.




</doc>
<doc id="65249" url="https://af.wikipedia.org/wiki?curid=65249" title="Hardekool">
Hardekool

Hardekool ("Combretum imberbe") is 'n boom wat wydverspreid voorkom in die bosveld en langs riviere of droë waterweë noord van die 26° breedtegraad. Die boom wissel in grootte, van klein tot baie groot. Die diep gesplete bas van die boom is kenmerkend. Die blare is grysgroen en word gedra aan klein takkies met dorings aan hulle punte. Die hout is van die swaarste timmerhout maar word min gebruik omrede dit so moeilik verwerk. Voordat metaal beskikbaar was, is skoffellemme van die hout gemaak.




</doc>
<doc id="65250" url="https://af.wikipedia.org/wiki?curid=65250" title="Hardepeer">
Hardepeer

Die Hardepeer ("Olinia ventosa") is 'n boom wat voorkom in woude by lae hoogtes bo seespieël in die Oos- en Wes-Kaap. Die boom groei vinnig. Die bas is liggrys, skilfer dikwels af naby die basis van die stam en onthul dan 'n pienk-oranje binnebas. Die vrug word rooi wanneer dit ryp is en is ongeveer 10 mm in deursnee. Die naam van die boom verwys na die hardheid van die hout en nie die vrug nie. Die hout is liggeel tot grysbruin, het 'n fyn grein en egalige tekstuur.




</doc>
<doc id="65251" url="https://af.wikipedia.org/wiki?curid=65251" title="Berghardepeer">
Berghardepeer

Die Berghardepeer ("Olinia emarginata") is 'n boom wat hoofsaaklik voorkom in die binneland in hoogliggende woude en op bergkranse noord vanaf Port Elizabeth tot in KwaZulu-Natal en Gauteng.

"Olinia" = vernoem na J.H. Olin (1769-1824), 'n Sweedse plantkundige, en "emarginata" = met die inkeping op die punt (van die blaar).

Anders name sluit in die "Mountain hard pear" (Engels), Mmasephaletsi (Noord-Sotho), Uqudu (Zoeloe).

Die Berghardepeer is 'n immergroen boom tot 20 m hoog met 'n digte ronderige kroon.

Die bas van jong, vierkantige takke glad en roomwit tot grys, met oranje vlekke wat sigbaar word as dit afskilfer.

Blare is teenoorstaande, enkelvoudig, donkergroen en blink aan die bokant maar ligter onder, rande glad, punt ronderig met 'n opvallende inkeping, basis spitslopend, blaarsteel baie kort en rooierig.

Blomtyd is vanaf Oktober tot Januarie. Die blomme is in kompakte veelblommige vertakte trosse, pienk met 'n ligte soet geur, kelk buisvormig met 5 baie klein lobbe, kroonblare 5, ingeplant op kelkbuis, meeldrade ingeplant op binneste rand van kelkbuis onderkant skubbe.

Vrugvorming vind vanaf Maart tot Julie plaas. Die vrug is 'n ronde, donkerpienk steenvrug tot 10 mm in deursnee met 'n klein gegroefde ring aan die punt, in digte trosse tussen blare.

Die hout is witterig tot ligbruin, hard en swaar.

Die Berghardepeer groei gewoonlik in die skadu teen berghange, in immergroen woudkolle en langs bebosde stroomoewers. Hulle kom vanaf van Zimbabwe in die Noorde tot in die Oos-Kaap in die Suide voor.

Baie vrugtevetende voëls soos geelbekbosduiwe, papegaaiduiwe, knysnaloeries, rooibektiptolle, ander tiptolle en kuifkophoutkappers hou van ryp vrugte. Die digte kroon met klein blare maak dit 'n doeltreffende skermplant, ook teen die wind. Dit kan ook as 'n sierboom geplant word en lyk netjies in 'n houer., met klein, digte, glansende blare, maar moet in volle son staan en dikwels water kry om op sy mooiste te lyk. Met blomme en vrugte aan, is dit 'n uitmuntende aksentplant op n grasperk. Die netjiese groeiwyse maak dit 'n uitstekende straatboom. Dit is een van die beste bome vir 'n klein tuin. Die wortels is nie aggressief nie en die boom is aantreklik met of sonder blomme of vrugte. Die Berghardepeer maak 'n netjiese bonsai, en lewer binne 'n betreklike kort tyd n plant wat soos die volwasse boom lyk.

Hierdie boom word moeilik deur saad of steggies gekeweek. Saai die saad in n saailingkassie in 'n saailingmengsel verkrygbaar by n kwekery of in 'n mengsel van riviersand en kompos(1:1) en hou vogtig. Maak baie seker dat die mengsel nie uitdroog nie! Ontkieming is wisselvallig en neem gewoonlik tot nege maande. Plant die saailinge oor in kwekerysakke wanneer hulle twee blare het. Jong plante moet na oorplantling goed natgemaak word. Die groeitempo is middelmatig, 500–700 mm per jaar. Die berghardepeer is redelik bestand teen ryp, maar nie teen droogte nie.




</doc>
<doc id="65252" url="https://af.wikipedia.org/wiki?curid=65252" title="Kiaat">
Kiaat

Die Kiaat ("Pterocarpus angolensis") is 'n boom wat aangetref word in KwaZulu-Natal, Mpumalanga en Limpopo. Dit groei in bosryke grasveld waar daar goed gedreineerde grond is met 'n jaarlikse reënval van 500 mm of meer. Die kenmerkende peule is 9 tot 10 cm in deursnee en die saadkassie is met harde borselhare van tot 1.3 cm bedek. Dit is 'n baie goeie meubelhout. Die taai bloedrooi gom is al in farmaseutiese middels en as kleursel gebruik.



</doc>
<doc id="65253" url="https://af.wikipedia.org/wiki?curid=65253" title="Keurboom">
Keurboom

Die Keurboom ("Virgilia oroboides") en ("Virgilia divaricata") is bome wat aangetref word tussen Tafelberg en Van Stadenspas naby Port Elizabeth. Die twee spesies lyk baie na mekaar. Dit is 'n geronde, middelgroot boom met 'n yl loof. Die blare is saamgestel met lang, smal blaartjies wat elk 'n fyn, haaragtige puntjie het. Die kleur wissel, van ligte pers tot 'n diep, sagte pienk. Die Keurboom is 'n besonder, mooi inheemse boom.




</doc>
<doc id="65254" url="https://af.wikipedia.org/wiki?curid=65254" title="Kameeldoring">
Kameeldoring

Die Kameeldoring ("Vachellia erioloba" (E.Mey.) P.J.H.Hurter) is 'n boom in die peulplantfamilie (Fabaceae). Die kameeldoring word vanaf Angola en Zambië in die Noorde tot die Noord-Kaap in die Suide aangetref en is van die belangrikste bome in woestyngebiede. Die spesie varieer in grootte, van klein doringstruike tot groot bome.

Daar is 'n woud van kameeldoringbome digby die dorp Kathu in die Noord-Kaap wat in 1995 tot natuurerfenisgebied verklaar is.

Die Afrikaanse naam, "kameeldoring" verwys na kameelperde wat algemeen aan die hoë blare wat buite die bereik van kleiner diere is vreet.

Die naam "Acacia erioloba" is uit Grieks afgelei: "akis" wat "punt" of "doring" beteken, "erio" beteken "wollerig", met verwysing na die buitekant van die vrug, en "loba" beteken "lob", met verwysing na die vrug.

Die kameeldoring is 'n immergroen tot halfbladwisselende boom wat tot 20 meter hoog word, met 'n wydgestrekte kroon. Die jong takke is in 'n opvallende sigsagpatroon.

Die bas van jong takkies is glad en rooibruin, maar is bruin tot grys en diep gegroef by ouer takke en stamme. Dorings is in pare, byna reguit, tot 60 mm lank, gewoonlik dik en vergroei by die basis tot 'n groot miergal. Die blare is dubbelveervormig saamgestel, met 2–5 mm in deursnee.

Bloeityd is van Julie tot September. Blomme is in 'n ronde, goudgeel, soetgeurige bloeiwyse tot 15 mm in deursnee. Vrugte word vanaf Desember tot April gevorm en is nie-oopspringend, hard, baie breed en gekrom, tot 130x70 mm bedek met grys fluweelagtige hare, sponsagtig binne.

Hout het 'n baie dun, ligkleurige spinthout en 'n donkerrooibruin, harde, swaar (lugdroog 1 144 kg/m3) kernhout.

Droë bosveld langs rivierbeddings waar ondergrondse water beskikbaar is en op sanderige leem en diep Kalaharisand.

Mense, voëls en diere hou van die gom wat die boom afskei. Die binnebas word afgestroop en gestamp om sterk tou van te maak. Gebrande en verpoeierde peule word gebruik om ontsteekte ore te behandel. Die geroosterde saad kan ook as plaasvervanger vir koffie dien.




</doc>
<doc id="65255" url="https://af.wikipedia.org/wiki?curid=65255" title="Jalisco">
Jalisco

Jalisco (uitgespreek [xaˈlisko]) is een van die 31 deelstate wat, saam met die Federale Distrik, die 32 Federale Entiteite van Meksiko vorm.




</doc>
<doc id="65256" url="https://af.wikipedia.org/wiki?curid=65256" title="Hiperreus">
Hiperreus

’n Hiperreus (klas 0) is ’n ster met ’n geweldige massa en helderheid en ’n hoë mate van massaverlies.

Die woord hiperreus word gewoonlik gebruik as ’n los term vir die helderste sterre, hoewel daar meer definitiewe definisies is. In 1956 het die sterrekundiges Feast en Thackeray die term super-superreus (later verander na hiperreus) gebruik vir sterre met ’n absolute helderheid van meer as -7. In 1971 het Keenan voorgestel dat die term net gebruik word vir superreuse met minstens een breë-emissiekomponent in Hα, wat dui op ’n uitgebreide stellêre atmosfeer of ’n relatief groot verhouding van massaverlies. Dié kriterium word tans die meeste deur wetenskaplikes gebruik. Baie sterrekundiges gebruik nie die term hiperreus nie, behalwe soms vir spesifieke, goed gedefinieerde groepe soos die geel hiperreuse.

Weens hul groot massa is die lewensduur van ’n hiperreus baie kort in sterrekundige terme: net ’n paar miljoen jaar in vergelyking met sowat 10 miljard jaar vir sterre soos die Son. Daarom is net ’n paar hiperreuse bekend ten spyte van hul helderheid, wat meebring dat hulle selfs in naburige sterrestelsels maklik geïdentifiser kan word.



</doc>
<doc id="65258" url="https://af.wikipedia.org/wiki?curid=65258" title="Helder reus">
Helder reus

'n Helder reus is 'n ster met 'n ligsterkteklas van II. Hulle lê tussen reusesterre en superreuse op die Hertzsprung-Russell-diagram. Hulle kan van enige spektraaltipe wees.

Van die bekendste helder reuse is:


</doc>
<doc id="65259" url="https://af.wikipedia.org/wiki?curid=65259" title="Reusester">
Reusester

’n Reusester is ’n ster met ’n aansienlik groter radius en helderheid (of magnitude) as ’n hoofreeksster van dieselfde oppervlaktemperatuur. Reusesterre het gewoonlik ’n radius van tussen 10 en 100 sonradiusse en 'n magnitude van tussen 10 en 1 000 keer dié van die Son. Nog helderder sterre word superreuse en hiperreuse genoem.

Reusesterre lê bo die hoofreekssterre op die Hertzsprung-Russell-diagram en stem ooreen met ligsterkteklasse II of III.



</doc>
<doc id="65260" url="https://af.wikipedia.org/wiki?curid=65260" title="Subreusester">
Subreusester

’n Subreusester is ’n ster wat effens helderder is as ’n normale hoofreeks-dwergster van dieselfde spektraaltipe, maar nie so helder soos ’n ware reusester nie. Daar word algemeen geglo hulle is sterre waarin geen kernfusie meer plaasvind nie. In sterre met rofweg een sonmassa veroorsaak dit dat die kern inkrimp, wat die ster se sentrale temperatuur genoeg verhoog om die waterstofverbranding na buite die kern te laat skuif. Dit laat die ster uitswel om ’n ware reusester te word. 


</doc>
<doc id="65261" url="https://af.wikipedia.org/wiki?curid=65261" title="Subdwergster">
Subdwergster

’n Subdwergster, soms as "sd" aangetoon, is ’n ster met 'n ligsterkteklas van VI. Hulle is sterre met ’n helderheid van 1,5 tot 2 magnitudes laer as dié van hoofreekssterre van dieselfde spektraaltipe. Op die Hertzsprung-Russell-diagram lê subdwerge onder die hoofreeks.

Die term "subdwerg" is in 1939 geskep deur Gerard Kuiper om te verwys na ’n reeks sterre wat voorheen "tussentydse witdwerge" genoem is.


</doc>
<doc id="65262" url="https://af.wikipedia.org/wiki?curid=65262" title="Witdwerg">
Witdwerg

’n Witdwerg is ’n klein ster wat vorm nadat ’n hoofreeksster met ’n gemiddelde massa die einde van sy leeftyd bereik het. Hulle is baie dig: hul massa is vergelykbaar met dié van die Son en hul grootte met dié van die Aarde. Hul dowwe lig kom van die uitstraling van gebergte termiese energie. Dit sal die laaste fase van evolusie wees van meer as 97% van die sterre in die Melkweg.

Die naaste bekende witdwerg aan die Aarde is Sirius B, 8,6 ligjare van hier. Dit is die kleinste komponent van die Sirius-dubbelster. In Januarie 2009 is agt witdwerge getel in die honderd sterstelsels naaste aan die son. Die term is in 1922 deur Willem Luyten bekend gestel.

Nadat die waterstofverbrandende fase van ’n hoofreeksster met ’n gemiddelde of lae massa eindig, sal dit uitsit en ’n rooireus word. As die rooi reus se massa nie groot genoeg is om die temperatuur op te wek waarteen koolstof verbrand word nie, sal ’n onaktiewe massa van koolstof en suurstof in die middel van die ster opbou. Nadat die ster sy buitenste lae weggestoot het om ’n planetêre newel te vorm, sal net die kern oorbly. Dit is die steroorblyfsel wat ’n witdwerg vorm. Daarom bestaan witdwerge hoofsaaklik uit koolstof en suurstof.

As die aanvanklike massa van die ster tussen 8 en 10,5 sonmassas is, sal die kerntemperatuur hoog genoeg wees om koolstof te verbrand, maar nie neon nie; in so ’n geval kan ’n witdwerg gevorm word wat uit suurstof, neon en magnesium bestaan.

Die elemente in ’n witdwerg ondergaan nie meer fusiereaksies nie. Die ster het dus geen bron van energie nie en sal mettertyd afkoel. Eindelik sal dit nie veel hitte of lig uitstraal nie en ’n swartdwerg word. Dit neem egter langer as die geskatte 13,8 miljard jaar wat die heelal oud is, en daarom bestaan daar nog geen swartdwerge nie.


</doc>
<doc id="65263" url="https://af.wikipedia.org/wiki?curid=65263" title="Rooidwerg">
Rooidwerg

’n Rooidwerg is ’n klein, relatiewe koel ster in die hoofreeks – die spektraaltipe is óf laat K óf M. Hul massa is minder as die helfte van die son s’n (tot so laag as 0,075 sonmassas). Hulle word net bo die bruindwerge aangetref op die Hertzsprung-Russell-diagram.

Rooidwerge se oppervlaktemperatuur is minder as 4 000 Kelvin. Hulle is verreweg die mees algemene sterre in die Melkweg, ten minste in die omgewing van die son. Proxima Centauri, die naaste ster aan die son, is ’n rooidwerg – so ook 20 van die 30 ander naaste sterre. Weens hul dofheid is rooidwerge egter nie duidelik sigbaar nie. Geen kan van die Aarde af met die blote oog gesien word nie.


</doc>
<doc id="65265" url="https://af.wikipedia.org/wiki?curid=65265" title="Bruindwerg">
Bruindwerg

’n Bruindwerg is kleiner as ’n ster, maar groter as ’n gasplaneet. Hulle word op dieselfde manier as sterre gevorm, dit wil sê deur die sametrekking van ’n wolk waterstofgas. By ’n bruindwerg is die massa van die sametrekkende gas egter onvoldoende om fusie van protone mee te bring. 

Die sterre is nie werklik bruin van kleur nie, maar lyk rooi vir die waarnemer. Die term "rooidwerge" word egter vir ander, groter sterre gebruik wat net bo bruindwerge op die Hertzsprung-Russell-diagram voorkom. 


</doc>
<doc id="65266" url="https://af.wikipedia.org/wiki?curid=65266" title="Radio Studio 54 Network">
Radio Studio 54 Network

Radio Studio 54 Network of Studio 54 Network, is 'n Italiaans private radiostasie gebaseer in Locri, Calabria. Uitsendings van Studio 54 Netwerk op FM bereik nege provinsies in vyf streke in die suide van Italië: Messina, Reggio Calabria, Vibo Valentia, Catanzaro, Cosenza, Crotone, Lecce, Potenza en Salerno). Die gebruik van rekenaartaal word gekenmerk deur die oordrag van musikale treffers en intydse inligting, met 28 daaglikse opdaterings.

Studio 54 netwerk is op 6 Junie 1985 gestig van 'n ​​idee van Pietro Parretta en Francesco Massara met Enzo Gatto, Memmo Minniti, Pietro Musmeci, met die historiese naam van" Radio DJ Studio Club 54".

Hou van byna al die gratis radiostasies begin as 'n spel, en dan in die vroeë 1990's, het die bewustheid van die verlaat nie agter loopbaandoelwitte.

Met die Mammì wet die spel vervang vir die Italiaanse uitsending in 1990, die maatskappy.

In 1991, was die eerste calabrische radios (en een van die eerste in Italië) om die Radio Data System gebruik.

In 1994, was die kwessie gedigitaliseer en sedertdien die transmissie gehalte kan nie vergelyk word met analoog toerusting. Dit was die eerste keer in Calabria dat dit behaal is, en die eerste keer in Italië dat hierdie tegnologie is ten volle vir hierdie doel aangewend word.

Sedert 1995, te danke aan die verkryging van die besigheid van ander calabrische uitreikers, die verlaat van die grense van die historiese Ionische kus van die Provinsie van Reggio Calabria, die uitbreiding van sy kliëntebasis in Calabrië en aangrensende gebiede.

In 1997 was hy een van die eerste Italiaanse radio verrig oordrag eksperimente, veral met betrekking tot webcasting tegnologie in Real Audio.

In 1998, sy naam "Studio 54 Network" verander.

In 2000, die konstruksie van die eerste mobiele studio Stargate was die begin van 'n nuwe redaksionele beleid: radio-uitsending van die vierkant, die skare.



Memmo Minniti, Tommaso Massara, Clementina Parretta, Enzo Gatto, Francesca Ritorto, Pino Martelli, Espedita Rechichi, Sergio Minniti, Gianluca Laganà, Rossana Pedullà, Ugo La Macchia, Paolo Guerrieri, Antonio Lombardo, Rosy Carelli, Giuseppe Galluzzo, Peppe Lentini, Paolo Guerrieri, Chiara Mearelli, Luca Filippone, Enrico Ventrice, Valentina Ammirato, Massimo Apa, Emily en Debora LoGiacco, Barbara Costa, Pasquale Fragomeni, Roberta Rupo, Veronica De Biase, Valentina Geracitano, Francesco Cunsolo, Francesco Parasporo, Antonella Romeo, Eleonora Femia, Rosana and Regina Garofalo, Debora Sainato, Ugo Lully Tommaselli, Pino Trecozzi, Luigi Grandinetti, Eddy en Ottavia Lombardo, Antony Greco, Sandro Pascuzzo, Giuseppe Evalto, Stefania Morabito.

Studio 54 LiveTour is 'n buitelug-skouspel wat in 2000 begin het. Die travellling show (ook regstreeks uitgesaai op die internet) 'n hele dag duur en sluit spesiale gaste, musiek, speletjies, vermaak, en 'n disco.

Die 54 Agels is Studio54 Network se voorste meisies. Geskep alle eksterne aktiwiteite van Studio54 Netwerk te ondersteun, het in 2010 'n span vir die animasie van enige gebeurtenis, of geproduseer deur Studio 54 Network.

Hulle is toegerus met mobiele eenhede ontdek, soos jeeps of cabrio, te danke aan wat hulle kan vinnig bereik die vereiste gebeure.

Die eksterne Studio 54 Network spanne, sowel as die organisasie van Instore promosies op nasionale vlak, aan die lewering modelle, en is gestruktureer om dienste te lewer in direkte toevoer na maatskappye en professionals in subkontraktering en ander agentskappe in die sektor.
Studio54network bied 'n wye verskeidenheid van gasvroue en modelle gekies uit die hele land.

Studio 54 Stargate huisves die stasie se belangrikste aktiwiteite en lewendige uitsendings.Dit is 'n ten volle toegeruste mobiele radio-en televisie-ateljee wat bestaan ​​uit drie eenhede: 'n kreatiewe console vir klank-en video, plus twee aparte eenhede vir produksie, post-produksie, en klank-en video streaming.



</doc>
<doc id="65267" url="https://af.wikipedia.org/wiki?curid=65267" title="Kaappunt">
Kaappunt

Kaappunt is die verste punt van die Kaapse Skiereiland en daar word dikwels verkeerdelik aangeneem dat dit die suidelikste punt van Afrika is. Dit vorm deel van die Kaap die Goeie Hoop-natuurreservaat, wat 'n gesogte hengel- en piekniekplek is. Kaappunt se hoogste spits is 243 m bo seevlak en bestaan hoofsaaklik uit sandsteen.

Die Kaapse Skiereiland, wat waarskynlik duisende jare lank 'n eiland was, het ongeveer 60 miljoen jaar gelede 'n skiereiland geword moontlik as gevolg van die plaaslike opheffing van die aardkors. Die sanderige, laagliggende grondstrook wat die Skiereiland met die vasteland verbind, staan as die Kaapse Vlakte bekend. Dit is die enigste skiereiland aan die Suid-Afrikaanse kus. Die suidelikste punt van die Kaapse Skiereiland het drie landpunte. 

Wes van Kaappunt lê Kaap die Goeie Hoop, wat in 1488 deur Bartholomeus Dias ontdek is. Hy het dit Kaap van Storms (Cabo Tormentoso) genoem, maar die naam is later na Kaap die Goeie Hoop (Cabo de Boa Esperanca) verander omdat die Portugese droom om om die Kaap te vaar, in daardie stadium binne hul bereik was. Dias het waarskynlik ook 'n klippilaar daar laat oprig om sy ontdekkingsreise af te baken. 

Vroeër het seevaarders dan ook na die Kaapse Skiereiland as Kaap die Goeie Hoop verwys. Tussen Kaappunt en Kaap die Goeie Hoop lê Kaap Maclear, wat vernoem is na sir Thomas Maclear, 'n bekende sterrekundige wat geofisiese navorsing in die gebied gedoen het. Daar is twee vuurtorings op Kaappunt. Die oorspronklike vuurtoring is in 1857 op een van die winderigste plekke in Suid-Afrika, die Vasco da Gama-punt, opgerig. In mistige weer is die toring egter nie altyd sigbaar nie, en nadat die lynboot Lusitania in 1911 in ŉ stormagtige see naby Kaappunt vergaan het, is 'n nuwe vuurtoring in 1914 gebou. 

Die vuurtoring is laer af, nader aan die water by Kaappunt, en is een van die kragtigste vuurtorings ter wêreld. Daar is ook verskeie ander vuurtorings langs die Skiereiland se kus. Kaappunt word dikwels met Kaap Agulhas verwar as die suidelikste punt van Afrika. Hoewel Kaap Agulhas amptelik as die samevloeiingsplek van die Atlantiese Oseaan se koue Benguelastroom en die Indiese Oseaan se warm Mosambiekstroom beskou word, is die skeidslyn gedurende die somermaande nader aan Kaap die Goeie Hoop. 

Die reservaat beslaan 770 km met 'n kuslyn van 40 km. Daar is reeds in 1928 begin beplan om die Skiereiland se bedreigde natuurlewe te beskerm. Dit het egter 11 jaar geduur voordat die gebied deur die Kaapse Provinsiale Raad tot natuurreservaat verklaar is. Die stuk grond is vir 'n bedrag van R127 000 aangekoop. Die reservaat strek van Schustersbaai in die weste tot by Smitswinkel-baai in die ooste. 

'n Paar stroompies vloei deur die reservaat, waarvan die Klaasjagersrivier die grootste is. Die Skiereiland toon klimaatsgewys en selfs in ekostelsels kenmerke van 'n eiland, en die fauna en flora sluit 'n wye verskeidenheid in. Verskeie boksoorte soos die eland, springbok en die grysbok kom voor. Pogings om die sebra en bontebok te hervestig, het egter nie geslaag nie. Daar is ongeveer 150 spesies voëls, waaronder die volstruis, suikervoël, Kaapse wewervoël en seeraaf. 

Dan is daar ook bobbejane, ystervarke en skilpaaie. Die plantegroei sluit fynbos en heidespesies in wat op geen ander piek aangetref word nie. Die reservaat is 'n gewilde piekniek- en hengelplek vir die toeris en natuurliefhebber.




</doc>
<doc id="65268" url="https://af.wikipedia.org/wiki?curid=65268" title="Haak-en-steek">
Haak-en-steek

Die Haak-en-steek ("Acacia tortilis") is 'n droogtebestande doringboomspesie wat wydverspreid in woestyn-, halfwoestyn- en savannestreke aangetref word. Volwasse bome ontwikkel 'n plat of effens geronde kroon, en die twee doringtipes waarna dit vernoem is, is maklik sigbaar. Die peule word deur wild en vee gevreet wat dan die sade versprei.

Inheemse name vir die boom sluit in "Mosu" of "Mosunyana" in Tswana, "umSasane" in Zoeloe en "Umbrella thorn" in Engels.

Dit kom voor van die woestynstreke in die Midde-Ooste en suidwaarts tot in Suid-Afrika. In Suider-Afrika is dit teenwoordig in Mosambiek, Zimbabwe, Botswana, Namibië, Eswatini en die sentrale en noordelike dele van Suid-Afrika. In Suider-Afrika toon dit 'n voorkeur vir droë, laagliggende bosveld en grasveld.

Die kroon is aanvanklik gerond, maar word platter namate dit groter raak. Dié boom verskil van baie ander akasias deurdat dit reguit sowel as gekromde dorings het. Albei soorte dorings groei dikwels saam op dieselfde takkie wat aanleiding gee tot die naam haak-en-steek. Ander akasias met reguit en krom dorings is die rooihaak of vals-haak-en-steek ("A. reficiens"), die trassiedoring ("A. hebeclada") en die buikdoring ("A. luederitzii").

Die blomme word in wit of roomkleurige hofies gedra. Die boom se saad word in peule gedra wat 5 tot 9 mm breed en op kenmerkende wyse verdraai is. Dié verdraaide peule en die kombinasie van haak- en reguit dorings maak dit maklik om die boom uit te ken.





</doc>
<doc id="65269" url="https://af.wikipedia.org/wiki?curid=65269" title="Morganbaai">
Morganbaai

Morganbaai is 'n kusgehuggie geleë naby die Keiriviermond, 53 km noord-oos van Oos-Londen in die Oos-Kaap, Suid-Afrika. 

Morganbaai is in 1822 vernoem na A.F. Morgan, die gesagvoerder van die "Barracouta", 'n skip van die Koninklike Britse Vloot, een van talle skepe wat deur die Britse Admiraliteit gestuur is om opnames te doen aan die kus suid van Maputo.



</doc>
<doc id="65270" url="https://af.wikipedia.org/wiki?curid=65270" title="Anaboom">
Anaboom

Die Anaboom ("Faidherbia albida") - voorheen "Acacia albida" - is 'n boom wat aangetref word in die alluviale vloedvlaktes of langs die riviere en panne in Limpopo en Mpumalanga, asook eSwatini en KwaZulu-Natal. Alhoewel Akasias met aarvormige blomme ook byna altyd haakdorings het, is die Anaboom die uitsondering. Die blomme is roomwit in are en die dorings is reguit - tot sowat 2 cm lank. Die boom word tot 30 m hoog. Die boom dra buitengewoon groot, gekromde helder oranje tot rooierige peule. Die peule word deur vee en wild gevreet.

Die boom is die enigste spesie in die genus Faidherbia, wat aan die sub-familie "Mimosoideae" behoort en op sy beurt weer aan die familie "Fabaceae" behoort.




</doc>
<doc id="65271" url="https://af.wikipedia.org/wiki?curid=65271" title="Absolute magnitude">
Absolute magnitude

Absolute magnitude of absolute liggewendheid is die mate van werklike ligsterkte wat ’n hemelliggaam het. Omdat byvoorbeeld sterre se werklike ligsterkte nie met die blote oog waargeneem kan word nie omdat hulle nie ewe ver van die Aarde af is nie, is ’n manier ontwerp om hul magnitude te vergelyk soos wanneer hulle almal ewe ver sou wees. Dié afstand is vasgestel op 10 parsek (32,6 ligjare). Absolute magnitude word uitgedruk in ’n eenheid wat as "mag" of "M" afgekort word (vir magnitude). Hoe hoër ’n liggaam se absolute liggewendheid, hoe laer is die magnitude. Die helderste ster het ’n magnitude van sowat -9 mag, terwyl die dofste ster ’n helderheid van sowat 26 mag het. ’n Ster van 0 mag is 82,4 keer so helder as die son.

Skynbare magnitude (afgekort as "m") is die liggewendheid van die hemelliggaam soos van die Aarde af gesien en word beïnvloed deur die afstand en die Aarde se atmosfeer.

Bolometriese magnitude neem energie in ag wat by alle golflengtes uitgestraal word, dus oor die hele elektromagnetiese spektrum.

Vir ’n planetoïde of komeet is die absolute magnitude die werklike ligsterkte wat dit sou gehad het op ’n afstand van 1 astronomiese eenheid van sowel die Aarde as die son.



</doc>
<doc id="65272" url="https://af.wikipedia.org/wiki?curid=65272" title="Papierbasdoring">
Papierbasdoring

Die Papierbasdoring ("Acacia sieberiana") is 'n boom wat inheems aan Suid-Afrika is en aangetref word in die bosveld van KwaZulu-Natal en noord van die Vaalrivier in Suid-Afrika. Die bas is gryserig of gelerig bruin en is dikwels kurkagtig of skilfer af. Die reguit dorings word tot 9 cm lank. Die blomme word in klein donserige wit hofies gedra. Die peule is dik, houtagtig en ongeveer 15 cm lank. Die peule gaan eers oop nadat dit van die boom afgeval het.




</doc>
<doc id="65273" url="https://af.wikipedia.org/wiki?curid=65273" title="Parsek">
Parsek

’n Parsek is ’n afstandseenheid wat in die sterrekunde gebruik word. Een parsek is 3,26 ligjare, wat net minder is as 31 biljoen (3.1) kilometer. Dit is die afstand wat gemeet word as die gemete hoek α in die tekening aan die regterkant 1 boogsekonde (1/3600°) is.

Die term is in 1913 geskep as ’n afkorting van "’n afstand wat ooreenstem met ’n parallaks van een sekonde".

As die afstand van die aarde na die son 1.5 meter is.

α = 1 boogsekonde = 1/3600° = 0.000277778° = 2.778 °

Dus:

formula_1

formula_2

Een ligjaar is 3 m/s [spoed van lig] × 3600 s/h × 24 h/dag × 365 dae/jaar = 9.46 meter

Dus: 1 parsek = 3.09 m / 9.46 m/ligjaar = 3.26 ligjaar



</doc>
<doc id="65274" url="https://af.wikipedia.org/wiki?curid=65274" title="SKA">
SKA

Die Square Kilometre Array (SKA) is ’n groot, veelvuldige radioteleskoopprojek wat na verwagting in Suid-Afrika en Australië gebou gaan word. Dit sal by voltooiing uit meer as 3 000 radioteleskope sal bestaan. Twee derdes van die radioteleskope sal in Suid-Afrika gebou word en die ander in Australië. 

Dit sal ’n totale versamelingsgebied van sowat een vierkante kilometer hê. Dit sal oor ’n groot omvang frekwensies werk en vanweë sy grootte sal dit 50 keer sensitiewer wees as enige ander radio-instrument. Dit behoort die hemelruim meer as 10 000 keer vinniger as tevore te verken.

Met ontvangerstasies wat van ’n sentrale punt af oor minstens 3 000 km strek, sal dit radiosterrekunde se vermoë benut om die beelde met die hoogste resolusie op alle terreine van sterrekunde te verskaf. Die SKA sal in die Suidelike Halfrond gebou word, in Afrika suid van die Sahara met kernpunte in Suid-Afrika en Australië, waar die uitsig op die Melkweg die beste en radioversteurings die minste is.

Bouwerk sal na verwagting in 2019 begin en aanvanklike waarnemings word teen 2022 beplan, maar die begroting is nog nie gefinaliseer nie. Die SKA sal in twee fases gebou word, met fase 1 wat sowat 10% van die hele teleskoop se vermoë verteenwoordig. Fase 1 se koste is in 2013 op €650 miljoen vasgestel, terwyl fase 2 se koste nog nie bepaal is nie. 

Hemelliggame straal elektromagnetiese straling uit wat opgevang of bespeur kan word met die regte toerusting soos 'n radioteleskoop. 'n Radioteleskoop bestaan uit skottelantennes en stralingsvlakantennes wat die hele spektrum dek. Al die radioteleskope word met 'n sentrale beheer-en-verwerkingskantoor verbind deur kabels van optiese vesel. Die inligting word hier met rekenaars verwerk om ’n beeld te skep wat vir die mens duidelik is. Die spektrum van die radioteleskoop is baie wyer as wat deur ’n optiese teleskoop gesien kan word. Optiese vesel word verkies bo koper omdat dit bestand is teen elektromagnetiese straling, soos weerlig.

Die SKA-hoofkwartier sal in Cheshire, Engeland, wees terwyl die teleskope hoofsaaklik in Suid-Afrika en Australië opgerig sal word. Die sentrale rekenaar sal 'n verwerkingsvermoë van 100 miljoen persoonlike rekenaars hê en sal 10 opdragte per sekonde kan verwerk.

'n Klomp klein, laefrekwensie-stralingsvlakantennes sal in Australië opgerig word tydens Fase 1. Die tipe antenne is sowat 1,5 m hoog. Daar sal ook sestig hoëfrekwensieskottelantennes in Australië opgerig word as deel van Fase 1. Dié antennes is sowat 15 m hoog.

Terwyl Nieu-Seeland lid van die SKA-organisasie bly, lyk dit of geen antennas daar opgerig sal word nie.

Tydens Fase 1 sal ongeveer 190 antennas opgerig word. Tydens Fase 2 sal 3 000 skottelantennes in Suid-Afrika opgerig word. Al die antennes sal in die Noord-Kaap wees, in die gebied suid van die N14, wes van Upington, suidwes van die N10 tussen Upington en waar die N10 die N12 kruis, wes van die N12 en Victoria-Wes en weswaarts van Brandvlei en Williston. Hierdie gebied is spesifiek gekies omdat daar min magnetiese versteurings is soos in stedelike gebiede ondervind word. Suid-Afrika se aandeel in die SKA is verreweg die grootste. 

Ander stasies in Afrika suid van die Sahara sal in Botswana, Ghana, Kenia, Madagaskar, Mauritius, Mosambiek, Namibië en Zambië opgerig word.




</doc>
<doc id="65275" url="https://af.wikipedia.org/wiki?curid=65275" title="Ligjaar">
Ligjaar

'n Ligjaar is 'n afstandseenheid wat gelyk is aan net minder as 10 biljoen (10 x 10) kilometer. Dit is die afstand wat lig in 'n vakuum aflê in een Juliaanse jaar (365,25 dae of 31 557 600 sekondes). Dit word dikwels gebruik om die afstand van hemelliggame uit te druk, veral in niewetenskaplike publikasies. Die eenheid wat deur wetenskaplikes verkies word, is parsek (sowat 3,26 ligjare).

1 ligjaar =

Ander lengte-eenhede kan op dieselfde manier gevorm word. 'n Ligsekonde word dikwels in sterrekunde en telekommunikasie gebruik; dit is presies 299 792 458 meter of van 'n ligjaar. Ook ligminuut, liguur, ligdag en ligmaand word soms gebruik. Laasgenoemde is rofweg 'n twaalfde van 'n ligjaar.

Afstande wat in ligjare uitgedruk word, sluit in dié tussen sterre in dieselfde algemene streek, soos dié wat in dieselfde spiraalarm of sterreswerm voorkom. Sterrestelsels self strek oor ’n paar duisend tot ’n paar honderdduisend ligjare en is miljoene ligjare van ander sterrestelsels geleë. Afstande na verafgeleë voorwerpe soos kwasars en die Groot Muur van Sloan kan tot miljarde ligjare beslaan.



</doc>
<doc id="65277" url="https://af.wikipedia.org/wiki?curid=65277" title="Rooiessenhout">
Rooiessenhout

Die Rooiessenhout ("Trichilia emetica", "Natal Mahogany") is 'n boom wat voorkom in middel- tot hoogliggende streke in boswêreld en langs rivieroewers vanaf Durban tot Mpumalanga. Die boom het 'n donkergroen, digte kroon. Die roomgroen blomme en die vrugte lok baie voëlsoorte. Die boom is 'n vinnige groeier en 'n uitstekende koelte- en skermboom. Dit benodig matige water en vol son. Die blomtyd is vanaf Augustus tot Oktober.




</doc>
<doc id="65278" url="https://af.wikipedia.org/wiki?curid=65278" title="Magnitude">
Magnitude

Magnitude beteken letterlik grootte of omvang. In sterrekunde word dit gebruik om aan te dui hoe helder ’n ster is. Dit is belangrik om te onthou dat hoe hoër die magnitude, hoe dowwer die ster is. 'n Ster van magnitude 1 is bv. 100 keer so helder as een van magnitude 6, en besonder helder sterre het selfs ’n negatiewe waarde.

Die (skynbare) helderheid van sterre is in die antieke tyd in getalle aangegee: die helderste sterre het ’n waarde van 1 gekry en die dofste sterre ’n waarde van 6. Later is onderskei tussen die skynbare magnitude (m) van ’n hemelliggaam en die absolute magnitude (M) – laasgenoemde is die helderheid van hemelliggame indien hulle van dieselfde afstand (10 parsek) van die aarde af gesien sou word. Albei waardes is vir lig wat by sigbare golflengtes uitgestraal word.

Die stelsel is ook verfyn sodat die presiese magnitude van ’n ster gemeet kan word. Sterrekundiges kan nou verskille meet van tot ’n honderdste van ’n magnitude. Ons son het byvoorbeeld 'n skynbare magnitude van −26.74, Sirius -1,46, Arcturus -0,04, Aldebaran +0,85, Spica +1,04 en Procyon +0,34. Onder die antieke stelsel sou die laaste vyf almal ’n waarde van 1 kon gehad het. Daarteenoor is die absolute magnitude van Sirius +1.4, en die van ons son +4.8.

Sterre met magnitudes van tussen 1,5 en 2,5 word tweedemagnitude-sterre genoem en die sowat 20 sterre met ’n skynbare magnitude helderder as 1,5 staan bekend as eerstemagnitude-sterre.

Bolometriese magnitude neem die energie in ag wat in alle golflengtes uitgestraal word, dit wil sê oor die hele elektromagnetiese spektrum.



</doc>
<doc id="65280" url="https://af.wikipedia.org/wiki?curid=65280" title="Meerkat">
Meerkat

Meerkat kan na die volgende onderwerpe verwys:



</doc>
<doc id="65281" url="https://af.wikipedia.org/wiki?curid=65281" title="Sterreklassifikasie">
Sterreklassifikasie

Sterreklassifikasie is in die sterrekunde die indeling van sterre in spektraaltipes of -klasse volgens die spektrum van hul uitgestraalde lig. Die kleur van die lig wat ’n ster uitstraal, is ’n aanduiding van sy temperatuur. Spektraallyne (donker en ligte lyne) in hul spektrum toon verder uit watter elemente die ster bestaan of deur watter elemente die lig val.

Wanneer met die blote oog na sterre gekyk word, het hulle verskillende kleure; sommige is blouerig, ander rooier. ’n Ster stuur verskillende spektra van lig uit na gelang van sy massa en ouderdom, wat sy temperatuur beïnvloed. ’n 19de-eeuse stelsel om sterre in ’n alfabetiese volgorde volgens die soorte spektra te klassifiseer is aan die begin van die 20ste eeu deur die sterrekundige Annie Cannon aangepas en herrangskik na die letters W-O-B-A-F-G-K-M-R-N-S. Dit is die stelsel wat steeds in die Harvard-klassifikasie gebruik word.

Die meeste sterre word tans geklassifiseer as tipe O tot M. Hiervolgens is O-sterre die warmste en M-sterre die koudste. Die temperatuur van sterre daal geleidelik van W, O, B ens. na M. Wat kleur betref, is O blou, B blouwit, A wit, F geel-wit, G geel, K oranje en M rooi. Die kleur soos deur die waarnemer gesien kan egter hiervan verskil omdat die oënskynlike kleur ook beïnvloed word deur visuele toestande.

R-, N- en S-sterre is spesiale gevalle en is later bygevoeg. Dit dui nie op die temperatuur van die ster nie, maar op die chemiese samestelling daarvan. R- en N-sterre is koolstofsterre en by S-sterre is sterk bande van sirkoniummonoksied sigbaar naas die normale bande van titaniummonoksied. Nog later is ’n tipe W bygevoeg vir Wolf-Rayetsterre, warm sterre wat hul waterstof en helium verloor het, asook tipes L, T en Y (bruindwerge).

In die huidige klassifiseringstelsel, die Morgan-Keenan-stelsel, kan ’n Arabiese syfer tussen 0 en 9 ook by die letter gevoeg word; dit dui tiendes van die reeks tussen twee tipes aan, sodat A5 halfpad (vyf tiendes) is tussen A0 en F0. Sterre met ’n lae syfer is warmer as sterre met ’n hoë syfer binne dieselfde tipe. A2 is dus warmer as A6. Nog ’n dimensie wat in die Morgan-Keenan-stelsel gevoeg is, is die ligsterkte-klasse in die Romeinse syfers I, II, III, IV en V, wat die wydte van sekere absorpsielyne in die ster se spektrum uitdruk. Daar is gevind dat dié eienskap ’n algemene aanduiding is van die ster se grootte en dus van die algehele ligsterkte van die ster. Tipe I word in die algemeen superreuse genoem, tipe III reuse en tipe V dwerge of, meer korrek, hoofreekssterre. Ons son is byvoorbeeld spektraaltipe G2V, wat geïnterpreteer kan word as "’n geeldwerg wat twee tiendes na oranje neig". Die oënskynlik helderste ster, Sirius, is ’n tipe A1V.

Sterre se atmosfeer wissel in temperatuur van sowat 2 000 tot 40 000 kelvin. Die Harvard-klassifikasie is ’n eendimensionele stelsel waarin die sterre van warm tot koud gerangskik word, soos in die volgende tabel:
Die massa, radius en helderheid vir elke klas is net van toepassing op sterre in die hoofreeks-tydstip van hul lewensduur en dus nie vir rooi reuse nie.

Die Yerkes-klassifikasie, ook bekend as die MK-stelsel na aanleiding van die skeppers daarvan in 1943, William Wilson Morgan en Philip Childs Keenan van die Yerkes-sterrewag van die Universiteit van Chicago, is ’n tweedimensionele stelsel wat gebaseer is op spektraallyne wat sensitief is vir stertemperatuur en oppervlakswaartekrag, wat verband hou met ligsterkte.

Aangesien die radius van ’n reusester baie groter is as dié van ’n dwergster as hul massas min of meer dieselfde is, is die swaartekrag en dus die gasdigtheid op die oppervlak van ’n reusester baie laer as op ’n dwergster. Hierdie verskille kan gesien word in die vorm van ligsterkte-effekte wat beide die breedte en intensiteit van die spektraallyne beïnvloed, wat dan gemeet kan word.

’n Paar ligsterkteklasse word onderskei:

Daar word voorsiening gemaak vir grensgevalle; ’n ster wat as Ia-0 geklassifiseer is, sal ’n baie helder superreus wees, amper ’n hiperreus. Hier onder is voorbeelde. Die spektraaltipe van die ster is nie ’n faktor nie.

Klas O-sterre is baie warm en helder. Hulle is blouerig; eintlik val die grootste deel van hul lig in die ultraviolet-reeks. Hulle is die skaarsste van die hoofreekssterre – net sowat 1 uit 3 miljoen. Van die grootste sterre is van dié spektraaltipe. O-sterre is so warm dat dit moeilik is om hul spektra te meet. Hul ligsterkte is tot ’n miljoen keer hoër as die son s’n.

Hierdie sterre het dominante lyne van die absorpsie en soms die emissie van He II-lyne, prominente geïoniseerde (Si IV, O III, N III en C III) en neutrale helium-lyne, wat sterker word van O5 tot O9, en prominente waterstof-Balmer-lyne, hoewel nie so sterk as in latere tipes nie. Omdat klas O-sterre so enorm is, het hulle baie warm kerne en gebruik hulle gou hul waterstof-brandstof op; dus is hulle die eerste sterre wat die hoofreeks verlaat. Onlangse waarnemings by die Spitzer-ruimteteleskoop dui daarop dat planete nie om ander sterre in die omgewing van ’n klas O-ster vorm nie weens die elektromagnetiese straling.

Toe die MK-klassifikasie die eerste keer in 1943 beskryf is, was die enigste subtipes van klas O wat gebruik is O5 tot O9,5. In 1978 is dit uitgebrei tot O4, en later is tipes O2, O3 en O3,5 bygevoeg. O3-sterre is die warmste bekende sterre met ’n konvensionele struktuur.

Klas B-sterre is baie helder en blou van kleur. Hul spektra het neutrale helium- en gematigde waterstoflyne. Geïoniseerde-metaal-lyne sluit in Mg II en Si II. Waterstofabsorpsielyne raak al hoe sterker namate die onderverdelings skuif van 0 tot 9. Soms is daar ook waterstofemissielyne teenwoordig, wat dui op ’n yl atmosfeer. Die sterre neig om in swerms voor te kom en kan van ver af gesien word. Omdat O- en B-sterre so kragtig is, bestaan hulle net vir ’n relatief kort tyd en dus skuif hulle nie ver weg van die area waarin hulle ontstaan het nie. Sowat 1 uit 800 (0,125%) van die hoofreekssterre in die son se omgewing val in Klas B.

Klas A-sterre is van die mees algemene sterre wat met die blote oog gesien kan word en is wit tot blou-wit. Hulle het sterk waterstoflyne (met ’n maksimum by A0) en ook lyne van geïoniseerde metale (Fe II, Mg II en Si II) met ’n maksimum by A5. ’n Merkbaar groter voorkoms van Ca II-lyne is van dié punt af sigbaar. Sowat 1 uit 160 (0,625%) van die hoofreekssterre in die son se omgewing val in klas A.

Klas F-sterre het versterkende "H"- en "K"-lyne van kalsium II. Neutrale metale (Fe I, Cr I) begin geïoniseerde metale verbysteek teen laat F. Hul spektra word gekenmerk deur die swakker waterstoflyne en geïoniseerde metale. Klas F-sterre is wit en maak sowat 1 uit 33 (3,03%) van die hoofreekssterre in die son se omgewing uit.

Klas G-sterre is waarskynlik die bekendste, al is dit net omdat die son een is. Sowat een uit 13 (7,69%) van die hoofreekssterre in die son se omgewing is klas G-sterre.

Opmerklik hier is die "H"- en "K"-lyne van Ca II, wat die prominentste is by G2. Hulle het selfs swakker waterstoflyne as F, maar saam met die geïoniseerde metale het hulle neutrale metale. Twee soorte G-sterre word onderskei: dié met talle fyn absorpsielyne is reuse met baie lae druk in hul atmosfeer, en dié met breër absorpsielyne soos die son is dwerge met hoë druk. Superreuse wissel dikwels tussen O of B (blou) en K of M (rooi). Hulle bly egter nie lank in klas G nie, want dit is ’n uiters onstabiele plek vir ’n superreus om te wees.

Klas K bevat oranjerige sterre wat effens kouer as ons son is. Sommige K-sterre is reuse en superreuse, soos Arcturus, terwyl oranjedwerge soos Alpha Centauri B hoofreekssterre is. Hulle het uiters swak waterstoflyne, indien enige, en meestal neutrale metale (Mn I, Fe I, Si I).

Teen laat K raak molekulêre bande van titaniumoksied teenwoordig. Sowat een uit agt (12,5%) van die hoofreekssterre in die son se omgewing is klas K-sterre.

Klas M is verreweg die algemeenste klas. Sowat 76,02% van die hoofreekssterre in die son se omgewing is in dié klas. Dit styg tot 78,6% as alle sterre in aanmerking geneem word. Omdat hoofreekssterre in klas M so ’n lae ligsterkte het, kan geeneen van hulle met die blote oog gesien word nie.

Hoewel die meeste klas M-sterre rooidwerge is, bevat dié klas ook die meeste reuse en ’n paar superreuse soos Antares en Betelgeuse. Die laat M-groep bevat warmer bruindwerge wat bo die L-spektrum is. Dit is gewoonlik in die reeks van M6,5 tot M9,5. Die spektrum van ’n M-ster toon lyne van oksiedmolekules, veral TiO. Waterstoflyne is gewoonlik afwesig, behalwe by veranderlike sterre waar dit in sekere fases van die veranderlikheid verskyn. Vanadiummonoksiedbande raak teenwoordig by laat M.

Bruindwerge behoort tot hierdie drie klasse.

’n Paar nuwe spektraaltipes is in gebruik geneem met die ontdekking van nuwe soorte sterre.

Spektra van sommige baie warm en blouerige sterre toon aansienlike emissielyne van koolstof of stikstof, of soms suurstof.

Klas W of WR verteenwoordig die superhelder Wolf-Rayetsterre, ongewoon omdat hulle meestal helium in hul atmosfeer het in plaas van waterstof. Daar word geglo hulle is sterwende superreuse waarvan die waterstoflaag weggeblaas is deur sterrewinde, wat veroorsaak word deur hul hoë temperature, en dat hul warm heliumdop so ontbloot word. Klas W word in subklasse verdeel:

WN (WNE vroeë tipe, WNL laat tipe) en WC (WCE vroeë tipe, WCL laat tipe en uitgebreide klas WO), volgens die dominansie van stikstof- en koolstof-emissielyne in hul spektra (en buitenste lae).

Tussen die ware Wolf-Rayet- en gewone warm sterre van klasse O en vroeë B is daar OC-, ON-, BC- en BN-sterre. Dit lyk of hulle ’n voortsetting van die Wolf-Rayets na die gewone OB's is.

Die solidussterre is sterre met O-tipe spektra en ’n WN-volgorde in hul spektra. Die naam kom van "solidus" of "skuinsstreep" omdat ’n skuinsstreep in hul naam voorkom.

Hulle is O-sterre met sterk magnetiese velde en word aangedui met Of?p

In lyste van spektra kan "spektrum OB" voorkom. Dit is nie werklik ’n spektrum nie; dit beteken dat die ster se spektrum onbekend is, maar dit behoort tot ’n OB-assosiasie, daarom is dit óf ’n klas O- óf ’n klas B- of dalk ’n taamlik warm klas A-ster.

Die nuwe spektraaltipes L en T is geskep om infrarooi-spektra of koue sterre te klassifiseer. Dit sluit beide rooi en bruindwerge in, wat baie dof in die visuele spektrum is. Die hipotetiese spektraaltipe Y word in reserwe gehou vir voorwerpe wat kouer as T-dwerge is en spektrale eienskappe besit wat hulle van T-dwerge onderskei.

Klas D (vir gedegenereerde) is die moderne klassifikasie vir witdwerge – sterre met ’n lae massa wat geen kernfusie meer ondergaan nie. Hulle het gekrimp tot die grootte van ’n planeet en is besig om stadigaan af te koel. Die klas word verder onderverdeel in spektraaltipes DA, DB, DC, DO, DQ, DX en DZ. Die letters dui nie op die hoofklassifisering van sterre nie, maar dui die samestelling aan van die witdwerg se sigbare buitelaag of atmosfeer.

Die tipes witdwerge is soos volg:

Die tipe word gevolg deur ’n syfer wat die dwerg se oppervlaktemperatuur aandui. Die syfer is ’n afgeronde vorm van 50400/"T", waar "T" die effektiewe oppervlaktemperatuur is, gemeet in kelvin.

Meer as twee van die letters kan gebruik word om aan te dui dat die dwerg meer as een van bogenoemde eienskappe het. Die letter "V" kan ook gebruik word om ’n veranderlike witdwerg aan te dui.

Uitgebreide witdwerg-spektraaltipes:

Pulserende-ster-tipes:

Ten laaste word klasse P en Q soms gebruik vir sekere niestellêre voorwerpe. Tipe P-voorwerpe is planetêre newelvlekke en tipe Q is novas (veranderlike sterre wat skielik in helderte toeneem en daarna weer verdof).

Hierdie voorwerpe is nie sterre nie, maar oorblyfsels van sterre. Hulle is baie dowwer en as hulle op die Hertzsprung-Russell-diagram geplaas sou word, sou hulle verder in die onderste linkerhoek voorgekom het.

Byvoegings, veral kleinletters, kan volg op die spektraaltipe om besondere eienskappe in die spektrum aan te dui.

Voorbeeld: Epsilon Ursae Majoris word gelys as spektraaltipe A0pCr, wat beteken dit is ’n A0-ster met sterk emissielyne van die element chroom. Daar is verskeie klasse van sterre waar die spektraallyne van verskeie elemente abnormaal sterk vertoon.




</doc>
<doc id="65284" url="https://af.wikipedia.org/wiki?curid=65284" title="Dwergster">
Dwergster

Onder die term dwergster word gewoonlik ’n hoofreeksster verstaan. Dit is verreweg die talrykste soort sterre en het ’n groot genoeg massa om kernfusie te ondergaan. Die hoofreekssterre wat tans onder die Morgan-Keenan-stelsel in verskillende spektraaltipes geklassifiseer word, gebruik die letters O, B, A, F, G, K en M, wat strek van warm tot koud.

Daarteenoor is niehoofreekssterre dié wat al gevorderd is en waarvan die waterstofvoorraad uitgeput is. Hulle het daarom uitgesit en het ’n groter ligsterkte.

Die term "dwergster" is oorspronklik in 1906 uitgedink deur die Deense sterrekundige Ejnar Hertzsprung, wat opgemerk het die rooiste sterre, wat as Klas K en M in die Harvardstelsel geklassifiseer word, kan in twee groepe ingedeel word: dié wat helderder as die Son is en dié wat dowwer is. Om ’n onderskeid te tref, het hy hulle onderskeidelik "reusesterre" en "dwergsterre" genoem. Vandag word feitlik alle hoofreekssterre dwergsterre genoem.

Ander stellêre en substellêre voorwerpe het ook "dwergster" in hul naam, maar is nie hoofreekssterre nie en dus nie werklik dwergsterre nie:

Tydens 90% van ’n dwergster se bestaan sit hy waterstof in helium om vanweë kernfusie. Die hoeveelheid helium in ’n ster se kern sal mettertyd toeneem, so ook die tempo van kernfusie, die temperatuur en die ligsterkte. Daar word byvoorbeeld geraam dat die Son se ligsterkte met sowat 40% toegeneem het sedert dit 4,6 miljard (4,6 × 10) jaar gelede ’n hoofreeksster geword het.

Elke ster ontwikkel ’n sterwind van deeltjies wat veroorsaak dat gas voortdurend na die ruimte uitvloei. Vir die meeste sterre is die hoeveelheid massa wat hulle so verloor nietig. Die Son verloor jaarliks 10 sonmassas, of sowat 0,01% van sy totale massa oor sy hele bestaan. Baie swaar sterre kan egter 10 tot 10 sonmassas per jaar verloor, en dit beïnvloed hul evolusie in ’n groot mate. 

Hoe lank ’n ster in die hoofreeks bly, hang grootliks af van die hoeveelheid gas wat dit vir kernfusie het en die tempo waarteen dit die gas opgebruik, dus sy aanvanklike massa en ligsterkte. Die Son se leeftyd word op sowat 10 miljard jaar gereken. Swaar sterre gebruik hul gas vinniger op en hul leeftyd is dus korter. Kleiner sterre van minder as 0,25 sonmassas (rooidwerge) kan feitlik hul hele massa as brandstof gebruik, terwyl sterre van sowat 1 sonmassa net sowat 10% van hul massa kan gebruik. Daarom kan sterre van sowat 0,25 sonmassa sowat ’n biljoen (10) jaar lank bestaan volgens berekeninge vir ster-evolusie, terwyl sterre van 0,08 sonmassas se leeftyd sowat 12 biljoen jaar is.




</doc>
<doc id="65285" url="https://af.wikipedia.org/wiki?curid=65285" title="Geheuerympie">
Geheuerympie

’n Geheuerympie of geheuemiddel is ’n leertegniek om ’n mens te help onthou. Van die metodes wat dikwels gebruik word, is ’n kort rympie of ’n woord om ’n reeks name of woorde te onthou. Ook beelde of klanke kan gebruik word. Dit is geskoei op die feit dat ’n mens persoonlike, verrassende, snaakse of seksuele inligting makliker onthou as ander, minder interessante inligting.

’n Algemene geheuerympie is waar die eerste letter van ’n reeks woorde gebruik word om ’n akroniem of begrip te vorm wat maklik is om te onthou. So kan "Rog G. Biv" gebruik word om die kleure van die reënboog (rooi, oranje, geel, groen, blou, indigo, violet) te onthou.

In elektronika word kleurkodes op sommige komponente gebruik, waar elke kleur ’n spesifieke waarde (0-9) voorstel.

Geheuerympies kan ook gebruik word waar elke woord bestaan uit die aantal syfers van ’n lang nommer. In Engels kan die eerste 15 syfers van die wiskundige konstante pi (3,14159265358979) onthou word met die sin ""Now I need a drink, alcoholic of course, after the heavy lectures involving quantum mechanics"". Pifilologie is die praktyk om geheuerympies vir pi te skep.

Ook met die leer van vreemde tale word ’n assosiasie met ’n woord in die leerder se eie taal algemeen gebruik om ’n woord in die vreemde taal te onthou. Die woord "ohel", Hebreeus vir tent, kan byvoorbeeld onthou word met die sin "O hel, daar's ’n gogga in my tent." Die geslag van woorde kan onthou word deur kleurassosiasie, byvoorbeeld blou vir manlik en rooi vir vroulik. Die manlike Spaanse woord "el pie" kan dan onthou word deur ’n voet wat op ’n vleispastei (Engels: "pie") trap en ’n blou vulsel wat uitspuit.

’n Merkwaardige eienskap van baie geheuerympies is dat hulle werk ondanks (of dalk danksy) die feit dat hulle onlogies is. Daar is byvoorbeeld geen rede om "Rog G. Biv" te onthou nie, want dit maak geen sin nie. Tog kan ’n bisarre assosiasie langer in die geheue bly steek as ’n logiese een.

Nog ’n rede is dat "Rog G. Biv" uit drie dele bestaan om sewe kleure te onthou. Om dieselfde rede word die tien syfers van telefoonnommers in drie groepe verdeel, want dit is makliker om te onthou as tien syfers in ’n ry.



</doc>
<doc id="65286" url="https://af.wikipedia.org/wiki?curid=65286" title="Kaap Recife-vuurtoring">
Kaap Recife-vuurtoring

Die Kaap Recife-vuurtoring is geleë in die Kaap Recife-natuurreservaat aan die suidelike punt van Algoabaai, ongeveer 15 km vanaf Port Elizabeth. Die agtkantige kliptoring is 24 m hoog, in swart en wit bane geverf en is op 1 April 1851 in gebruik geneem. Dit is toegerus met 'n mis-sein, 'n radiobaken, 'n rooi lig en 'n flitsende wit lig wat elke 30 sekondes flits. Die toring het 'n fokale vlak van 28 meter bo die hoogwatermerk. Die lig van 4 000 000 CD kan tot 29 seemyl ver gesien word.



</doc>
<doc id="65287" url="https://af.wikipedia.org/wiki?curid=65287" title="Ariel">
Ariel

Die naam Ariel kan gebruik word om na een van die volgende te verwys:


Mense:


</doc>
<doc id="65288" url="https://af.wikipedia.org/wiki?curid=65288" title="Callisto">
Callisto

Die naam Callisto of Kallisto en Calisto kan gebruik word om na een van die volgende te verwys:



</doc>
<doc id="65289" url="https://af.wikipedia.org/wiki?curid=65289" title="Deimos">
Deimos

Die naam Deimos kan gebruik word om na een van die volgende te verwys:



</doc>
<doc id="65291" url="https://af.wikipedia.org/wiki?curid=65291" title="Fobos">
Fobos

Die naam Fobos kan gebruik word om na een van die volgende te verwys:



</doc>
<doc id="65292" url="https://af.wikipedia.org/wiki?curid=65292" title="Io">
Io

Die naam Io kan gebruik word om na een van die volgende te verwys:



</doc>
<doc id="65293" url="https://af.wikipedia.org/wiki?curid=65293" title="Oberon">
Oberon

Die naam Oberon kan gebruik word om na een van die volgende te verwys:



</doc>
<doc id="65294" url="https://af.wikipedia.org/wiki?curid=65294" title="Titania">
Titania

Die naam Titania kan gebruik word om na een van die volgende te verwys:



</doc>
<doc id="65295" url="https://af.wikipedia.org/wiki?curid=65295" title="Triton">
Triton

Die naam Triton kan gebruik word om na een van die volgende te verwys:



</doc>
<doc id="65297" url="https://af.wikipedia.org/wiki?curid=65297" title="Cape Seal-vuurtoring">
Cape Seal-vuurtoring

Die Cape Seal-vuurtoring is geleë in die Robberg-natuurreservaat op Robberg-skiereiland, ongeveer 8 km suid van Plettenbergbaai. Die vuurtoring is op 11 Mei 1950 in gebruik geneem. Met 'n vokale vlak van 146 m bo seevlak, is dit die hoogste aktiewe vuurtoringlig aan die Suid-Afrikaanse kus; dit is gemonteer op 'n 6 m hoë traliewerktoring. Sonenergie word gebruik vir die opwekking van elektrisiteit vir die lig. Dienspersoneel gebruik 'n helikopter vir toegang tot die vuurtoring.


</doc>
<doc id="65299" url="https://af.wikipedia.org/wiki?curid=65299" title="Sergei Jesenin">
Sergei Jesenin

Sergei Alexandrowitsj Jesenin (Russies: Сергей Александрович Есенин, wetenskaplike transliterasie "Sergej Aleksandrovič Esenin"; * 3 Oktober 1895 in Konstantinowo, Rjazan-oblast, Russiese Keiserryk; † 28 Desember 1925 in Leningrad) was 'n Russiese lirikus wat by die beste en gewildste digters van 20ste eeuse Rusland gereken word, alhoewel talle van sy werke in die Stalin-tydperk verban is en ook daarna in die Sowjetunie ideologies as ongewens beskou is.

Jesenin het homself as die "laaste digter van die dorp" beskou wat met sy gedigte 'n landelike poësie van Ou Rusland geskep het - 'n wêreld waarin nog alles van hout gemaak is, maar wat in sy leeftyd reeds ondergang in die gesig gestaar het.

Jesenin het hom aanvanklik aangetrokke gevoel tot die gedagtes van die bolsjewistiese Oktoberrewolusie, maar later ontvreemd aan die nuwe bedeling geraak. Hy het 'n onrustige lewe gevoer wat deur drankmisbruik gekenmerk was. Sy vandalisme in hotelkamers het internasionaal opslae gemaak.

Ná 'n kort literêre loopbaan het Jesenin in die ouderdom van 30 'n einde aan sy eie lewe gemaak. Sy digkuns is in moderne Rusland steeds gewild, en talle van sy werke is getoonset.


</doc>
<doc id="65301" url="https://af.wikipedia.org/wiki?curid=65301" title="Broer Matie">
Broer Matie

Broer Matie is 'n Afrikaanse rolprent wat op 20 Julie 1984 vrygestel is. Dit is die laaste rolprent wat deur die regisseur Jans Rautenbach vervaardig is. Die fliek speel in die Klein Karoo af en die tonele buite die kerk is in De Rust geskiet. Die tonele binne die kerk is meer as 1 000 km verder in die kerkgebou van NG gemeente Boksburg verfilm.

Die rolprent sal op 10 Junie 2012 saam met die Rapport aan sy lesers versprei word.

Die rolprent is 'n drama. Dit het geen ouderdomsperk nie en is goeie gesinsvermaak.


'n Gesiene boer van die Klein Karoo sterf en bepaal in sy testament dat 'n bruin predikant sy begrafnisdiens moet waarneem. Dis 1961 en apartheid is aan die orde van die dag. Terwyl die blanke kerkraad die boer se versoek bespreek, speel 'n drama van menseverhoudings hom in die gemeenskap af.



</doc>
<doc id="65303" url="https://af.wikipedia.org/wiki?curid=65303" title="Trix Pienaar">
Trix Pienaar

Trix Pienaar is 'n Afrikaanse en Suid-Afrikaanse aktrise en skrywer met 'n Swartlandse brei-aksent wat in 'n treinhuis in Pringlebaai woon. Sy werk aanvanklik in 'n biblioteek en maak in 1971 haar debuut as aktrise in Jans Rautenbach se rolprent Pappa Lap. Sy het aanvanklik nie akteurwerk oorweeg nie, maar het as gevolg van haar unieke stem per ongeluk daarin beland.



</doc>
<doc id="65306" url="https://af.wikipedia.org/wiki?curid=65306" title="Landbouweekblad">
Landbouweekblad

Die Landbouweekblad is 'n tydskrif vir die landbousektor wat weekliks deur Media24 in Suid-Afrika uitgegee word. Die tydskrif bied sy lesers landbounuus, asook wetenskaplik nagevorsde artikels oor 'n wye reeks van boerderypraktyke. Landbouweekblad het 'n sirkulasie van 43 000 eksemplare per week. Dit is 'n toonaangewende landboutydskrif in Suid-Afrika. Die tydskrif bereik 86% van die boere en ander rolspelers in die landbousektor. Die Landbouweekblad is ook een van die min Afrikaanse tydskrifte wat op Apple se toepwinkel beskikbaar is.



</doc>
<doc id="65308" url="https://af.wikipedia.org/wiki?curid=65308" title="Spektraallyn">
Spektraallyn

’n Spektraallyn of spektrale lyn is ’n donker of helder lyn in ’n andersins ononderbroke elektromagnetiese spektrum. Dit word veroorsaak deur die gebrek aan of oormaat van fotone of ligpartikels in ’n spesifieke frekwensie.

Wanneer fotone geabsorbeer word, vorm donker lyne, oftewel absorpsielyne. Wanneer hulle uitgestraal word, vorm ligte lyne, oftewel emissielyne.

Elke element het ’n kenmerkende stel spektraallyne. Dit word onder meer in die sterrekunde gebruik om te bepaal uit watter stowwe ’n ster bestaan.


</doc>
<doc id="65309" url="https://af.wikipedia.org/wiki?curid=65309" title="Trein">
Trein

'n Trein is 'n voertuig wat op 'n spoor beweeg en uit een of meer trokke of waens bestaan. Treine word gebruik om mense, diere en goedere te vervoer. Die plek waar treine stop, sodat mense kan op- of afklim, word 'n treinstasie genoem. Die eerste trok van die trein is die lokomotief, wat die kragbron bevat en die res van die trein agterna sleep.

Alle treine word beheer deur 'n bestuurder wat die trein moet versnel en rem. Die bestuurder van 'n trein word die masjinis genoem.

Treine word ingedeel volgens aandryfmetode asook waarvoor dit aangewend word:

Goedere- of vragtreine word gebruik om goedere in trokke van een plek na 'n ander te vervoer. As voorbeeld, 'n trein wat steenkool na kragsentrales aanry of na uitvoerhawens vervoer, bv. die Sishen-Saldanha Spoorlyn.

Passasierstreine gebruik spesiale waens eerder as trokke sodat mense gerieflik tussen stasies daarin vervoer kan word. 'n Voorbeeld hiervan is die Gautrein in Suid-Afrika. Op passasierstreine werk daar kondukteurs wat nagaan dat elke passasier oor 'n kaartjie beskik.

Die eerste geslaagde stoomtreindiens is in 1825 in Engeland ingestel. Stoomtreine het 'n stoker aanboord, wat die vuur moet stook om die stoom wat die trein aandryf te lewer. Namate dieseltreine meer gewild geraak het, het stoomtreine in onbruik verval.

Dieseltreine beskik oor dieselenjins met 'n binnebrandmotor wat die dieselsiklus gebruik om die trein vorentoe te beweeg. Die tipe treine word by treinstasies hervul.

Tydens die Sokkerwêreldbeker 2010 het die Suid-Afrikaanse owerhede 190 diesellokomotiewe op bystand gehou ingeval iets fout sou gaan met die elektriese lokomotiewe van Metrorail wat toeskouers rondgekarwei het.

Die eerste elektriese treine het in die 1800's hul verskyning in Europa en Amerika gemaak en word vandag algemeen gebruik. Treine met elektriese aandrywing het oorhoofse kragdrade oor die spore wat die trein se motors van elektrisiteit voorsien.



</doc>
<doc id="65310" url="https://af.wikipedia.org/wiki?curid=65310" title="Doug Savant">
Doug Savant

Jeremy Renner (gebore te Burbank, Kalifornië, op 21 Junie 1964) is 'n Amerikaanse akteur.


</doc>
<doc id="65311" url="https://af.wikipedia.org/wiki?curid=65311" title="Kaap St Francis">
Kaap St Francis

Kaap St Francis is 'n dorp geleë by die mees suidelike punt in die Oos-Kaap, 19 km suid van Humansdorp. Die dorp is eers in 1965 geproklameer.




</doc>
<doc id="65312" url="https://af.wikipedia.org/wiki?curid=65312" title="Hout">
Hout

Hout is 'n harde veselagtige materiaal wat van bome afkomstig is. Hout word gebruik vir die konstruksie van geboue en meubels. Dit kan ook gebruik word vir die maak van vuur en verhitting. Papier word ook deur 'n chemiese reaksie van hout vervaardig.

Bome kan in hulle natuurlike habitat afgekap word, maar om die produksie van hout volhoubaar te maak, word groot areas land met bome (soos dennebome) beplant. Elke jaar (of paar jaar) word 'n deel van plantasie afgekap en 'n deel weer oorgeplant. Die aanplant en oes van bome word so beheer dat dit 'n konstante jaarlikse produksie kan lewer.

'n Houtkapper is 'n persoon wat bome afkap. Sodra die boom val, word die sytakke verwyder sodat net 'n lang reguit stam oorbly. Die stam word dan na 'n meule vervoer waar dit in lang reguit stukke planke (timmerhout) opgesaag word. Die timmerhout word dan as boumateriaal gebruik of verder verwerk. Spykers, skroewe, of selfs gom kan gebruik word om hout aan mekaar te heg om ander vorme, soos houtrame, te skep.

Die proses word soms geoutomatiseer met masjiene wat 'n boom in een beweging optel, stroop en op 'n vragmotor laai. Minder werkers word dus benodig om bome tot by die fabrieke, waar dit verwerk gaan word, te neem. Dit maak die proses meer doeltreffend en kan tot groot besparings lei.

Kernhout (ook pithout of duramen genoem) is hout wat danksy 'n chemiese transformasie van natuurlike aard, meer weerstandig teen verderf en verrotting geword het. Vorming van kernhout is onderhewig aan 'n proses wat deur oorerflike eienskappe bestem word. Wanneer kernhout eers gevorm het, is die kernhout ook dood. 'n Mate van onsekerheid bestaan wel of kernhout inderdaad dood is, weens die verskynsel waar dit steeds 'n chemiese reaksie kan toon op teenwoordige afbraak-organismes, maar dan wel slegs een keer.

Kernhout is gewoonlik opsigtelik anders, en kan in daardie gevalle in 'n houtdeursnit waargeneem word, waar dit die vorm van die binneste jaarringe aanneem. Kernhout kan wel (maar soms ook nie) veel donkerder wees as lewende hout, en mag wel (of nie) skerp afgeëts wees teen die spinthout. Ander prosesse, soos verderf, kan hout egter verkleur, selfs in houtagtige plante wat nie kernhout vorm nie, met 'n vergelykbare kleurverskil, wat tot verwarring mag lei.

Spinthout (ook saphout of alburnum genoem) is die jonger, buitenste hout. In 'n groeiende boom is dit die lewende hout, en die vernaamste funksie daarvan is om water van die wortels na die loof te gelei, en om opgeboude reserwes vanuit die blare, na gelang van die seisoen op te stoor of terug te gee. Teen die stadium wat dit vatbaar word vir die geleiding van water, het alle xyleem-tracheïde en -vate hul sitoplasmas verloor, en die selle is gevolglik funksioneel dood. Alle hout in 'n boom word in eerste instansie as spinthout gevorm. Des te meer blare die boom voortbring en hoe lewenskragtiger dit groei, hoe groter is die volume spinthout wat benodig word. Gevolglik het bome wat snelle groei in die opelug ondergaan 'n dikker laag spinthout in verhouding met hul grootte, as bome van dieselde soort wat in 'n digte woud sou groei. Bome (van spesies wat nie kernhout vorm nie) wat in die opelug groei kan soms aansienlike grootte aanneem, d.w.s. 30 cm of meer in deursnee, voordat kernhout begin vorm, soos in die geval van opslag Hickory (Okkerneut-familie), of dennebome in die opelug.



</doc>
<doc id="65313" url="https://af.wikipedia.org/wiki?curid=65313" title="Waterstofvliegtuig">
Waterstofvliegtuig

'n Waterstofvliegtuig is 'n vliegtoestel wat nie deur 'n verbrandingsenjin met konvensionele fossiele energiebronne soos keroseen aangedryf word nie, maar in plaas daarvan gebruik van 'n elektriese enjin maak en brandstoftenks met vloeibare waterstof het wat deur brandstofselle in elektriese energie omgesit word. Tydens dié proses word geen nadelige uitlaatgasse vrygelaat nie.

Waterstof as brandstof maak vliegtuie geluidloos, trillingvry, ligter, veiliger en omgewingsvriendeliker as keroseen-aangedrewe toestelle, al sal hulle waterstoftenks drie keer so groot moet wees. Die eerste wetenskaplike studies aangaande waterstofvliegtuie het in Westerse lande reeds in die 1970's onder indruk van die destydse oliekrisis onderneem, maar alle navorsingsprojekte is later gestaak.

Daarenteen het die Sowjetunie op 15 April 1988 'n wetenskaplike mylpaal behaal toe die eerste Russies-ontwikkelde waterstof-aangedrewe passasiersvliegtuig, 'n "Toepolef Tu-155", sy nooiensvlug voltooi het. As gevolg van Rusland se strategiese energiebeleid het die fokus van navorsing na enjins met vloeibare aardgas verskuif. Waterstof-aangedrewe enjins word in Rusland as 'n tegnologie vir toekomstige supersoniese vliegtuie en die ruimtevaartbedryf beskou.

Tans doen lugvaartondernemings soos "Boeing", "Lange Aviation", "EADS" en "DLR" weer navorsing oor waterstof-aangedrewe vliegtuigenjins.

Die Amerikaanse Lugmag het reeds in die 1950's waterstof-aangedrewe enjins vir sy "Martin B-57 Canberra"-dubbelenjin-bomwerpers ontwikkel, terwyl ook die geheime spioenasie-vliegtuig "U-2" na bewering waterstof as brandstof gebruik het. Die enigste betroubare en gedokumenteerde vlugte van 'n Amerikaanse waterstofvliegtuig is dié van 'n B-57-bomwerper wat tydens 'n horisontale vlug sowat 20 minuut lank met een waterstof-aangedrewe enjin gevlieg het. Daarnaas het ook die vliegtuigvervaardiger "Lockheed" die potensiaal van vloeibare waterstof as brandstof vir supersoniese vliegtuie in wetenskaplike studies probeer bepaal.

Nadat navorsing in verband met waterstof-stralers enkele jare lank gestaak is, het die oliekrisis in 1973 aanleiding tot nuwe studies gegee wat onder meer deur die "NASA" onderneem is. Meer as drie dekades later het "AeroVironment", 'n onderneming wat hom op navorsing oor elektriese en sonkragaangedrewe vliegtuie toegespits het, in Junie 2005 suksesvolle toetsvlugte met hul "Global Observer" onderneem, 'n ligte onbemande vliegtuig wat deur suiwer waterstof aangedryf word en meer as een week lank ononderbroke kan vlieg.

Artikels


</doc>
<doc id="65314" url="https://af.wikipedia.org/wiki?curid=65314" title="NG gemeente Peddie">
NG gemeente Peddie

Die NG gemeente Peddie was 'n klein gemeente van die Nederduitse Gereformeerde Kerk met as middelpunt die dorp Peddie in wat teen die einde van die gemeente se bestaan die sogenaamde onafhanklike tuisland Ciskei was.

Die dorpie Peddie het sy ontstaan te danke aan die Sesde Grensoorlog van 1834 tot 1835. Tydens die oorlog het die Fingoes hulle aan die kant van die nedersetters geskaar en is daar gevrees dat die Xhosas ná die oorlog wraak op hulle sou neem. Die Fingoes is toe in die sogenaamde neutrale gebied tussen die Keiskamma en die Groot-Visrivier geplaas en om hulle te beskerm is in die nabyheid 'n militêre fort gebou ten einde hulle aartsvyande, die Xhosas, weg te hou. Dié fort is in 1835 gebou en Fort Peddie genoem na lt.kol. John Peddie. Hy het 'n leidende rol in die voorafgaande oorlog gespeel.

Lord Charles Glenelg se beleid het bepaal dat alle blanke nedersetters die gebied moes verlaat, maar die garnisoene van Fort Peddie, Fort Willshire en ander is behou. Hoe nodig dié voorsorgmaatreëls was, blyk uit die verrassingsaanval deur die Xhosas op 2 Augustus 1837 op die Fingoes. Die Fingo-hoofman is in die rug gesteek toe hy met die Xhosas onderhandel het en korp. Porter en 10 Fingoes is gedood. Die Xhosas het 400 stuks vee geroof en hulle uit die voete gemaak. Die Fingoes is later in 'n sekere mate hiervoor vergoed deur die koloniale owerheid. Die gevolg was dat die ander Fingoes wat ook na Fort Peddie oorgeplaas sou word, verkies het om liewer na die Transkei te verhuis.

Met die uitbreek van die Sewende Grensoorlog is die Fingoes by Bekastasie, sowat vier myl van Peddie af, aangeval, maar dié keer is die aanvallers verdryf. Op 28 Mei 1846 is Fort Peddie self aangeval, maar deur doeltreffende kanonvuur van die Fort af is die Xhosas se aanval gefnuik. Dit was egter 'n groot slag vir die garnisoen toe 43 konvooiwaens op pad na Fort Trompettersdrift oormeester is.

Ná die beëindiging van dié oorlog het die goewerneur sir Peregrine Maitland by Fort Peddie met die Xhosa-kaptein onderhandel en so is die gebied tussen die Keiskamma en die Groot-Visrivier by die Kaapkolonie ingelyf onder die naam Provinsie Victoria, na die indertydse Britse koningin. Die suidelike deel was die gebied het eers bekendgestaan as Victoria South, maar op 8 Maart 1848 is die landdorsdistrik Fort Peddie gestig. Eers 10 jaar later is die naam van die dorpie na Peddie verander, hoewel dit nog 'n tydjie geduur het voor die naam Fort Peddie in onbruik geraak het. Die noordelike deel van die gebied was van 1847 af as die distrik Victoria-Oos bekend en die magistraatsdorp was Alice.

Die eerste magistraat (die term landdros is eers 'n eeu later ingevoer) was die heer W.M. Eyde. Die dorpserwe is uitgemeet en weldra het behalwe die amptenare ook burgerlike, feitlik almal Engelssprekendes, hulle op die dorpie gevestig. Reeds in 1841 is ander geskiedkundige geboue naas die fort opgerig, waarvan sommige nog tot sowat 50 jaar gelede bestaan het. Die wagtoring, ou militêre hospitaal en die ou kavallerie-barakke is vandag blywende herinneringe aan die Grensoorloë. Met die oorlog van 1851 het daar 'n gevaarlike posisie by Fort Peddie ontstaan toe van die gekleurde soldate teen die blanke offisiere gemuit het. Die blanke soldate kon betyds padgee.

Ná dié oorlog het talle burgers uit Albanie, die distrik waarvan Grahamstad die setel is, en ook Engelse boere hulle in die nuwe distrikte Victoria en Peddie kom vestig. Voorkeur is gegee aan mense wat aan die oorlog deelgeneem het. Onder die Britse intrekkers was daar Edward Driver, Joseph Stirk, Frederick C. Webb en Richard Tainton. Saam met hulle het die Afrikaans-Hollandse burgers hulle intrek geneem. Hulle was die voorvaders van baie van die Afrikaners wat honderd jaar later nog in die gebied gewoon het, maar waarvan die meeste eindelik verhuis het weens die destydse regering se beleid om grond vir vestiging deur Xhosasprekendes in die omringende tuisland op te koop. Onder die tipiese grensfamilies het mense met die vanne Bosch, Koekemoer, Naudé, Erasmus, Goosen en Bezuidenhout getel. Sommige van die Bezuidenhouts stam af van Johannes (Hans) Bezuidenhout, wat sy lewe in die Slagtersnek-rebellie verloor het. Sy twee oorlewende seuns het hulle eers in die gemeente Albanie gevestig. Van hulle nageslag het die steunpilare van die latere gemeentes Victoria (Alice) en Peddie geword.

Danksy sy strategiese ligging op die grootpad van Grahamstad na King William's Town het Peddie toe begin ontwikkel. Die boere in die distrik moes na die dorpie gaan vir hulle sake. Mettertyd het enkele Afrikaanse gesinne hulle dan ook op die dorp gevestig. Die nuwe intrekkers het nog onder die gemeente Albanie (met sy setel op Riebeek-Oos en met Grahamstad as 'n tweede kernpunt) geressorteer. Hulle moes ver ry om hulle kerklike voorregte te geniet; daarom het die NG lidmate van die twee distrikte hul kragte saamgesnoer en by die Ring van Albanie aansoek gedoen om 'n eie gemeente. Die gebruiklike versoekskrif is opgestel en deur lidmate uit beide distrikte onderteken en aan die Ringskommissie voorgelê. Die meeste Hollands-Afrikaanssprekende boere was in die distrik Victoria saamgetrek, maar die lidmate van Peddie het nietemin daarop aangedring dat hulle dorp ook erkenning as kerksentrum kry.

Die Ringskommissie van Albanie het op 26 November 1862 vergader om oor die versoekskrif te beraadslaag. Die gevolg van die besprekings was dat die nuwe gemeente met die dubbeldoor-naam Victoria en Peddie gestig is. Die naam bewys dat Peddie uit die staanspoor nie as 'n onderdeel van Victoria beskou is nie, maar as 'n (junior) vennoot. Peddie se twee wyke destyds was Bokkraal en Beja. Feitlik van die begin af is Peddie in die sentrale kerkraad van die nuwe gemeente verteenwoordig. Vir die eerste 10 jaar was die gemeente herderloos en moes die konsulente die sakramente bedien. Hulle het nie net die Victoria-deel besoek nie, maar ook Nagmaal en doop op Peddie bedien.

Eers in 1872 het die nuwe gemeente sy eerste leraar in die persoon van ds. Willem Adolph Joubert ontvang. Hy het in die Victoria-deel gewoon, maar huisbesoek in albei dele gedoen. Twee maal per jaar het hy met perdekar na Peddie gekom om hier die Nagmaalviering en doopbediening waar te neem. By dié geleenthede het hy in die Peddie-hotel tuisgegaan omdat daar toe nog nie ander huisvesting beskikbaar was nie. Die dorpie was destyds oorweldigend Engels. Volgens statistiese opgawes van 1867 was al die amptenare van die magistraat tot by die tronkbewaarder Engelssprekend. Die enigste leraar wat in die jaar genoem word, is die Wesleyaanse predikant, ds. W. Halford. Selfs die eerste drie dopelinge op Peddie op 12 Augustus 1863 was nie Afrikaans-Hollands nie, maar Duits, naamlik ene Krull, Burkigt en Dobrowsky.

Victoria en Peddie was ds. Joubert se eerste gemeente. Hy was die regte man op die regte tyd op die regte plek, want die gemeente het so 'n jong man se werkywer en idealisme nodig gehad. Onder sy leiding het albei dele tor hulle reg gekom. Oral waar ds. Joubert predikant was, het hy kerke gebou, soos die sierlike kerkgeboue op Uniondale, Riversdal en in die Noorder-Paarl (die Toringkerk) getuig. Sy eerste bouwerk was op Peddie. Dié kerkie is in 1874 in gebruik geneem, nog voordat Alice se eerste kerk klaar was. Dié kerkgebou, wat later vergroot is, was sy hele bestaan lank die middelpunt van die gemeente se kerklike bedrywighede.

Die Alice-deel van die gemeente het die Wesleyaanse kerkgebou vir die dienste gehuur, maar Peddie het voor 1874, dus vir die eerste 12 jaar van die tweedelige gemeente se bestaan, geen ander gebou gehad nie. Van 1863 het die lidmate hier aan hul eie kerkgebou begin beplan. Op 19 April 1863 het Peddie se diaken G.J. Goosen meegedeel dat 'n erf op Peddie vir die bou van 'n kerk tot die kerkraad se beskikking gestel is. Om die een of ander rede het die bouplanne nie gevorder nie. Eers in 1870 meld Peddie se kerkraadslede dat 'n geskikte stuk grond vir die gebou aangekoop is en in die naam van die gemeente Victoria en Peddie geregistreer is.

Hulle vra die kerkraad se verlof om met 'n boufonds te begin. Dit is toegestaan, maar met die uitdruklike voorwaarde dat Peddie nie aan afstigting moes begin dink nie. Dit was dan ook die eerste voorspooksel van die wantroue wat later jare keer p keer sou kop uitsteek. Die getal lidmate van die verenigde gemeente was in elk geval so min dat daar geen sprake van 'n verdeling kon wees nie. In 1894, 32 jaar ná afstigting, was dit maar nog 425, terwyl baie gemeentes destyds met ver oor die duisend lidmate slegs een leraar gehad het, anders as in latere jare. Die algemene opvatting in albei dele van die gemeente was indertyd dat Victoria en Peddie soos 'n Siamese tweeling was wat, indien hulle geskei sou word, albei sou doodbloei. (Dié opvatting het later geblyk waar te wees, maar so erg was die ontvolking van dié gebied, dat ook 'n verenigde gemeente nie sou kon voortbestaan nie.)

Die bou van die kerkie op Peddie in 1874 het dus nie die eenheid van die gemeente in gevaar gestel nie. Peddie se goeie voorbeeld het Alice net die jaar daarna aangespoor om hul eie kerkgebou te voltooi en in te wy.

Ds. Joubert is, ná 'n kort vakature, in 1879 opgevolg deur ds. B.B. Keet, die vader van die digter A.D. Keet en die teoloog prof. B.B. Keet. Nes sy voorganger het ds. Keet op Alice gaan woon. Daarvandaan het hy Peddie twee maal per jaar vir Nagmaal en doopbediening besoek. Uit die kerkraadsnotule van 2 April 1883 blyk dit duidelik dat Peddie nie meer gelukkig met dié reëling was nie. Veertig Peddie-lidmate het 'n versoekskrif onderteken waarin hulle aandring op vier Nagmaaldienste per jaar, 12 gewone Sondagdienste pleks van net ses en dat elke deel van die gemeente sy eie kerkkas kon aanhou. Laasgenoemde versoek dui daarop dat die Peddie-lidmate gevoel het dat hulle proporsioneel meer tot die sentrale kerkkas bygedra het as die Alice-deel en dat die dienste wat hulle vir dié bydrae ontvang het, nie in verhouding met hul bydrae was nie. Hulle wou naamlik 'n kerkkas opbou uit die surplus wat oorgebly het nadat hulle hul proporsionele deel tot die kerkkas bygedra het. Die Peddie-kerkraadslede was egter ver in die minderheid en daarom is die versoek afgewys. Net 'n beroep is op die leraar gedoen om meer dienste op Peddie te gaan hou, as hy daarvoor kans gesien het. Die notule meld nie wat van die voorstel geword het nie.

Met die kerkraadsvergadering in April 1901 het die kerkraad effens skiet gegee. Aan Peddie is die voorreg verleen dat sy kerkraadslede voortaan op Peddie, pleks van Alice, voorgestel kon word.

Reeds in 1898 is ds. Keet vervang deur ds. J.P. Kriel, stigter van die Jan Kriel-skool op Kuilsrivier, opgevolg. Enkele jare later het Peddie se lidmate weer bewys dat hulle bereid was om opofferings vir hul kerk te doen. Sonder hulp van Alice is die kerkgebou op Peddie in 1904 vergroot nadat die lidmate in daardie deel toegeneem het. Van toe af was daar kort-kort sprake dat Peddie sy verbintenis met Alice wou verbreek. Tussen ds. Kriel en die Peddie-lidmate was daar egter 'n sterk liefdesband en eers ná sy vertrek in 1920 het Peddie sterk begin werk vir 'n selfstandige gemeente.

Op die vergadering van die Ringskommissie het ds. Abraham Faure, die skriba van die Ringskommissie, die volgende gerapporteer: "Dat de leden in 't district Peddie zich als afgescheiden van Victoria Oost hadden verklaard." Die rede was dat die bearbeiding van die Peddie-deel van die gemeente van nie na wense was nie. Die Ringskommissie het hom ten doel gestel om reëlings te tref vir die beter bearbeiding van Peddie. Die kommissie was in 'n penarie, want as Peddie sou wegbreek van Victoria sou laasgenoemde nie as gemeente kon bestaan nie. Daar was in die tyd sprake dat Fort Beaufort moontlik van Greykerk kon afskei en met Alice saamgaan. Daarom is bepaal dat Peddie slegs onafhanklik kon word indien Fort Beaufort by Alice inskakel. In 1920 het Peddie en Alice saam slegs 490 lidmate gehad; daarom was die Ringskommissie se huiwering te verstane en het hulle hul bes gedoen om 'n oplossing te kry wat vir alle partye aanneemlik sou wees.

Op 22 Februarie 1921 het die Ringskommissie onder voorsitterskap van ds. Du Plessis Steyn op Peddie vergader waar hulle 37 van Peddie se lidmate te woord gestaan het. Mnr. P.D. du Toit van Willow Park en mnr. P.D. Erasmus van Southey's Poort was die hoofonderhandelaars namens Peddie en het sterk argumente gevoer oor hoekom 'n afsonderlike gemeente nodig was. Daar was byvoorbeeld geen Sondagskool vir die sowat 150 Afrikaanssprekende leerlinge op Peddie en in die omgewing nie. Daar was ongedoopte kinders van twee tot drie jaar oud en baie bejaardes en ongetroude persone wat nog nie lidmaat van die kerk was nie. Dit word toegeskryf aan die afwesigheid van 'n leraar op Peddie. Die ledetal van Peddie het toe op 175 gestaan, byna die helfte van die gemeente. Op die dorp self het net 14 Afrikaanse gesinne gewoon, terwyl daar baie in die onmiddellike omgewing was. Die Ringskommissie het hierdie argumente gebillik, maar dit as sy plig geag om die aanwesiges daarop te wys dat indien hulle 'n eie leraar wou hê, hulle baie meer as die gebruiklike R300 per jaar sou moes vind. Peddie het kans gesien om dit tot R500 per jaar op te stoot, maar het besef dat hulle moeilik op eie bene sou kon staan. Daarom stel die woordvoerders van Peddie voor dat hulle met Alice sou saamwerk, as hulle 12 dienste pleks van ses kon kry, vier Nagmaalvierings pleks van twee, 'n jaarlikse huisbesoek deur die leraar aan alle lidmate en twee kerkraadsvergaderings per jaar op Peddie.

Met dié voorstelle is die kommissie toe na Alice, waar hulle met 32 belangstellendes onderhandel het. Die mense van Alice het onomwonde gesê dat Alice nie onafhanklik van Peddie kon bestaan nie. Hulle kon net toestemming gee tot Peddie se afskeiding indien Fort Beaufort van Greykerk weggeneem en by hulle aangesny word. Dieselfde dag (23 Februarie 1921) is die Ringskommissie na Fort Beaufort, waar hulle teëspoed teëgekom het. Die verteenwoordigers van die Greykerk wou glad nie daarvan hoor dat Fort Beaufort van hulle afskei en na Alice gaan nie. Vir die geduldige kommissie was daar dus net een uitweg: Alice en Peddie moes een gemeente bly en Alice moes net sorgdra dat aan Peddie se voorwaardes voldoen word.

Aanvanklik het dit geblyk dat die strydbyl tussen die twee dele begrawe is. Op 16 April 1921 besluit die gesamentlike kerkraad dat die versoeke van Peddie toegestaan word. Die geldelike verpligtinge is as volg aanvaar: Elke deel betaal die helfte van die predikant se salaris, elke deel sorg vir instandhouding van hul eie kerkgebou en Peddie betaal ook 'n derde van die uitgawes wat aan die pastorie verbonde was. Albei partye was in hul skik met die ooreenkoms. Daarop het die hele kerkraad die volgende leraar, ds. J.H. Malherbe, beroep.

Die mooi beloftes en voornemens het egter gou skipbreuk gely. Met die Junievergadering van 1922 vra die Peddie-lidmate om verlof om 'n versoekskrif vir afskeiding op te stel. Daar was destyds weer sprake dat Fort Beaufort by Alice sou aansluit en gevolglik was Alice gewillig om Peddie se versoek toe te staan.

Die versoekskrif is geesdriftig deur Peddie se lidmate geteken en dis tesame met waarborglyste na die Ringskommissie gestuur. Die kommissie het op 22 Februarie 1923 vergader en moes toe weer die turksvy hanteer. Ds. J.J. Wassefall van Pearston het voorgestel dat Peddie kon afskei mits Fort Beaufort by Alice aansluit. Ds. G. de Beer van Adelaide het die voorstel gesekondeer. Die voorstel is met 10 teen vier stemme aanvaar. In die minderheid het ds. J.H. Malherbe (van Alice) en sy ouderling, M.C. Marx, gestem.

Die vraag is later dikwels gevra of dit 'n wyse besluit was om 'n gemeente met slegs 200 lidmate af te stig. Die sekretarisse van die Armsorgkommissie het dikwels oor hierdie besluit gewonder, want feitlik van die begin af het Peddie om geldelike hulp by die Hulpbehoewende-Gemeentefonds aangeklop. Selfs van Peddie se leraars, soos ds. Hammann, het later die wysheid van die stap betwyfel.

Daar was faktore wat die lede van die ring ten gunste van Peddie laat besluit het. Die deel van die gemeente was feitlik eenparig ten gunste van die skeiding. Die verlede het bewys dat Peddie se mense gewillig was om hul kerk ruimskoots te ondersteun. So het mnr. M.M. Bosch op die waarborglys vir R200 per jaar ingestaan, terwyl mnr. P.D. du Toit vir R100 geteken het. Die gesamentlike gemeente was te groot vir een leraar om ordentlik te bearbei. Intussen het dinge so ontwikkel dat Fort Beaufort bereid was om by Alice in te skakel.

Op 23 Mei 1923 het die Ringskommissie op Peddie vergader om die stigting van 'n afsonderlike gemeente te finaliseer. Eenhonderd en twintig lidmate van Peddie het dié geskiedkundige vergadering bygewoon, 'n treffende bewys van die lidmate se geesdrif. Die eerste kerkraadslede was Barend Erasmus (ouderling), Willem Naudé (ouderling), Stephanus Bezuidenhout (diaken), Petrus du Toit (diaken), Adriaan Ackerman (diaken) en Jan Bosch (diaken). Die naam van die nuwe gemeente sou Peddie wees en die leraar van Alice, ds. Malherbe, is aangewys as die eerste konsulent. Die grenslyne was die fiskale grens tussen die distrikte Victoria en Peddie, aan die Ooste die Keiskammarivier, aan die Suide die see en aan die Weste die Grootvisrivier, maar met enkele afwykings. Die paar plase wes van die Grootvisrivier was die enigste wat van die gemeente Grahamstad aan Peddie toegewys is. In die tyd van ds. Senekal was daar 'n kwessie oor dié plase. Grahamstad was ontevrede omdat Peddie 'n kerkraadslid wes van die rivier gekies het, terwyl Peddie weer gemeen het dat Grahamstad wederregtelik by Peddie se lidmate kollekteer. Die saak is na die Ringskommissie verwys. Mnr. P.D. du Toit, diaken van Peddie, het spesiaal van Stutterheim gekom om ten gunste van Peddie te getuig. Die kommissie het die ou grenslyn van Peddie gehandhaaf, maar bepaal dat mnre. W.S. van der Merwe en Joseph Dunbar hul kerklike voorregte in Grahamstad kon geniet.

Toe Peddie in 1923 gestig is, was daar reeds 'n doelmatige kerkgebou en 'n kerksaaltjie van sink, maar nig geen pastorie nie. Die eerste taak was dus om 'n predikantswoning daar te stel. Vir dié doel is 'n gemeentevergadering onmiddellik ná die stigtingsvergadering onder leiding van die konsulent gehou. Dit is die eerste genotuleerde vergadering van die nuwe gemeente. 'n Kommissie van nege lede is gekies om die planne vir die pastorie op te stel en die bouwerk is aan 'n werkende kommissie opgedra. Treffend is dat in elkeen van die kommissie drie Koekemoers gedien het. Dié keer het Johannes Hattingh aangebied om oor die bouery toesig te hou. Verskeie lidmate het aangebied om die bakstene vir die gebou te voorsien. Ander het weer hul wa en osse tot die beskikking van die boukommissie gestel sodat die boumateriaal daarmee vervoer kon word. Dit was 'n belowende begin vir die klein die jong gemeente.

Onder voorsitterskap van mnr. G.S. van Niekerk het die boukommissie met 'n fondsinsameling begin. Daarmee het dit nie so vlot gegaan nie. Die mikpunt was R900, maar op 11 Augustus 1923 moes die voorsitter rapporteer dat hulle slegs R348 in hande het. Daarna het die geld vinniger ingekom, want teen Oktober was daar net R360 kort. Met die bouery kon nie langer gewag word nie en die kerkraad het die tekort uit sy eie vaste fondse aangevul. Die bouery het goed gevorder want met die derde gemeentevergadering (op 2 Februarie 1924) is gerapporteer dat die pastorie klaar was, maar nog R200 moes bestee word aan die omheining van die terrein, buitegeboue en 'n onderaardse tenk vir die bewaring van reënwater. Die kerkraad het weereens die ekstra geld gestem. Die eerste taak van die gemeente is dus met sukses bekroon.

Die beroep van 'n vaste leraar was nou aan die beurt. Die konsulent het intussen gesorg dat die vernaamste werksaamhede van die gemeente nie skade ly nie. Vir elke besoek aan Peddie het hy R20 in verhoeding ontvang en vry losies. Die eerste ses kerkraadslede is op 2 Mei 1923 voorgestel. Die diaken P.D. du Toit van Willow Park het in die beginjare 'n belangrike rol gespeel. As korrespondent (skriba-kassier) het hy alle korrespondensie waargeneem, die register aangelê, die geldsake behartig en op Sondae as orrelis sy plek agter die kerkorrel ingeneem wat in 1919 deur prof. P.K. de Villiers ingewy is. En al hierdie dienste het hy sonder vergoeding verrig. Dit was dus 'n groot terugslag vir die gemeente toe hy in die loop van 1927 na Stutterheim verhuis het, vanwaar hy dan ook later sou kom om ten gunste van Peddie te getuig in die saak teen die NG gemeente Grahamstad, soos vroeër vermeld. Met sy vertrek het hy die erf wat hy op Peddie besit het, aan die gemeente geskenk.

Ná die voltooiing van die pastorie het die kerkraad die vrymoedigheid gehad om in Februarie 1924 die eerste beroep uit te bring. Dit was die eerste van 'n lang reeks mislukte beroepe. Eers is ds. M.T.R. Smit van die NG gemeente Ugie beroep en toe ds. A.F. Marais van Namies (die latere Pofadder). Die volgende beroep was op ds. M.J. de Kock van die NG gemeente Grahamstad, weereens tevergeefs. By al hierdie frustrasies kom toe nog 'n groot droogte in September 1924. Moedeloos vra die kerkraad van die Ring verlof om hul vierde beroep uit te stel.

Van Januarie 1925 af is daar 'n nuwe konsulent, ds. J.F. Hugo van King William's Town, aangesien Peddie van toe af onder die Ring van Queenstown val. In daardie maand is ds. F.B. Odendaal van Knysna be roep. Ds. Hugo het dit onder die aandag van die kerkraad gebring dat hulle baie moeilik 'n leraar sou bekom teen slegs R600 per jaar. In verband hiermee lees hy 'n brief voor wat hy van ds. A.D. Lückhoff, die Armsorgsekretaris, ontvang het. Daarin gee ds. Lückhoff te kenne dat die gemeente moontlik hulp uit die Hulpbehoewendegemeente-Fonds kon kry. Daarop is besluit dat as 'n toelaag uit die aard ontvang word, dit by die R600 gevoeg sou word om die salaris sodoende te verhoog. Nietemin het ds. Odendaal nie die beroep aanvaar nie. Op 4 April 1925 vergader die kerkraad weer om 'n leraar te beroep. By die finale stemming het ds. C.C. Nepgen van Umtata en ds. Hugo, die konsulent, ewe veel stemme gekry. Die lot moes beslis en dit val toe op ds. Hugo.

Op die daaropvolgende gewone kerkraadsvergadering het ds. Hugo 'n brief voorgelees van ds. Lückhoff waaruit dit blyk die AAK sal R100 per jaar aan Peddie skenk. Vir die jong gemeente was dit 'n uitkoms. In die jare wat sou volg moes Peddie maar alte dikwels staat maak op die toelaag van die AKK.

Eindelik, twee jaar ná die stigting van die gemeente, het Peddie sy eerste leraar gekry. Ds. J.F. Hugo het die beroep aangeneem. In Julie 1925 is ds. Hugo deur ds. C.C. Nepgen van Umtata in sy amp as leraar van Peddie bevestig. Gedurende die eerste 50 jaar van Peddie se bestaan is net drie leraars bevestig, naamlik ds. Hugo in 1925, ds. Hammann in 1935 en eers weer in 1970 ds. C.H. van Wyk.

Op Maandag 6 Julie 1925 hou ds. Hugo sy eerste kerkraadsvergadering as leraar van die gemeente. Vir Peddie kom daar nou heelwat nuwighede. Voortaan sou daar elke Sondag 'n diens in die plaaslike kerkgebou wees, terwyl daar vroeër op die meeste 15 per jaar was, dus skaars een elke drie weke. Die eerste Sondag in die maand sou voortaan as Kerksondag bekendstaan wanneer daar twee dienste sou wees. Die opkoms was gewoonlik goed, maar op die ander Sondae was dit gewoonlik swak omdat daar destyds net 14 Afrikaanse gesinne op die dorp gewoon het. Vaste tye vir doopbediening en Sondagskool is ingestel en bidure vir die dorp en buitewyke is gereël.

Ds. Hugo het hom ook beywer vir die stigting van 'n Christelike Jongeliedevereniging. Die CJV het ongelukkig ná sy vertrek in 1930 doodgeloop. Op 26 September 1926 was daar 'n indrukwekkende gebeurtenis in die gemeente toe 12 mense wat reeds getroud was, as lidmate aangeneem en voorgestel is. Ondanks die gemeente se problematiese finansies, wat gedurig 'n besprekingspunt op kerkraadsvergaderings was, kon die Vrouesendingbond vir ds. Hugo bystaan om sendingwerk te doen. Omdat die NG Kerk vir Peddie voorheen so swak bearbei het, was die Sewendedag-Adventiste en die Volle Evangelie-kerk bedrywig in die gemeente. Die kerkraad kon egter in 1925 meld dat geen NG lidmaat by hulle aangesluit het nie. Daar was destyds, soos in die daaropvolgende dekades, ook byna geen sosiale euwels in die gemeente nie sodat dit in die hele geskiedenis van die gemeente se bestaan amper nooit nodig was om sensuur op 'n lidmaat toe te pas nie.

Ongelukkig het besprekings van geldelike vraagstukke dikwels die betrekkinge in die gemeente vertroebel. In verhouding met sy lidmaattal van sowat 200 was die geldelike las natuurlik swaar. Die Armsorgkommissie het gelukkig altyd 'n sagte plekkie vir Peddie gehad en in 1926 is die toelaag van R100 per jaar opgeskuif na R150, maar in die kerkraad het sommige lede gevoel dat die toelaag vir meer as net die leraar se salaris aangewend moes word.

Die godsdiensverslag van 1927 was minder bemoedigend. Die kerk was steeds vol op Kerksondae, maar andersins betreklik leeg. Die gemeente was nog nie gewoond daaraan om op Goeie Vrydag en Kersfees kerk toe te kom nie. Die eerste Dingaansfees is op 16 Desember 1925 gehou.

Dit was vir die gemeente 'n groot terugslag toe ds. Hugo in Junie 1927 'n beroep aanneem na die NG gemeente Komga. Op 27 Augustus 1927 het ds. J.P. le Roux, leraar van King William's Town oorgekom om aan ds. Hugo demissie te verleen. Op 1 September het Peddie afskeid van hul eerste leraar geneem. Ook op Komga het ds. Hugo nie lank gebly nie, want in 1930 vertrek hy na Ventersdorp, waar hy bly tot hy sy emeritaat in 1954 aanvaar het. Ds. Jean Francois Hugo was dus net twee jaar en vier maande in die gemeente, maar hy het sy moeilike taak met groot ywer aangepak, hoewel sy tydjie te kort was om regtig die gemeente op te bou. Ná sy vertrek sou dit 'n volle agt jaar duur voordat Peddie sy tweede vaste leraar kon kry.

Soos die geval met die amper al die ander gemeentes in die Oos-Kaapse grensgebied wat deels of heeltemal binne die latere tuislande van Ciskei en Transkei geval het, het Peddie 'n stadige dood gesterf tot dit uiteindelik ingelyf is by King William's Town.

Greykerk is op 11 Desember 1983 by die NG gemeente Fort Beaufort ingelyf. Dieselfde lot het die NG gemeentes Pondoland (ingelyf by Kokstad), Du Plessis (ingelyf by Indwe), Komga (ingelyf by Stutterheim) en Alice (ook ingelyf by Fort Beaufort) getref.




</doc>
<doc id="65326" url="https://af.wikipedia.org/wiki?curid=65326" title="Wortel (wiskunde)">
Wortel (wiskunde)

'n Wortel, nulpunt of sero is in wiskunde 'n waarde formula_1 in die domein van 'n reële, komplekse of, in die algemeen, 'n wektorfunksie formula_2 sodat formula_3 by formula_1 verdwyn, dit is, dit is 'n waarde

Met ander woorde, 'n wortel van 'n funksie formula_2 is 'n waarde van formula_1 wat 'n resultaat van nul (0) lewer. Byvoorbeeld, beag die funksie formula_2 gedefinieer deur die formule

Dan het formula_2 'n wortel by 3, aangesien

Indien die funksie reële getalle na reële getalle verbeeld, is die wortels van daardie funksie die x-koördinate van die punte waar die funksie se grafiek die x-as ontmoet. 'n Alternatiewe naam vir so 'n punt formula_12 is 'n x-afsnit.

Die konsep van komplekse getalle is ontwikkel om die wortels van kubiese vergelykings met negatiewe diskriminante, dit is, daardie kubiese vergelykings wat na uitdrukkings lei wat die negatiewe vierkantswortel van negatiewe getalle bevat, te hanteer. Komplekse getalle verskyn ook as die nulpunte van kwadratiese vergelykings met negatiewe diskriminante.

Die Riemann-hipotese, een van die belangrikste onopgeloste wiskundige probleme, bemoei hom met die lokasie van die wortels van die Riemann-zetafunksie.


</doc>
<doc id="65327" url="https://af.wikipedia.org/wiki?curid=65327" title="Søren Georg Abel">
Søren Georg Abel

Søren Georg Abel (3 Januarie 1772 – 5 Mei 1820) was 'n Noorse priester en politikus, ook bekend as die vader van die beroemde wiskundige Niels Henrik Abel.

Søren Georg Abel is in Mo, Telemark in Noorweë tot Hans Mathias Abel (1738–1803) en Elisabeth Knuth Normann (1737–1817) gebore. In 1800 trou hy met Anne Marie Simonsen. Hul tweede oudste seun was Niels Henrik Abel, die wêreldberoemde wiskundige. Søren Georg Abel was ook die grootoupa van die politikus Hans Prydz (1868–1957).

Søren Georg Abel begin in 1788 Lutherse teologie studeer, en gradueer in 172 as Cand.theol. In 1974 word hy as kapelaan onder sy vader aangestel, wat die vikaris in die gemeente Gierestad og Wegaardsheien (hedendaags Gjerstad og Vegårshei) was. Aangesien Abel bande met Peder Hansen, biskop van Agder onderhou het, het laasgenoemde in 1798 voorgestel dat Abel as vikaris in Bygland aangestel word. Hierdie voorstel het nooit gematerialiseer nie, maar Abel is in die volgende jaar as vikaris in Findøe (vandag Finnøy) aangestel. Abel het hierdie posisie as 'n stygblok gesien, en het dus in 1801 onsuksesvol aansoek om vikaarskap in Sigdal, Holle en Aas (vandag Sigdaal, Holla en Ås) gedoen. Hy bly toe agter in Findøe, en Niels Henrik Abel word in 1802 daar gebore.

In 1803 sterf sy vader, die vikaris. Abel doen gevolglik aansoek tot die vakante vikaarskap in Gierestad. Hy is as gevolg van 'n getuigskrif van biskop Hansen en graafskapsgoewerneur Koren aangestel. Hy het later om tien ander vikaarskappe aansoek gedoen, maar is nie aangestel nie en het in Gierestad gebly.

In 1806 publiseer hy "Religions-spørgsmaal med Svar, indrettede efter de unges Fatte-evne", 'n bekende verduideliking van Luther se Klein Kategisme.

In 1814 word hy tot die eerste sessie van die Noorse Parlement, die Storting, verkies, waar hy die plaaslike konstituënt Nedenæs Amt (vandag Aust-Agder) verteenwoordig het. Hy is nie in 1815 herverkies nie, maar het in 1818 teruggekeer om sy laaste termyn uit te voer.

Hy sterf in 1820.


</doc>
<doc id="65328" url="https://af.wikipedia.org/wiki?curid=65328" title="Fermat se laaste stelling">
Fermat se laaste stelling

Fermat se laaste stelling is 'n stelling in getalleteorie wat sê dat geen positiewe heelgetalle formula_1, formula_2 en formula_3 die vergelyking formula_4 vir enige heelgetalwaarde van formula_5 groter as twee kan bevredig nie. Wanneer formula_5 gelyk is aan twee, ontaard die stelling in Pythagoras se stelling.

Hierdie stelling is die eerste in 1637 deur Pierre de Fermat, beroemd in die kantlyn van 'n afskrif van "Arithmetica", vermoed, waar hy beweer het dat die bewys te groot was om in die kantlyn te pas. Ten spyte van die inspanning van talle wiskundiges, is 'n suksesvolle bewys eers 358 jaar later in 1995 deur Andrew Wiles gepubliseer. Die onopgeloste probleem het die ontwikkeling van algebraïese getalleteorie in die 19de eeu en die bewys van die modulariteitstelling in die 20ste eeu gestimuleer.


</doc>
<doc id="65329" url="https://af.wikipedia.org/wiki?curid=65329" title="Binomiaalstelling">
Binomiaalstelling

Die binomiaalstelling beskryf in elementêre algebra die algebraïese uitbreiding van die magte van 'n binoom. Volgens die stelling is dit moontlik om die mag formula_1 tot 'n som wat terme in die vorm van formula_2 bevat, uit te brei, waar die eksponente formula_3 en formula_4 nie-niegatiewe heelgetalle is sodat formula_5 en die koëffisiënt formula_6 van elke term 'n spesifieke positiewe heelgetal is wat van formula_7 en formula_3 afhang. Byvoorbeeld,

Die koëffisiënt formula_6 in die term van formula_11 staan bekend as die binomiale koëffisiënt formula_12. Hierdie koëffisiënte vir veranderende formula_7 en formula_3 kan gerangskik word om Pascal se driehoek te vorm. Hierdie getalle kan ook in kombinatoriek voorkom, waar formula_15 die aantal kombinasies van formula_3 elemente aangee wat uit 'n versameling van formula_7 elemente gekies kan word.


</doc>
<doc id="65333" url="https://af.wikipedia.org/wiki?curid=65333" title="Koekepan">
Koekepan

'n Koekepan (ook bekend as 'n "ghollowan" vanaf die Xhosawoord "ingolovane"), is 'n klein spoorgebonde waentjie of trollie. Dit word gebruik vir die vervoer, meestal oor korter afstande, van erts, steenkool, gruis, grond, klippe, sand, graan, vrugte, suikerriet, en dies meer.

'n Koekepan kan met die hand of deur 'n lokomotief getrek of gestoot word, en kan ook aanmekaar geskakel word om 'n trein te vorm. Vervoer oor ongelyke terrein deur middel van 'n sweefspoor of lugkabel kom ook voor. Hiervoor kan 'n dwarsbalk met 'n pen daaraan gebruik word. Leë koekepanne op staalwiele wat op spore loop, weeg sowat twee ton en kan tot vier ton rots vervoer.

Dit word van metaal vervaardig, met 'n stewige onderstel en vier geflensde wiele. Die oop metaalbak is bo reghoekig gevorm met 'n U-vorm na onder. Soms is daar klappe vir storting van die vrag.

Die oorsprong van die naam "koekepan" is onduidelik. In Nederlands is 'n koekepan 'n pan waarin koeke gebak word. Wat taamlik seker is, is dat die naam sy eerste verskyning op die myne gemaak het, wat die vermoede laat ontstaan dat dit 'n vervorming is van die Zoeloewoord "ingqukubhana" (wat verwys na dieselfde voorwerp).



</doc>
<doc id="65335" url="https://af.wikipedia.org/wiki?curid=65335" title="Kwadraties integreerbare funksie">
Kwadraties integreerbare funksie

'n Kwadraties integreerbare of vierkantintegreerbare funksie is in wiskunde 'n reële of komplekse meetbare funksie waarvan die integraal van die vierkant van die absolute waarde eindig is. Dus, indien

dan is formula_2 kwadraties integreerbaar op die reële lyn, formula_3. 'n Mens mag ook praat van kwadratiese integreerbaarheid oor 'n geslote interval, soos byvoorbeeld formula_4.

Die kwadraties inegreerbare funksies vorm 'n inwendige produkruimte wie se inwendige produk aangegee word deur

waar

Aangesien

is kwadratiese integreerbaarheid dieselfde as die vereiste

'n Bewys eenders aan dié van die Riesz-Fisher-stelling toon dat die versameling van kwadraties integreerbare funksies 'n volledige metriese ruimte vorm. Die feit dat die betrokke metriese ruimte die eienskap van 'n inwendige produk bevat, maak daarvan dan ook 'n Hilbert-ruimte en, aangesien die inwendige produk noodwendig 'n norm op die ruimte induseer, is dit ook 'n Banach-ruimte. Hierdie volledige inwendige produkruimte word konvensioneel met formula_12 aangedui.


</doc>
<doc id="65340" url="https://af.wikipedia.org/wiki?curid=65340" title="Funksionaal">
Funksionaal

'n Funksionaal is in wiskunde, en spesifiek in funksionaalanalise, 'n afbeelding van 'n Vektorruimte na sy onderliggende skalaarveld. Dit is, met ander woorde, 'n funksie wat 'n vektor as invoerargument neem, en as resultaat 'n skalaar lewer. Gewoonlik is die vektorruimte 'n funksieruimte ('n ruimte waarin die wektore funksies is), sodat die funksionaal dus 'n funksie as invoer neem en dus soms as "'n funksie van 'n funksie" beskou word. Die gebruik van funksionale het sy oorsprong in die variasierekening, waarin gesoek word na funksies wat funksionale minimeer. 'n Belangrike toepassing in fisika is die soeke na 'n toestand van 'n sisteem wat die energiefunksionaal minimeer.


</doc>
<doc id="65341" url="https://af.wikipedia.org/wiki?curid=65341" title="Middeldrif, Oos-Kaap">
Middeldrif, Oos-Kaap

Middeldrif (ook Middledrift of Middeldrift) is 'n nedersetting 90 km noordwes van Oos-Londen in die Oos-Kaapprovinsie van Suid-Afrika. Dit is geleë in die Raymond Mhlaba Plaaslike Munisipaliteit van die Amathole-distrik in 'n gebied wat voorheen deel van die Ciskei was.

Die dorp in geleë aan die Keiskammarivier, 45 km wes-noordwes vanaf King William's Town en 16 km oos-suidoos van Alice. Dit is gestig in 1853 en geproklameer in 1882. Aanvanklik heet dit Beaconsfield, maar die naam is verander na die Hollandse "drift" tussen twee ander.

Behalwe vir noodsaaklike munisipale dienste, is Middeldrif ook die tuiste van twee regeringsfasiliteite:



</doc>
<doc id="65345" url="https://af.wikipedia.org/wiki?curid=65345" title="Cooper-vuurtoring">
Cooper-vuurtoring

Die Cooper-vuurtoring is 'n vuurtoring op die Bluff in Durban, KwaZulu-Natal. Die eerste toring is in 1867 gebou en later deur 'n tweede toring vervang wat op sy beurt in 1942 deur die huidige toring vervang is. Die rede vir die laaste vervanging is dat die ou vuurtoring in die pad van die kusverdedigingartillerie was. Die vuurtoring is onbeman en aktief. 



</doc>
<doc id="65350" url="https://af.wikipedia.org/wiki?curid=65350" title="Groot-Vispunt-vuurtoring">
Groot-Vispunt-vuurtoring

Die Groot-Vispunt-vuurtoring is 'n vuurtoring by die mond van die Groot-Visrivier, noordoos van Port Alfred. Dit is in 1898 opgerig en is onbeman en aktief. Daar is huisvesting in twee selfsorgeenhede beskikbaar, asook 'n toeristeburo, geskenkwinkel, swembad en 'n saal wat gebruik word vir troues en funksies.



</doc>
<doc id="65351" url="https://af.wikipedia.org/wiki?curid=65351" title="Donkin Hill-vuurtoring">
Donkin Hill-vuurtoring

Die Donkin Hill-vuurtoring is 'n vuurtoring in die Donkin-reservaat in Port Elizabeth. Die vuurtoring was in 1861 gebou, was onbeman en is sedert 1973 onaktief. Dit is in 1930 herbou en huisves tans 'n militêre museum. Die vuurtoringwagter se huis is nou 'n toeristeburo.



</doc>
<doc id="65352" url="https://af.wikipedia.org/wiki?curid=65352" title="Kaap St. Martin-vuurtoring">
Kaap St. Martin-vuurtoring

Die Kaap St. Martin-vuurtoring is 'n aktiewe vuurtoring wat in 1977 in gebruik geneem is. Dit is 'n 10 m hoë, driehoekige tralietoring met 'n fokale vlak van 17 m. Die lig flits elke 10 sekondes, wit of rooi, afhangende van die rigting. Die voorkant van die toring huisves 'n groot driehoekige dagmerk wat ondertoe wys. Die vuurtoring staan 7 km wes van Stompneusbaai.


</doc>
<doc id="65353" url="https://af.wikipedia.org/wiki?curid=65353" title="Materie">
Materie

Materie of stof is die bousteen waaruit die (waarneembare) wêreld opgebou is. Alle materiële dinge is uit materie geskep. Dit is met ander woorde alles rondom ons wat mense met hulle sintuie kan waarneem.
Materie is alle dinge wat massa het en spasie opneem.


</doc>
<doc id="65354" url="https://af.wikipedia.org/wiki?curid=65354" title="Teleskoop">
Teleskoop

’n Teleskoop is, net soos 'n verkyker, 'n optiese instrument waarmee verafgeleë voorwerpe vergroot waargeneem kan word. Die naam kom uit Grieks en beteken letterlik "ver-kyker". Terwyl 'n verkyker ontwerp is om op relatief kort afstande te gebruik, is 'n teleskoop ontwerp vir sterrekundige waarnemings, dus op baie groot afstande. Die eerste bekende praktiese teleskope is aan die begin van die 17de eeu in Nederland uitgevind; hulle het met glaslense gewerk en was dus refraktorteleskope (ook genoem ligbrekers).

Die eerste reflektorteleskope (ook genoem spieëlteleskope), wat met spieëls werk, is binne ’n dekade ontwerp. In die 20ste eeu het talle soorte teleskope ontstaan, soos radioteleskope in die 1930's en infrarooiteleskope in die 1960's. Die woord "teleskoop" verwys nou na ’n groot verskeidenheid instrumente wat verskillende dele van die elektromagnetiese spektrum kan waarneem.

Die eerste bekende werkende teleskope was die refraktorteleskope wat in 1608 in Nederland die lig gesien het. Hul uitvinding word toegeskryf aan drie mense: Hans Lippershey en Zacharias Janssen, twee brilmakers in Middelburg, en Jacob Metius van Alkmaar. Galileo het in Junie 1609 van die Nederlandse teleskoop gehoor en binne ’n maand sy eie gebou. Hy het die volgende jaar sy ontwerp in ’n groot mate verbeter.

Die idee dat die objektief, die element wat die lig versamel, ’n spieël in plaas van ’n lens kan wees, is kort daarna ondersoek. Baie voorgestelde ontwerpe en pogings om reflektorteleskope te bou, het ontstaan. In 1668 het Isaac Newton die eerste praktiese een gebou – die ontwerp dra vandag sy naam: die Newton-reflektorteleskoop.

Die ontdekking van ’n achromatiese lens in 1733 het die kleurafwyking in die eenvoudige lens gedeeltelik reggestel en die bou van korter, meer funksionele refraktorteleskope moontlik gemaak. Reflektorteleskope is verbeter danksy die gebruik van beter materiale. Die maksimum fisieke grootte van refraktors se objektieflense is sowat 1 meter en daarom is die meeste groot optiese navorsingsteleskope wat sedert die begin van die 20ste eeu gebou word, reflektors. Die grootste reflektors het tans objektiewe van groter as 10 meter.

In die 20ste eeu is ook teleskope ontwerp wat met ’n groot verskeidenheid golflengtes werk, van radio- tot gammastrale. Die eerste radioteleskoop is in 1937 in gebruik geneem. Sedertdien is ’n groot verskeidenheid komplekse sterrekundige instrumente ontwikkel.

Die naam "teleskoop" dek ’n groot reeks instrumente. Die meeste neem elektromagnetiese straling waar.

Teleskope kan geklassifiseer word volgens die golflente van die elektomagnetiese straling wat dit waarneem:


Namate golflengtes langer word, kan dit makliker wees om antenna-tegnologie te gebruik. Die nabye infrarooi kan baie soos sigbare lig gehanteer word, maar in die verre infrarooi en submillimeter-omvang kan teleskope meer soos ’n radioteleskoop werk. Die James Clerk Maxwell-teleskoop neem byvoorbeeld golflengtes van 3 μm (0,003 mm) tot 2 000 μm (2 mm) waar, maar gebruik ’n paraboliese aluminium-antenna. Aan die ander kant neem die Spitzer-ruimteteleskoop van 3 μm (0,003 mm) tot 180 μm (0,18 mm) waar en gebruik ’n spieël (reflektor). Die Hubble-ruimteteleskoop gebruik ook ’n spieël en die Wyeveldkamera 3 kan van sowat 0,2 μm (0,0002 mm) tot 1,7 μm (0,0017 mm) waarneem (van tot infrarooilig).

Teleskope kan ook geklassifiseer word volgens ligging, soos grond- of ruimteteleskope. Nog ’n klassifikasie is of hulle deur professionele sterrekundiges of amateurs gebruik word. ’n Terrein of voertuig met een of meer groot teleskope of ander instrumente word ’n sterrewag genoem.

Verskillende soorte teleskope wat met verskillende golflengtes werk, verskaf verskillende soorte inligting van dieselfde voorwerp. Al dié inligting saam gee ’n groter geheelbeeld.




</doc>
<doc id="65355" url="https://af.wikipedia.org/wiki?curid=65355" title="Jesser Point-vuurtoring">
Jesser Point-vuurtoring

Die Jesser Point-vuurtoring is 'n vuurtoring suid van Sodwanabaai en is in 1986 opgerig. Dit is onbeman en aktief.



</doc>
<doc id="65356" url="https://af.wikipedia.org/wiki?curid=65356" title="Britanniabaai">
Britanniabaai

Britanniabaai is geleë op die Weskus-skiereiland sowat 160 km vanaf Kaapstad, 35 km vanaf Vredenburg, en sowat 47 km noord van Saldanha.

Die dorp is vernoem na die Brits-Oos-Indiese skip, die "Britannia", wat op 22 Oktober 1826 deur 'n rif in die baai beskadig is. Die wrak is in Januarie 1998 herontdek en onder toesig van die Nasionale Monumenteraad geplaas.



</doc>
<doc id="65360" url="https://af.wikipedia.org/wiki?curid=65360" title="Andromeda (sterrebeeld)">
Andromeda (sterrebeeld)

Andromeda (ook die Latynse naam) is een van die 48 sterrebeelde wat deur die 2de-eeuse sterrekundige Ptolemeus genoem is en is steeds een van die 88 moderne konstellasies. Dit is noord van die hemelewenaar geleë en is genoem na die prinses in die Griekse mite van Perseus wat aan ’n rots vasgeketting is sodat ’n seemonster haar kon eet.

Die sterrebeeld is die sigbaarste in die Noordelike Halfrond saam met ander sterrebeelde wat na karakters in die Perseus-verhaal genoem is. Dit is net sigbaar tot 40° suid; vir waarnemers verder suid is dit onder die horison.

Andromeda is een van die grootste sterrebeelde, met ’n grootte van 722 vierkante grade. Dit is 1 400 keer so groot soos die volmaan en sowat tien keer so groot soos die kleinste sterrebeeld, die Suiderkruis.

Dit bevat ook die Andromeda-sterrestelsel (M31), die naaste spiraalsterrestelsel aan die Melkweg.

Die naam Andromeda kom uit die Griekse tradisie, hoewel ’n vrouefiguur in Andromeda se ligging vroeër al in Babiloniese sterrekunde bestaan het.

Andromeda was ’n prinses in die Griekse mitologiese verhaal van Perseus. Haar ma, Kassiopeia, die koningin van Ethiopië, het gespog haar dogter is mooier as die pragtige seenimfe die Nereïdes. Die nimfe het aanstoot geneem en Poseidon gevra om Kassiopeia te straf. Hy het ingestem en die seemonster Cetus gevra om Ethiopië aan te val. ’n Orakel het vir Andromeda se pa, koning Kefeus, gesê die enigste manier om sy koninkryk te red, was om sy dogter aan Cetus te offer.

Sy is aan ’n rots by die see vasgeketting, maar Perseus het haar gered deur die monster met Medusa se kop te versteen. Algol (β Persei), die "Duiwelster", stel Medusa se kop voor. Perseus en Andromeda is hierna getroud en het nege kinders gehad. Ná Andromeda se dood het Atena haar in die lug geplaas as ’n sterrebeeld om haar te vereer. Verskeie van die naburige sterrebeelde (Perseus, Kassiopeia, Walvis en Kefeus) stel ook karakters uit die mite voor.


Die sterrebeeld Andromeda lê ’n hele ent van die galaktiese vlak van die Melkweg, en daarom is geen van die helder sterreswerms en newels van ons sterrestelsel daarin te sien nie. Vanweë sy ver afstand in die lug van die baan stof, gas en helder sterre van die Melkweg, kan verskeie verafgeleë sterrestelsels in Andromeda gesien word.

Die bekendste diepruimtevoorwerp is die spiraalsterrestelsel wat Messier 31 (M31), NGC 224 en meer algemeen die Andromeda-sterrestelsel genoem word. M31 is een van die verste ruimtevoorwerpe wat met die blote oog gesien kan word: dit is 2,2 miljoen ligjare van die Aarde af en kan op ’n donker, helder nag as ’n dynserige kol in die noorde van die sterrebeeld gesien word. Dit is die naaste spiraalsterrestelsel aan die Melkweg en die stelsel met die meeste sterre in die Lokale Groep van sterrestelsels.

Dit het ’n deursnee van sowat 200 000 ligjare, twee keer so groot soos dié van die Melkweg. Dit is ’n enorme (192,4 by 62,2 boogminute in skynbare grootte) staafspiraalstelsel soortgelyk aan die Melkweg en het ’n benaderde magnitude van 3,5 – dus een van die helderste voorwerpe in die Noordelike Halfrond. Hoewel dit met die blote oog gesien kan word, is die "klein wolk" eers in 964 n.C. aangeteken deur die Arabiese sterrekundige Al Soefi in sy "Boek van Vaste Sterre". M31 is in 1612, kort ná die uitvinding van die teleskoop, die eerste keer teleskopies waargeneem deur Simon Marius.

M32 het altesaam 15 satelliet-sterrestelsels, onder meer Messier 32 en Messier 110. Nege van hulle lê op dieselfde vlak, wat sterrekundiges laat vermoed hulle het ’n gemeenskaplike oorsprong. Hoewel M31 twee keer so groot soos die Melkweg is, is sy massa maar die helfte van ons sterrestelsel s’n. In sowat 5 miljard jaar sal die twee stelsels waarskynlik bots en dit sal 'n groot mate van stervorming tot gevolg hê.
Die sterrebeeld bevat ook NGC 891 (Caldwell 23), ’n kleiner sterrestelsel oos van die ster Gamma And (Almach). Dit is ’n staafspiraalstelsel met ’n donker stofbaan in die middel. Die stelsel is baie dof en klein ondanks sy magnitude van 9,9, soos wat sy oppervlakhelderheid van 14,6 aandui; dit is 13,5 by 2,8 boogminute groot. NGC 891 is in Augustus 1783 deur die broer en suster William en Caroline Herschel ontdek. Dit is sowat 30 miljoen ligjare van die Aarde af en het ’n rooiverskuiwing van 0,002.

Die Andromeda-sterrebeeld se bekendste oop sterreswerm is NGC 752; dit het ’n algehele magnitude van 5,7. Dit is ’n los verspreide swerm in die Melkweg wat 49 boogminute breed is en sowat 12 helder sterre het, hoewel meer as 60 sterre van ongeveer 9 mag teen lae vergrotings in ’n teleskoop sigbaar raak. Die ander oop sterreswerm in Andromeda is NGC 7686, wat dieselfde magnitude het en ook deel is van die Melkweg. Dit bevat sowat 20 sterre in ’n deursnee van 15 boogminute en dit is dus ’n meer kompakte swerm.

Daar is een prominente planetêre newel in Andromeda: NGC 7662 (Caldwell 22). Dit is sowat drie grade suidwes van die ster Iota And geleë op ’n afstand van sowat 4 000 ligjare van die Aarde af: die Blou Sneeubal-newel is ’n gewilde teiken onder amateursterrekundiges. Dit kry sy naam van die feit dat dit soos ’n dowwe, ronde, blou-groen voorwerp lyk in ’n teleskoop. Dit het ’n algehele magnitude van 9,2.

Met ’n groter teleskoop is dit sigbaar as ’n effens elliptiese skyf wat donkerder word na die middel toe, met ’n sentrale ster wat ’n magnitude van 13,2 het. Dit is 20 by 130 boogsekondes groot.

Elke November vind ’n meteoorreën, die Andromedides, plaas wat lyk of dit uit Andromeda kom. Dit bereik sy hoogtepunt in middel tot laat November, maar het ’n lae maksimum tempo van minder as twee meteore per uur. Die reën is verspreid en dit lyk of van die meteore uit ander sterrebeelde kom. Andromedides-meteore lyk soms soos rooi vuurballe.

Die Andromedides van 1872 en 1885 was skouspelagtig en het op hul hoogtepunt ’n tempo van twee meteore per sekonde gehandhaaf. Nog ’n groot reën het op 3-5 Desember 2011 plaasgevind – dit was die aktiefse meteoorreën sedert 1885. Waarnemers het voorspel dat nog aktiewe reëns in 2018, 2023 en 2036 sal voorkom.

Bibliografie
Aanlyn bronne


"SIMBAD"



</doc>
<doc id="65361" url="https://af.wikipedia.org/wiki?curid=65361" title="Lugpomp (sterrebeeld)">
Lugpomp (sterrebeeld)

Die Lugpomp (Latyn: "Antlia") is ’n sterrebeeld in die suidelike sterrehemel. Dit is die 18de eeu geskep en sy sterre is dof. Hy en sy omringende sterrebeelde is in die laat winter en lente in die suidelike hemelruim sigbaar. NGC 2997, ’n spriraalvormige sterrestelsel, en die Antlia-dwergsterrestelsel val binne sy grense.




</doc>
<doc id="65362" url="https://af.wikipedia.org/wiki?curid=65362" title="Paradysvoël (sterrebeeld)">
Paradysvoël (sterrebeeld)

Die Paradysvoël (Latyn: "Apus") is ’n dowwe sterrebeeld in die suidelike hemelruim wat in die 16de eeu geskep is. Dit bevat onder meer die bolvormige sterreswerm NGC 6101.

Die sterrebeeld was een van 12 wat geskep is deur Petrus Plancius na aanleiding van waarnemings deur Pieter Dirkszoon Keyser en Frederick de Houtman. Plancius het dit Paradysvogel Apis Indica genoem; die eerste woord is Nederlands vir paradysvoël, maar die ander twee beteken "Indiese by". "Apis" is die Latyn vir "by" en is waarskynlik foutiewelik gebruik in plaas van "avis" ("voël"). Die naam "apus" kom van die Griekse woord "apous" ("sonder voete"). Dit verwys na die Weste se opvatting dat ’n paradysvoël nie pote het nie omdat die enigstes wat destyds in die Weste gekry is, se pote en vlerke verwyder was.



</doc>
<doc id="65365" url="https://af.wikipedia.org/wiki?curid=65365" title="Moeraseik">
Moeraseik

Die Moeraseik ("Quercus palustris") is 'n tipe eikeboom wat inheems in Noord-Amerika voorkom. Die boom is bladwisselend en word algemeen in Suid-Afrikaanse tuine aangetref. 

Die boom word tot 18–22 m (60-70 voet) hoog, met 'n stam van tot 1 meter in deursnee. Dit bied 'n dekking van ongeveer 8–14 m (25-45 voet). 'n Tien-jaar oue boom sal ongeveer 8 m (25 voet) hoog wees.



</doc>
<doc id="65367" url="https://af.wikipedia.org/wiki?curid=65367" title="Mark Lawrence">
Mark Lawrence

Mark Lawrence (* 16 Junie 1965) is ’n Suid-Afrikaanse internasionale rugbyskeidsregter en oogkundige. Hy het gedurende 1990 begin as skeidsregter nadat hy ’n besering as rugbyspeler opgedoen het. Hy het sy eerste toets in 2000 as skeidsregter beheer (dit was tussen Fidji en Italië) en is gekies om op te tree tydens die 2003 en 2007 Rugbywêreldbekers waar hy as lynregter en televisieskeidsregter diens gedoen het. Lawrence het 7 Sesnasies en 3 Drienasiestoetse beheer. Hy was in beheer van die 2007 Curriebekereindstryd tussen die Vrystaat Cheetahs en die Leeus en ook in die 2008 Super 14-seisoen se eindstryd tussen die Crusaders en die Waratahs.

Lawrence het in September 2011 sy uittrede uit toetsrugby aangekondig en gesê dat hy wil fokus op die opleiding van opkomende skeidsregters. Hy is sederdien aangestel as "Hoof: Prestasie van skeidsregters" by die SA Rugbyunie.




</doc>
<doc id="65369" url="https://af.wikipedia.org/wiki?curid=65369" title="Silwerboom">
Silwerboom

Die Silwerboom ("Leucadendron argenteum") is 'n boom wat vinnig groei en gewild is as 'n sierboom. Die boom het syagtige, silwergrys blare terwyl die manlike blomme appelkooskleurig en die vroulike blomme silweragtige keëls is. Die boom verkies vol son en matige water om te groei. Die blomtyd is in Augustus tot September. Die silwerboom is een van die provinsie Wes-Kaap se amptelike simbole.



</doc>
<doc id="65372" url="https://af.wikipedia.org/wiki?curid=65372" title="Krim">
Krim

Die Krim, as politieke entiteit op subnasionale vlak die Outonome Republiek die Krim (Oekraïens: Автономна Республіка Крим, "Avtonomna Respublika Krim"; Russies: Автономная Республика Крым, "Avtonomnaja Respublika Krim"; Krim-Tataars: Qırım Muhtar Cumhuriyeti, Къырым Мухтар Джумхуриети), is 'n skiereiland aan die noordkus van die Swartsee en 'n outonome republiek in Oekraïne wat sedert 2014 deur Rusland opgeëis word.

Die Krim-skiereiland verskil nie net in klimaat van die res van Oekraïne nie. Opvallend is die verskeidenheid kulturele invloede wat aan 'n lang lys van vreemde veroweraars te danke is. Die skiereiland se strategiese ligging in die Swartsee en sy vrugbare landbougrond het steeds weer die aandag van vreemde moondhede getrek. So is die gebied gedurende sy vroeë geskiedenis deur Cimmeriërs, Grieke en Romeine (wat dit Taurica genoem het), Skitiërs, Krim-Gote, Hunne, Bulgare, Chasare, Kiëf-Roes, Bisantyne, Kiptsjakke, Ottomaanse Turke, die Tatare van die Goue Horde en die Mongole ingeneem en oorheers.

In die 13de eeu is die Krim gedeeltelik deur die twee leidende Italiaanse stadstate, die Republieke van Venesië en Genua, oorheers en het later, van die 15de tot 18de eeu, deel uitgemaak van die Krim-Khanaat, 'n protektoraat van die Ottomaanse Ryk. In hierdie periode het dit die sentrum van 'n florerende slawehandel geword.

Vanaf die 18de tot die 20ste eeu was die skiereiland onder die bewind van die Russiese Ryk. Die Krim het ná die val van die Russiese Tsareryk in 1917 'n kort tyd lank as selfstandige staat bestaan, maar het vervolgens tydens die Russiese Burgeroorlog as 'n belangrike basis vir die Wit Leër in hul stryd teen die Bolsjewiste gedien. Die gebied is 'n tyd lank deur 'n reeks onstabiele regerings geadministreer voordat dit as 'n Outonome Sosialistiese Sowjetrepubliek in 1921 by die Sowjetunie ingelyf is.

Ná 'n kortstondige besetting deur Nazi-Duitsland gedurende die Tweede Wêreldoorlog, waartydens die seehawe van Sewastopol byna volledig verwoes is, is die Krim in administratiewe opsig by die magtigste entiteit binne die Sowjetunie, die Russiese Sosialistiese Federale Sowjetrepubliek (RSFSR), ingelyf en later weer as deel van die Oekraïense Sosialistiese Sowjetrepubliek geadministreer.

Ná die verbrokkeling van die Sowjetunie het die Krim steeds deel van Oekraïne gebly en 'n outonome parlementêre republiek gevorm wat oor sy eie grondwet beskik en in ooreenstemming met Oekraïense wette geregeer is. In Maart 2014 het die plaaslike regering Krim eensydig onafhanklik verklaar. Ná 'n omstrede referendum, waartydens 'n meerderheid kiesers ten gunste van die aansluiting by die Russiese Federasie gestem het, is die skiereiland de facto by Rusland ingelyf.

Die stad Simferopol, wat reeds in die antieke tydperk bestaan het en as basis vir die Sowjet-Russiese Swartseevloot gedien het (tans is dit die hoofbasis vir die Russiese Swartseevloot), dien as hoofstad van die Krim en as administratiewe setel van die plaaslike regering. Die outonome republiek met 'n oppervlakte van 26 081 km² het 'n bevolking van twee miljoen, waaronder 60 persent etniese Russe en 25 persent etniese Oekraïners. 77 persent praat Russies as moedertaal en tien persent Oekraïens.

Die Krimskiereiland, vroeër ook Tauriese Skiereiland genoem, is in die suide van Oekraïne geleë en word deur twee groot waterliggame omring – die See van Azof in die noordooste en die Swartsee in die weste en suide. Die landengte van Perekop, wat net agt kilometer wyd is, vorm die enigste landverbinding met die Oekraïense vasteland in die noorde. Ná die Russiese anneksasie van die skiereiland is 'n padbrug, die sogenaamde Krimbrug, oor die Seestraat van Kertsj gebou wat die Krim met die Russiese vasteland verbind. 

Met 'n oppervlakte van 26 081 km² is die Krim effens kleiner as België. Dit strek oor 'n maksimumafstand van 205 kilometer in noord-suidelike en oor 325 kilometer in oos-westelike rigting. Die noorde van die skiereiland bestaan uit 'n plat steppe-landskap wat saam met die saggies golwende heuwelland op die Kertsj-skiereiland sowat vier-vyfdes van die totale oppervlakte beslaan.

Die suide is bergagtig met drie bergreekse wat saam die Krimgebergte vorm en almal parallel in oos-westelike rigting loop. Kenmerkend is die drie landskapsvorme wat deur al drie reekse gedeel word: sagte hellings in die noorde, hoë bergwande in die suide en lig beboste hoogplato's. Die hoogste bergpieke is Roman Kosj (1 545 meter bo seevlak), Tsjatirdag (1 527 meter) en Lapata (1 406 meter).

Die bergreekse vorm nie net 'n geografiese versperring met 'n wydte van sowat 50 kilometer nie, maar is ook 'n klimaat- en waterskeiding. Die gebied suid van die Krimgebergte het 'n Mediterreense klimaat wat uiters geskik vir wyn- en vrugteverbouing is. So staan die Krimskiereiland al lank vir sy vonkelwyn van hoë gehalte bekend. Die noordelike dele van die Krim word deur 'n gematigde klimaat gekenmerk waardeur winters heelwat kouer is as in die suide.

Water was nog altyd skaars op die Krim en is in die verlede dikwels as 'n heilige goed beskou. Ook vandag moet gedurende droë somers gereeld waterbeperkings ingestel word. Die kanaal, wat in die Sowjettydperk gebou is om water uit die Dniprorivier na die skiereiland om te lei, voorsien ekstra water aan die Krim, maar kan nie tred hou met die immer stygende vraag na water nie.

Die sowat 150 riviere, wat op die skiereiland vloei en almal in die Krimgebergte ontspring, is merendeels klein bergstroompies wat gedurende die somermaande opdroog. Die grootste hiervan, die Salgir, vloei grotendeels deur laer geleë gebiede. Noord van Simferopol neem sy waterafloop in die steppelandskap merkbaar af voordat dit in die noordooste van die Krim in die Siwasj-soutmeer uitmond. Gedurende warm somers droog ook dié rivier dikwels op.

'n Aantal riviere, wat teen die suidelike hellings van die bergreeks ontspring, begin as watervalle. Die meeste waterliggame in die noordelike steppelandskap is soutmere, veral by die landengte van Perekop, naby Kertsj, Jevpatorija en Saki), en mineraalryke warmwaterbronne. Die meeste soutmere het 'n diepte van slegs een meter en droog gedurende die warmste somermaande op.

Die bekende herstellings- en strandoorde van die Krim is op 'n nou kusstrook tussen die suidelike hellings van die hoofreeks en die Swartsee geleë. Hierdie smal kuslandskap met 'n wydte van tussen twee en agt kilometer word in geografiese opsig dikwels verder verdeel in die eintlike Krim-suidkus (met die bekende toeristestad Jalta), wat wes van Aloesjta geleë is, en die Suidooskus, wat ooswaarts tot by Feodosija strek. Die derde belangrike herstellings- en toeristegebied op die Krim is aan sy weskus geleë, met Jevpatorija as belangrikste nedersetting.

Die bekendste strand- en herstellingsoorde langs die suidkus is – in oos-westelike rigting – Aloesjta, Goersoef, Massandra, Jalta, Liwadia, Oreanda, Mischor (met die herstellingsoorde Gaspra en Koreis), Aloepka, Simeis en Foros. Behalwe vir Gaspra en Koreis (wat op 100 meter bo seevlak en 'n entjie van die strand af geleë is) is alle genoemde nedersettings aan die see geleë.

Vanweë sy besondere geografiese ligging vervul die Krim as planteryk in vele opsigte 'n soort brugfunksie en verbind die flora van verskillende streke met mekaar – die Oos-Europese Vlakte, die Mediterreense gebied, Klein-Asië en die Kaukasus. So word die plaaslike flora op plekke, veral in die Krimgebergte, deur 'n groot verskeidenheid spesies gekenmerk. Daarnaas word hier ook spesies aangetref wat in ander Europese bergstreke soos die Apennyne, die Pireneë en die Balkanskiereiland lankal verdwyn het nadat die plantegroei in dié gebiede baie eeue lank aan menslike invloed soos byvoorbeeld intensiewe boerdery blootgestel was.
Gedurende die jongste geologiese tydperk het die Krim se landverbinding met die vasteland verbreek, en dit het in plant- en dierkundige opsig 'n eiland geword. Die Siwasj-soutmeer in die noorde van die skiereiland vorm sedertdien 'n onoorkombare versperring vir die meeste plant- en dierspesies sodat die Krim se plante- en diereryk 'n onafhanklike ontwikkelingsproses gevolg het.

Die natuurlike plantegroei op die Krim word op meer as 2 700 spesies beraam, waarvan 280 uitsluitlik op die skiereiland voorkom. Vir die beskerming van die inheemse flora en sy bedreigde spesies is ses natuurparke, 29 reservate en natuurmonumente asook 102 bykomende beskermingsgebiede opsygesit.

Afhangende van klimatiese besonderhede verskil die inheemse flora van streek tot streek. Die steppegebiede, waar veral graan, wyn en vrugte verbou word, is arm aan natuurlike plantspesies. Daarenteen is die laer geleë dele van die Krimgebergte met digte bosse bedek. Hier word hoofsaaklik eike-, beuke-, esse-, esdoring- en dennebome ("Pinus") asook Europese haagbeuke ("Carpinus betulus") aangetref.

Die suidkus met sy mediterreense klimaat is die natuurlike habitat van subtropiese plantspesies soos palms, sipresse, pistachio-, amandel-, jenewer-, magnolia-, seder-, oleander- en olyfbome. Hier is ook wingerde en tabakplantasies aangelê.

Die kusgebiede in die noorde van die Krim soos die Karkinitskibaai dien as broeiplekke vir 'n verskeidenheid watervoëlspesies, waaronder eende en seemeeue. Reiers maak hul neste in die digte riet. 'n Deel van die noordelike kusstrook is saam met 'n aantal eilande tot natuurbewaringsgebied verklaar. Swane, wat volop is in die gebied, was die naamgewers vir die eilandgroep wat as Swaaneilande bekend staan.

Slegs 'n beperkte aantal dierspesies is aangepas om in die steppegebiede te oorleef. Dit is die habitat van hase, muishonde, vosse, hamsters, rotte, verskillende muisspesies, lewerike en valke. Die berggebiede is die natuurlike habitat van bokke, vosse, marters, dassies, kraaie, spegte en uile.

Ondergrondse holtes is geskikte rusplekke vir 'n verskeidenheid dierspesies soos vlermuise, wurms, insekte en weekdiere. Vlermuise rus in kolonies van ses of meer spesies in rotsklowe, grotte en soms ook in dakkamertjies van huise. 'n Groot verskeidenheid akkedisse kom op die skiereiland voor, waarvan sommige spesies tot bepaalde streke beperk is. So is die inheemse Krimgekko se habitat beperk tot die suidelike kusstrook tussen Sewastopol en Aloesjta waar dit in laer geleë gebiede op hoogtes van maksimaal 300 meter bo seevlak aangetref word.

Endemiese dierspesies, wat uitsluitlik op die Krim voorkom, sluit Krimherte en kewerspesies soos "Carabus scabrosus tauricus" en "Brachinus pectoralis" en die houtluis "Porcellionides approximatus" in. Van die Krim se fauna word meer as die helfte – altesaam 196 spesies – as bedreig geklassifiseer, waaronder die swart ooievaar, enkele dolfynspesies, poue, kraanvoëls, seearende en boomsingertjies.

Die Krim se naam het sy etimologiese wortel vermoedelik in die Mongools-Tataarse "kerim" of "vesting", of die Krim-Tataarse "qrim" ("rots"). Alhoewel die skiereiland 'n lang en wisselvallige geskiedenis het, was daar – volgens moderne kategorieë – nooit 'n inheemse bevolking nie. Die Krim het in die verlede onder Kimmeriese, Tauriese, Skitiese, Griekse, Romeinse, Gotiese, Sarmatiese, Bisantynse, Hunniese, Chasariese, Kiptsjakiese, Mongools-Tataarse, Venesiaanse, Genuese, Osmaanse en uiteindelik Russiese bewind gestaan.

In die antieke tydperk is die Krim aanvanklik deur Kimmeriërs en Tauriërs, later deur Skitiërs bewoon. Griekse setlaars het kolonies gestig wat die bakermat van die Bosporus-koninkryk sou vorm. Die skiereiland het in Grieks as "Chersónesos Tauriké" of Tauriese Skiereiland bekend gestaan, 'n naam wat na die destydse bewoners, die Tauriërs, verwys het. Chersonesos, 'n Griekse nedersetting naby die huidige Sewastopol, het tot die belangrikste antieke nedersetting ontwikkel.

In die 1ste eeu v.C. het die Krim onder Romeinse invloed gekom, alhoewel dit nooit 'n Romeinse provinsie geword het nie. So het die Bosporus-ryk ook in die Romeinse tyd sy onafhanklikheid formeel gehandhaaf, net soos die Griekse "polis" Chersonesos.

In die tyd van die Europese volksverhuising het Gotiese setlaars hulle in die 3de eeu n.C. op die Krim gevestig. Hierdie Germaanse stam, wat later as Krimgote bekend sou staan, het sy spore tot in die 16de eeu gelaat. So het die Italianers na die skiereiland nog in die 15de eeu as "Gotia" verwys.

Vanaf die 5de eeu het 'n reeks opeenvolgende veroweraars die Krim binnegeval – Hunne, Chasare, Kumare en Tatare. In die Middeleeue is na die Krim derhalwe as Chasariese Skiereiland of Gazaria verwys.

In die 13de eeu het die Mongole van die Goue Horde, wat die Krim by hul invloedsfeer ingelyf het, hul handelsbetrekkinge na verafgeleë gebiede uitgebrei. Die Krim se handelsbande met Egipte was ewe belangrik soos die Mongoolse betrekkinge met die Italiaanse stadstate Venesië en Genua. Dié twee Italiaanse republieke het dikwels as middelmanne vir die handel met Egipte opgetree en hiervoor hul handelsvlote as vervoergeriewe beskikbaar gestel.

Vir Genuese koopliede was die Krim die spilpunt van handel met die Ooste waar karavane met sy en speserye aangekom het. Die Genuese handelsposte in die gebied is deur magtige vestings beskerm wat later deur Mongoolse aanvallers ingeneem en vernietig is. Die vesting Sudak is die enigste wat tot vandag toe bewaar gebly het.

Slawe was een van die vernaamste "uitvoergoedere" op die Egiptiese roete, maar is ook na Europa verkoop, net soos graan, speserye, velle en huide. Die Krim het voordeel getrek uit sy strategiese ligging naby die noordelike eindpunt van die Syroete of "Mongoolse Roete". Die enigste mededinger van ekonomiese belang vir hawestede op die Krim was Tana, 'n Venesiaans-oorheerste seehawe by die Donrivier se monding in die Swartsee.

Die Krim se politieke geskiedenis in die laat middeleeue is oorheers deur die strawwe mededinging en konflikte tussen Christelike moondhede, waaronder Genua, Venesië en die Bisantynse Ryk, en hulle dikwels vertroebelde betrekkinge met die Mongoolse Goue Horde en die Osmaanse Ryk wat sy magsgebied in dié tyd bestendig uitgebrei het. In die loop van die 15de eeu het die Krim uiteindelik in sy geheel onder Osmaanse bewind gekom. Italiaanse koopmans, wat voor hierdie ontwikkeling die oorheersende faktor in die Krim se buitehandel was, is na Konstantinopel en Pera gedeporteer.

Die Goue Horde was al besig om te verbrokkel toe 'n sylyn van die Mongole-khane omstreeks 1430 die sogenaamde Krim-khanaat met die hoofstad Bachtsjyssaraj gevestig het, 'n ryk wat ook groot dele van die huidige Oekraïne oorheers het. Dié ryk het al in 1475 onder Osmaanse bewind gekom, maar het nogtans 'n mate van outonomie geniet en is in die volgende eeue, tot en met die Russiese verowering van die Krim, deur die Tataarse Giray-dinastie geregeer. In 1502 het die Krimtatare 'n oorwinning oor die laaste khan van die Goue Horde behaal en sodoende die weg gebaan vir die Russiese verowering van Kasan in 1552 en Astrachan in 1556.

Die Oekraïense binneland het in dié tyd steeds weer onder Krimtataarse rooftogte deurgeloop waarby baie Oekraïense gevangenes as slawe na die Midde-Ooste verkoop is. In 1571 het Krimtataarse magte so ver noord as Moskou beweeg en die stad aan die brand gesteek. Hulle het in die volgende jaar in die slag van Molodi 'n verpletterende nederlaag gely.

In 1774 het die Krim volgens 'n Russies-Osmaanse ooreenkoms van die Osmaanse Ryk onafhanklik geword en daarna gaandeweg onder Russiese invloed gekom. Die Russiese Ryk het druk op die Christelike bevolking – hoofsaaklik Oekraïners, Grieke en Armeniërs – uitgeoefen om die skiereiland te verlaat en sodoende die Krim se ekonomiese agteruitgang en 'n burgeroorlog tussen die verskillende khane bevorder.

Onder Grigori Potjomkin is die Krim deur Rusland geannekseer en deur tsarin Katharina die Grote op 8 April 1783 formeel tot 'n gebied verklaar wat "van nou af en vir alle tye" onder Russiese bewind sou bly. In administratiewe opsig het die skiereiland deel uitgemaak van die Goewerment Taurië (Russies: Таврическая губерния), net soos 'n deel van die oostelike vastelandse kus wat tot die Dnipro-rivier se benedeloop gestrek het. Die Russiese owerheid het vergeefse pogings onderneem om die Tataarse "Krim" deur die nuwe naam "Taurië" te vervang.

Ná die aansluiting by Rusland was die amptelike beleid daarop gemik om die Krimtataarse element terug te dring. So is die vestiging van ander etniese groepe, waaronder Duitse, Griekse, Bulgaarse, Baltiese en Russiese setlaars, bevorder. Die laasgenoemde was merendeels afgetrede soldate of Zaporozje-kosakke. Tataarse boere, wat 96 persent van die Tataarse bevolking verteenwoordig het, is na die onvrugbare gebiede in die binneland teruggedring waar hulle in armoede verkeer en kultureel verarm het.

Vrugbare landbougrond is vanaf 1784 onder die bevel van Potjomkin gekonfiskeer en aan Russiese adellikes oorhandig. As gevolg van dié beleid het 'n massavlug van Tatare begin. Na ramings is meer as 100 000 Tataarse bewoners verdryf, hoofsaaklik na Turkye waar hul nakomelinge steeds aangetref word.

Die reis van tsarin Katharina II deur die nuut verowerde suidelike gebiede in 1787, wat deur haar tydgenote gedokumenteer is, word algemeen as die historiese beginpunt van die Russiese "Krimmite" beskou. Russiese politici en militariste was bewus van die geostrategiese betekenis van die Krim, maar nogtans was die kennis oor die skiereiland se geografie en natuur indertyd nog baie beperk. Die tsaregesin het vooraf wetenskaplikes en diplomate as verkenners uitgestuur.
Tsarin Katharina II se reisgeselskap het naas die Oostenrykse keiser Joseph II ook Franse, Engelse en Duitse gesante ingesluit waardeur die reis 'n besondere politieke betekenis gekry het – vir die Russiese Ryk was dit 'n welkome geleentheid om sy mag en invloed te demonstreer. Die legendariese "Potjomkin-dorpe" word steeds met dié rondreis verbind. Potjomkin het sekerlik nie die straattonele van vals fasades laat bou nie waarmee die term vandag geassosieer word, maar beslis moeite gedoen om vir die tsarin en haar begeleiers die indruk van 'n welvarende streek te skep – met nuut geverfde fasades, welgevoede boeregemeenskappe wat vrolik gesing het terwyl hulle hul werk op die velde verrig het, en Krimtatare wat hul lojaliteit aan die Russiese tsarin betoon het. Potjomkin het deeglik uit eie belang gehandel en met sy vertoning van natuurskoon, ekonomiese welvaart en vreedsame onderdane sy kritici in Sint Petersburg laat verstom nadat gerugte van sy beweerde onvermoë die rondte in die Russiese hoofstad gedoen het.

Die kusstad Sewastopol is in die eerste helfte van die 19de eeu onder leiding van admiraal Michail Lasaref tot die hoofbasis van die Russiese Swartseevloot uitgebou. Sewastopol en ander gebiede op die Krim is tussen 1853 en 1856 deur die Krimoorlog geraak. Dele van die skiereiland is tydelik deur geallieerde magte (waaronder Franse en Britse troepe as bondgenote van die Osmaanse Ryk, vanaf 1855 ook magte van die Koninkryk Sardinië). Die oorlogshandelinge het tot 'n verdere massavlug van Krimtatare gelei wat weens hul steun vir die Osmaanse saak Russiese vergelding gevrees het. In die 1870's en 1880's het die massa-emigrasie van Krimtatare voortgeduur sodat hulle teen die einde van die 19de eeu nog slegs 'n minderheid van sowat 187 000 (in vergelyking met 'n totale bevolking van 530 000) gevorm het.

Ná die Russiese Oktoberrewolusie is in 1917 die kortstondige "Tauriese Sosialistiese Sowjetrepubliek" (Russies: Советская Социалистическая Республика Тавриды) op die Krim uitgeroep. Dit is opgevolg deur die onafhanklike Krimtataarse "Volksrepubliek die Krim".

Gedurende die Russiese Burgeroorlog is die Krim deur die anti-kommunistiese Wit Leër beset. Nadat hul aanvoerder, Pjotr Nikolajewitsj Wrangel, 'n militêre nederlaag gely het, is die skiereiland deur die Rooi Leër ingeneem. In 1921 is die Outonome Sosialistiese Sowjetrepubliek Krim geproklameer wat deel uitgemaak het van Sowjet-Rusland (die Russiese Sosialistiese Federatiewe Sowjetrepubliek) – en juis nie die Oekraïense Sosialistiese Sowjetrepubliek waaraan dit in die noorde gegrens het nie.

Stalin se geforseerde kollektivering van die landboubedryf het, net soos in die aangrensende Oekraïne, gepaard gegaan met hongersnood. Die Tataarse bevolking was bowendien die teiken van russifisering. So is die Krimtataarse politieke en kulturele elites tussen 1928 en 1939 geëlimineer.

Gedurende die Tweede Wêreldoorlog is die Krim ná hewige gevegte tussen Duitse en Sowjet-troepe in Sewastopol – wat indertyd as die wêreld se sterkste vesting beskou is – tussen 1942 en 1944 deur die Duitse Weermag beset. Die Nasionaalsosialistiese het die skiereiland – met verwysing na die Germaanse Krimgote – as "Gotengau" geannekseer en voorsiening vir die vestiging van Suid-Tiroolse setlaars gemaak. Weens die militêre verloop van die oorlog is hierdie plan egter nooit verwesenlik nie. In die katakombes van Adjimoesjkai het duisende Sowjet-soldate en burgerlikes nog tot in die laat najaar van 1942 felle weerstand teen die Weermag gebied.

Op bevel van Josef Stalin is die Krimtatare op 18 Mei 1944, ná die Slag op die Krim, weens hul beweerde kollaborasie met die Duitse besetters – en ondanks die feit dat talle Krimtatare as soldate in die Rooi Leër geveg het – na Sentraal-Asië gedeporteer. Sowat die helfte van die Krimtataarse bannelinge, wat in veewaens vervoer is, het nog op pad na hul bestemmings gesterf. Ook Armeniërs en Krimduitsers het hierdie lot gedeel en is na ander streke verban. Die Krim se status as outonome gebied binne die Sowjetunie is deur Stalin herroep.

In Februarie 1945 is die Jalta-konferensie, waartydens die Geallieerde Magte belangrike besluite oor die na-oorlogse orde geneem het, op die Krim gehou.

Vanaf 1946 was die Krim agt jaar lank 'n oblast van die Russiese Sosialistiese Federale Sowjetrepubliek (RSFSR). Nadat Nikita Chroesjtsjof, wat as nakomeling van Oekraïense boere in Rusland gebore is, as partyleier van die Kommunistiese Party van die Sowjetunie verkies is, is die Krimskiereiland ter geleentheid van die 300-jarige jubileum van die Verdrag van Perejaslaf by die Oekraïense Sosialistiese Sowjetrepubliek ingelyf. Weens die militêre bedreiging deur Pole het die Oekraïense Kosakkestaat in 1654 met dié ooreenkoms die Russiese Tsareryk as beskermende moondheid erken.

Volgens Nikita Chroesjtsjof se seun Sergei, 'n ruimtevaart-ingenieur en politoloog wat hom in die Verenigde State gevestig het, is die Krim nie om politieke, morele of etniese redes aan Oekraïne afgestaan nie, maar eerder weens ekonomiese oorwegings. In die 1950's is kanale beplan om die Wolgarivier met die Krim en die Donetsbekken te verbind. Om administratiewe prosedures te vergemaklik, is besluit om die Krim by die Oekraïense Sosialistiese Sowjetrepubiek in te sluit sodat slegs een – en nie twee – republieke by dié projek betrokke was. Vir Chroesjtstjof was die moontlike ontbinding van die Sowjetunie en die onafhanklikwording van Oekraïne indertyd nog feitlik ondenkbaar.

Met die ontbinding van die Sowjetunie het die Oekraïense Sosialistiese Sowjetrepubliek op 24 Augustus 1991 binne sy bestaande grense onafhanklik geword, met die Krimskiereiland as integrale bestanddeel van sy staatsgebied. In 'n referendum, wat in Desember 1991 gehou is, het 54 persent van die kiesers op die Krim die proklamasie van 'n onafhanklike Oekraïense republiek goedgekeur. Nogtans het die Oekraïense regering aanvanklik moeilikhede ondervind om sy gesag oor die gebied te vestig. 'n Beplande referendum oor die onafhanklikwording van die Krim is uiteindelik nie gehou nadat plaaslike politici onder die politieke druk uit Kiëf geswig het. Vervolgens het die strydende partye in 1992 'n kompromie aangegaan waarvolgens die Krim as selfregerende republiek binne die Oekraïense staat 'n hoë mate van outonomie sou geniet, onder meer ten opsigte van finansiële sake, administrasie en regswese. Die Krim se grondwet van 1998 het die taalregte van Oekraïens-, Russies- en Krimtataarssprekendes verskans.

Vir die Russiese Federasie was veral die verlies van Sewastopol, die tuishawe van die Russiese Swartseevloot, 'n probleem. Die stad is nie net die belangrikste Russiese vloothawe nie, maar het vanweë sy besondere rol in die Krimoorlog en die Tweede Wêreldoorlog byna mitiese status verwerf. In Julie 1993 het die Russiese parlement aanspraak op Sewastopol en sy omgewing as deel van die Russiese staatsgebied gemaak.

In 'n ooreenkoms, wat in Mei 1997 tussen die Russiese Federasie en Oekraïne gesluit is, is die Swartseevloot tussen die twee lande opgedeel. Die Russiese Vloot het die reg gekry om 'n verdere twintig jaar gebruik te maak van die hawegeriewe in Sewastopol, waarby Rusland as pagter van die vlootbasis optree. In die gewapende konflik tussen Georgië en Rusland in 2008 het die Oekraïense president Wiktor Joesjtsjenko die kant van Georgië gekies en gedreig om die vlootooreenkoms met Rusland nie meer te verleng nie. Eers tydens die presidentskap van Wiktor Janoekowitsj is die ooreenkoms in 2010 verleng tot 2042. In ruil hiervoor het Rusland ingestem om aardgas teen laer pryse as op die wêreldmark aan Oekraïne te verskaf.

Die politieke gebeure in Oekraïne vroeg in 2014, waartydens die regering van president Joesjtsjenko voor betogers moes swig, en die magsoorname van 'n nuwe koalisieregering wat lede van die anti-Russiese, regsgesinde Swoboda-party het daartoe gelei dat die plaaslike administrasie en groot dele van die bevolking weer separatistiese neigings getoon het. 'n Nuwe referendum oor die moontlike onafhanklikwording van die Krim is aangekondig, terwyl Moskou Russiese troepe na die skiereiland ontbied het. Hierdie stap is deur die Oekraïense en buitelandse regerings skerp veroordeel.

Terwyl Sewastopol reeds sedert die laat 18de eeu as Russiese vlootbasis dien, is hierdie seehawe nie van kardinale belang vir die Russiese Vloot nie. Die Swartseevloot is die kleinste van Rusland se vier vlote, en die land beskik oor sy eie seehawens langs die Swartseekus. So het Moskou reeds vroeër begin om die hawegeriewe in Noworossisk uit te brei en oorlogskepe na hierdie seehawe te verskuif.

Op 16 Maart 2014 het 83 persent van die stemgeregtigdes op die Krim-skiereiland by die stembus opgedaag om oor die toekomstige status van die gebied te stem. Byna 97 persent van die uitgebragte stemme was ten gunste van 'n aansluiting by die Russiese Federasie. 'n Groot persentasie etniese Oekraïners en Krim-Tatare het die referendum, wat deur die Oekraïense regering en die internasionale gemeenskap as onwettig beskou word, geboikot.

Die Krim-regering het die skiereiland reeds voor die referendum eensydig onafhanklik verklaar en aangekondig dat hulle formeel aansoek sal doen om aansluiting by die Russiese Federasie. Ná die referendum is eerste stappe in dié verband gedoen. So het die regering aangekondig dat die Russiese roebel binne 'n maand as wettige betaalmiddel op die Krim ingevoer sal word en dat die Krim op 30 Maart na Moskouse Standaardtyd sal oorskakel. Die Russiese president Wladimir Poetin het op 17 Maart 'n dekreet onderteken waarin die Krim as "onafhanklike en soewereine staat" erken word.

Een dag later, op 18 Maart, het die Russiese Federasie en die Krim-republiek 'n ooreenkoms onderteken waarvolgens die Krim by die Russiese Federasie ingelyf is. Hierdie ooreenkoms is binne enkele dae deur die laerhuis van die Russiese parlement, die Staatsdoema en die hoërhuis (Federasieraad) bekragtig en deur die Russiese konstitusionele hof goedgekeur. Op 21 Maart 2014 het president Poetin die wet oor die inlywing van die Krim-republiek as federale deelgebied en van Sewastopol as stad met federale status geteken.

Die Krim het 'n bevolking van sowat twee miljoen, waarvan 380 000 in die grootste stad van die skiereiland, Sewastopol. Die stedelike bevolking word op sowat 1,2 miljoen beraam. Die oorwegende meerderheid van die bewoners is van Russiese (58,5 persent) en Oekraïense afkoms (24,4 persent). Sedert die laat 1980's het steeds meer Krimtatare na die gebied teruggekeer. Die Krimtataarse bevolking word tans op 243 400 (12,1 persent) beraam. Krimtsjake en Karaïm, wat die Joodse geloof aanhang, vorm klein minderhede van 1 000 elk wat in groter stedelike nedersettings saamgetrek is. Daar is ook klein minderhede Armeniërs, Wit-Russe, Kasan-Tatare, Pole, Moldawiërs, Azerbeidjanners, Oesbeke, Koreaners, Grieke, Italianers en Krimduitsers. Met altesaam 125 nasionaliteite was die Krim al in die Sowjettyd 'n etniese mikrokosmos van die land.

Die getal moedertaalsprekers van Russies, Oekraïens en Krim-Tataars kan nie met sekerheid vasgestel word nie aangesien statistieke sterk van mekaar verskil. In sensusopnames in 2001 het sowat tien persent van die bewoners Oekraïens as hul moedertaal aangedui, 77 persent Russies en 11 persent Krim-Tataars. Baie Krimtatare, wat uit ander dele van die voormalige Sowjetunie na die Krim teruggekeer het, beskik nie meer oor die nodige taalvaardighede om Krim-Tataars as skryftaal te gebruik nie. Dieselfde geld vir baie etniese Oekraïners.

Sosiaal-politiese spanninge op die Krim het dikwels 'n etniese dimensie, veral die konflik tussen Russe en Krimtatare. Weens die relatief hoë aandeel Krimtatare is die skiereiland 'n sentrum van Islam in Oekraïne.

Anders as in die Baltiese lande Estland en Letland was taalvaardighede in Oekraïens ná die verbrokkeling van die Sowjetunie en die onafhanklikwording van Oekraïne in 1991 geen voorvereiste vir die verwerwing van Oekraïense burgerskap nie (die woonplek was die belangrikste kriterium). So is Russies steeds die mees gesproke taal op die Krim, en byna die hele bevolking het kennis van die taal, ondanks alle pogings van die Oekraïense regering om die gebruik van Oekraïens te bevorder. In landelike gebiede en in die noorde van die skiereiland, waar 'n groter persentasie etniese Oekraïners saamgetrek is, toon die gesproke Russiese omgangstaal Oekraïense invloed. So word die Russiese "g" byvoorbeeld as 'n geaspireerde Oekraïense "h" uitgespreek.

Voor die eensydige onafhanklikwording van die Krim-skiereiland het Russies, net soos Krim-Tataars, nie die status van 'n ampstaal geniet nie. Die Krim se grondwet het na Russies as die taal van die meerderheid van die plaaslike bevolking verwys en sy gebruik vir inter-etniese kontak op alle lewensterreine toegestaan. Die nou verwantskap tussen Russies en Oekraïens maak die twee tale onderling redelik verstaanbaar, maar alhoewel Oekraïens ná 1991 as 'n verpligte skoolvak ingevoer is, het baie ouer Krimbewoners nie die moeite gedoen om dit as 'n tweede taal aan te leer nie. Hulle kan dit verstaan, maar nie vlot praat of skryf nie.

Die Universiteit van Simferopol was die enigste in Oekraïne waar Russies amptelik as onderrigmedium gebruik is, terwyl ander tersiêre instellings toenemend na Oekraïens oorgeskakel het.

In die 19de eeu het Duitse en Switserse immigrante nedersettings op die Krim gevestig. Kronental, 'n dorp sowat 25 km wes van Simferopol, was een van die grootste Duitse kolonies op die skiereiland. Dit is in 1810 deur Duitse setlaars uit Württemberg gestig wat hier graanvelde, vrugteborde en wingerde aangelê het. Hul wynwinkel het vinnig bekendheid verwerf. Die dorp met enkele honderd bewoners het daarnaas oor twee skole asook twee kerkgeboue vir die Evangelies-Lutherse en Rooms-Katolieke gemeentes beskik. In 1941 is die bewoners saam met ander Krimduitsers op bevel van Josef Stalin na Kasakstan gedeporteer en die dorpsnaam teen die einde van die Tweede Wêreldoorlog gewysig tot Kol'čugino. Naas die Duitse begraafplaas het ook die twee kerkgeboue bewaar gebly, alhoewel hulle tans nie meer vir godsdienstige doeleindes gebruik word nie. Duitse tradisies leef ook voort in die plaaslike wynbedryf. Sowat twintig wynsoorte, waarvan een die naam "Kronental" dra, word tans in Simferopol en elders op die Krim bemark.

Naas Duitse koloniste is in die vroeë 19de eeu ook Switsers as immigrante gewerf. In die regeringstyd van tsaar Aleksander I (1801–1825) is veral Switserse sy- en katoenspinners, wewers en boere deur 'n ekonomiese krisis genoodsaak om 'n nuwe heenkome in die buiteland te vind. In 1805 het sowat vyftig Switserse gesinne naby Staryj Krym 'n nedersetting gestig. Die meeste van hulle was afkomstig uit Duitssprekende kantonne, veral Zürich, en het hul dorp derhalwe Zürichtal genoem.

Gaandeweg het ook immigrante uit Suid-Duitse vorstedomme hulle in die Switserse kolonie gevestig. Gaandeweg het die gemeenskap – ondanks siektes, sprinkaanplae en misoeste – daarin geslaag om boerderye te vestig. Graanproduksie en veeteelt, later ook vrugte- en wynverbouing het Zürichtal welvaart besorg. Die bewoners was net soos ander koloniste van diensplig vrygestel en het ekonomiese voordeel uit die Krimoorlog (1853–1856) getrek waartydens hulle die Russiese leër van landbouprodukte voorsien het. Die wins is aangewend om meer landbougrond te koop, en gaandeweg het Zürichtal die welvarendste kolonie op die Krim geword.

Die dorpsbevolking het van 590 in 1918 gestyg tot 738 in 1926. Die meeste van hulle was intussen immigrante uit Duitse gebiede soos Baden, Württemberg en Palts sodat die plaaslike Duitse dialek tot 'n Switsers-Swabiese mengtaal ontwikkel het waarin Suid-Duitse elemente uiteindelik 'n steeds belangriker rol gespeel het. Kinders van tweede- en derdegenerasie-setlaars het toenemend Russies en Krim-Tataars as tweede en derde taal aangeleer. Die onderrigmedium in skole was Hoogduits.

Die plaaslike landboubedryf is vanaf 1929 deur die Bolsjewistiese kollektivering geraak. Sommige boere het weerstand gebied en is na die Oeralgebergte gedeporteer. In die vroeë 1930's is kerke gesluit en omgeskep tot kulturele sentra. Gedurende die Tweede Wêreldoorlog is Duitssprekende Russiese burgers summier as staatsvyande bestempel en gedeporteer. So is ook die bewoners van Zürichtal in Kasakstan hervestig waar hulle in staatsboerderye moes werk. Baie het al op pad na Kasakstan gesterf, ander is in werkkampe oorlede. Zürichtal staan sedert die einde van die oorlog, toe Russe en Krimtatare in die leegstaande huise ingetrek het, as Zolotoe Pole bekend. Die Switserse ambassade in Oekraïne het in 2005 die stigting van 'n dorpsmuseum befonds wat aan die setlaars herinner.

Selfs al is die toerismebedryf tradisioneel die bekendste ekonomiese sektor op die Krim, het dit gewoonlik nie meer as tussen tien en vyftien persent tot die skiereiland se bruto binnelandse produk bygedra nie. Gedurende die Sowjettydperk het masjienbou tot die belangrikste sektor ontwikkel. Sy produksie was hoofsaaklik bestem vir die Sowjetunie se militêr-industriële kompleks, 'n bedryf waarvan sowat 95 persent regstreeks deur Moskou beheer is. Dié kompleks se aandeel aan die totale nywerheidsproduksie op die Krim is in 1989 op sowat sestig persent beraam.

Benewens die militêre personeel, wat op die Krim gestasioneer was, was in die laaste jare van die Sowjetbewind ook tussen 35 en 40 persent van die siviele beroepsbevolking in die plaaslike wapenbedryf werksaam. Ná die verbrokkeling van die Sowjetunie het die Russiese vraag na krygstuig egter merkbaar afgeneem, terwyl geen nuwe markte ontsluit kon word nie. Sodoende is baie wapenfabrieke gesluit of omgeskep tot siviele aanlegte.

Omstreeks 1989 was die Krim een van die welvarendste streke in die destydse Oekraïense SSR. Gedurende die 1990's het plaaslike elites die Krim se strewe na selfregering as 'n geskikte middel beskou om die skiereiland se ekonomiese potensiaal selfstandig uit te bou. Die langdurige separatistiese fase onder die bewind van die Russies-nasionalisties gesinde Krimpresident Joeri Mesjkof vanaf 1994 en politieke geskille met ander politieke groeperings en die nasionale regering in Kiëf het ekonomiese hervormings egter vertraag. In 1996 was die nywerheidsproduksie op die Swartseeskiereiland reeds vyf keer laer as op die Oekraïense vasteland. Ook loon- en salarisvlakke kon nie tred hou met die ontwikkeling in ander dele van Oekraïne, terwyl die privatisering van staatsondernemings nouliks gevorder het.

'n Ongewenste newe-effek was die vestiging van kriminele strukture in die plaaslike ekonomie en politiek. Mafiaorganisasies het hulle tot die Krim aangetrokke gevoel waar korrupsie en misdaadvlakke gedreig het om handuit te ruk. Vanaf die middel van die negentigerjare het die Oekraïense regering 'n verskeidenheid veiligheidsmaatreëls ingestel en daarin geslaag om enkele kriminele families te verdring.

Die ekonomie op die Krimskiereiland word deur die dienstesektor, veral toerisme, oorheers. Die nywerheidsektor voorsien minder as 'n vyfde van alle werkgeleenthede. Voor die politieke krisis van 2014 het die Krim jaarliks ses miljoen besoekers gelok, waarvan 70 persent Oekraïners, 25 persent Russe en 5 persent ander.

Tans dra die landbousektor meer as veertig persent tot die Krim se BBP by. Landbouaktiwiteite is by die plaaslike klimaattoestande aangepas. So het boerderye in die noordelike steppegebiede hulle merendeels toegespits op veeteelt en graanverbouing, terwyl vrugte-, wyn- en tabakprodusente langs die suidkus saamgetrek is. Uitgestrekte tabakplantasies word naby Simferopol, Jalta en Feodosija aangetref. In Simferopol, Bachtsjisarai, Aloesjta en Soedak word daarnaas ook eteriese olies geproduseer. So het die Krim gedurende die Sowjettydperk meer as veertig persent van die Sowjet-Russiese roosolie- en die helfte van sy laventelolieproduksie opgelewer. Die berggebiede word deur bosbou en weivelde oorheers.

Die belangrikste nywerhede is voedselverwerking (met vleis, botter, kaas, plantolie, ingemaakte voedsel, lekkergoed, gorts, meel en alkoholiese dranke as die vernaamste produkte), tabak, ligte nywerhede soos tekstiel-, skoen- en meubelvervaardiging, chemiese nywerhede (soda, skoonmaakmiddels, polimeriese pype vir gaspyplyne en ander produkte), glas- en masjienvervaardiging. Die verwerkende nywerhede is veral in die Noord-Krim saamgetrek. In Simferopol word hoofsaaklik nywerhede aangetref wat landbouprodukte verwerk en tekstiele en elektrotegniese goedere vervaardig.

Gepreserveerde kos soos vrugte en groente word in fabrieke in Simferopol, Bachtsjisarai, Djankoi en Sewastopol vervaardig. In Kertsj, Sewastopol, Jalta en Efpatorija is visverwerkende nywerhede gesetel. Neerslae van ystererts word op die Kertsj-skiereiland ontgin.

Die bruto binnelandse produk beloop VSA-$ 4,3 miljard per jaar, die gemiddelde maandelikse salaris van werknemers $ 290. Een van die grootste uitdagings van die gebied is sy afhanklikheid van water- en energie-invoere, alhoewel olievelde in die Swart See net suid van die Krim die potensiaal vir 'n jaarlikse olieproduksie van 7 miljoen ton het.

Laat in 2015 was die Krim vir sy elektrisiteitsvoorsiening nog aangewese op kraginvoere uit Oekraïne, alhoewel 'n elektrisiteitskontrak tussen die Oekraïense energieverskaffer Ukrenergo en Krim in Desember 2015 afgeloop het. Oorspronklik is 70 persent van alle elektrisiteit, wat op die skiereiland verbruik word, deur Ukrenergo voorsien.

Kragvoorsiening op die Krim is in November 2015 ernstig ontwrig nadat anti-Russiese aktiviste vier staaltorings van die oorhoofse Kachofski-Titan-kraglyn na die skiereiland gesaboteer het. Die kraglyn kon eers ná twee weke herstel word. Twee nuwe onderwaterkraglyne, wat deur die Seestraat van Kertsj loop en 400 MW se krag uit die Russiese Federasie na Krim bring, is in Desember 2015 in bedryf gestel. Die kapasiteit sal in Mei 2016 nog verhoog word.

Die Krim se toetreding tot die Russiese Federasie is vir Moskou met finansiële laste verbonde. So is 70 persent van die Krim se begroting deur die Oekraïense regering gedra en is 90 persent van die benodigde drinkwater, 80 persent van die elektrisiteit en 60 persent van die benodigde primêre goedere (waaronder landbouprodukte) van die vasteland
ingevoer. Die Moskouse regering het daarnaas aangekondig dat pensioene en salarisse van Krim-amptenare verdubbel sal word. Die omskakeling na die Russiese geldeenheid roebel, die druk van nuwe paspoorte, die herstrukturering van die Krim se administratiewe stelsel en die opgradering van sy infrastruktuur sal verdere koste veroorsaak.

Paaie, spoorlyne, seehawens en nywerhede op die Krim is dekades lank nie in stand gehou of deur nuwe aanlegte vervang nie. President Poetin het in 2014 aangekondig dat hy van voorneme is om oor 'n tydperk van ses jaar een miljard roebel (321 miljard ZAR) aan die instandhouding van die skiereiland se verouderde infrastruktuur te bestee. Om 'n regstreekse padverbinding met Rusland te skep, word die bou van 'n brug oor die seestraat van Kertsj met 'n lengte van 4,5 km beplan. Die koste hiervoor sal na raming byna vier miljard ZAR beloop.

Volgens nuusberigte in April 2014 het die Oekraïense owerheid die Noord-Krimkanaal se watertoevoer na die Krim-skiereiland van oorspronklik 50 kubieke meter per sekonde tot slegs 16 verminder. Die kanaal, wat water uit die Dnipro-rivier in die Suid-Oekraïense Cherson-Streek na die skiereiland vervoer, verskaf tagtig persent van die benodigde drinkwater en ook die water vir 120 000 hektaar se velde onder besproeiing. Sodoende is die Krim se druiwe-, rys-, mielies- en soja-oes ter waarde van vyf miljard roebel (ZAR 1,48 miljard) ernstig bedreig.

Volgens Krim-president Serghei Aksionof sal 'n dobbelsone van 16,8 hektaar naby Gaspa en Jalta in 2019 geopen word. Dobbelspel, ook aanlyn, is in Rusland onwettig en tans beperk tot die Russiese Verre Ooste en die Swartseehawestad Sotsji. Die Krim-dobbelsone is in 2014 deur die Russiese president Wladimir Poetin voorgestel. Volgens die nuusagentskap TASS sal die sone vanaf 2017 teen 'n koste van tussen VS-$100 miljoen en VS-$1 miljard gebou word. Die jaarlikse staatsinkomste daaruit word op VS-$387 miljoen beraam.

Toe die Sowjetunie in die vroeë 20ste eeu gestig is, was die Krim een van min gebiede waar die toerismebedryf reeds oor 'n gevestigde basis met 'n lang tradisie beskik het. In klimatiese en kulturele opsig het die skiereiland sterk van Sentraal-Rusland verskil: 'n groot aantal vreemde veroweraars het hier hul spore gelaat, Krim se ligging op dieselfde breedtegraad soos byvoorbeeld Venesië het vir 'n aangename droë klimaat gesorg, en ook die gebied se natuurskoon was 'n trekpleister vir besoekers uit ander dele van Rusland wat vir ontspanning en kulturele besoeke op reis gegaan het.

Graaf Michail S. Worontsof (1786–1852), een van die welvarendste burgers van Rusland wat in 1823 as goewerneur van die Krim benoem is, het as eerste besef watter groot ekonomiese potensiaal die streek juis vir toerisme ingehou het. Hy het nie net vir homself Aloepka, 'n paleis in 'n unieke argitektoniese styl, laat oprig nie, maar ook begin om die infrastruktuur stelselmatig uit te bou. Hawegeriewe en paaie is gebou en die plaaslike wynboubedryf ontwikkel.

Binnekort het Russiese landgoedeienaars en sakemans Worontsof se voorbeeld gevolg en vir hulself paleise laat oprig en wynplase en vrugteplantasies gestig. Nadat die skiereiland gedurende die Krimoorlog die belangstelling van Europese groot moondhede gewek het, het die Krim in die tweede helfte van die 19de eeu tot een van die gewildste reisbestemmings in die Russiese Ryk ontwikkel. Jalta het veral tydens die regentskap van tsaar Alexander II as ontspannings- en herstellingsoord bekendheid verwerf nadat sy eggenote hier die hele somer lank verligting vir haar siekte probeer vind het, terwyl die tsaar en sy hofstaat elke jaar tenminste twee maande lank in die suide vertoef het. Twee tsare-kastele, Oreanda en Livadija, is as keiserlike vakansiewonings opgerig. Daarnaas het tussen Jalta en Aloepka talle somervilla's vir lede van die hofstaat en welvarende nyweraars ontstaan.

Welvarende besoekers uit die Russiese noorde het elke prys betaal wat deur hul Tataarse gashere gevra is, en prysvlakke was uiteindelik so hoog dat die Krim 'n ekslusiewe bestemming vir welgesteldes gebly het. Die bekende Duitse "Baedeker"-toeristegids het na Jalta destyds as die deftigste en duurste stranddorp op die skiereiland verwys, maar nogtans sou dié nedersetting die bakermat van massatoerisme op die Krim word. Naby Jalta het in die vroeë 20ste eeu die eerste staproetes deur die Krimgebergte ontstaan. Die ekskursies, wat deur die plaaslike "Krymsko-Kavkazkij gornij klub (KKGK)" gereël is, het tussen 1896 en 1913 meer as 120 000 deelnemers gelok.

Die Krim was desondanks voor die Eerste Wêreldoorlog nog nouliks vir buitelandse toerisme ontsluit. Naas enkele Duitse plesierbote, wat in Krim-hawens aangedoen het, was dit veral toergroepe van die Britse "Thomas Cook"-reisagentskap wat vanuit Konstantinopel op uitstappies na Sebastopol en ander bestemmings op die skiereiland geneem is.

Tussen die wêreldoorloë het die Krim 'n sentrale rol in die reisliteratuur oor Rusland gespeel. Terwyl Noord-Rusland in die 1930's byna uitsluitlik in berigte van voormalige aangehoudenes van Goelag-kampe voorkom, was die Krim 'n toonvenster vir die Sowjetunie se ander kant – 'n streek wat selfs deur Josef Stalin in 1934 met 'n "vrolike, gelukkige lewe" geassosieer is.

In reisberigte is die kuslandskap rondom Jalta in die Suid-Krim verskeie kere aan die Franse Riviera naby Nice gelykgestel. Vir Duitse toeriste in dié tyd, wat dikwels behalwe die kusgebiede van Noord- en Oossee min reiservarings beleef het, het die Krim se natuurskoon dikwels alle verwagtings oortref. Die uitsig vanaf die Krimgebergte oor die kuslandskap was vir baie reisigers 'n buitengewone ervaring.

Die adellike paleise en tsarekastele is ná die Oktoberrewolusie meestal tot sanatoria vir arbeiders en boere omgeskep. Die Krim, wat deur Lenin as sanatorium vir die hele Sowjetunie beskryf en deur die Sowjet-Russiese volkskommissaris vir gesondheidsorg Nikolai Alexandrowitsj Semasjko (1874–1949) selfs tot "sanatorium van die wêreldproletariaat" verhef is, het nou oop gestaan vir massatoerisme en tot die gewildste reisbestemming vir Sowjet-burgers ontwikkel. Dikwels is met trots na die rewolusionêre omwenteling verwys waardeur die luukse wêreld van adellikes en welgesteldes vir die Sowjet-Russiese werkersklas en boere ontsluit is, maar hierdie proses het baie moeilikhede ingehou en lank geneem. Die argitektoniese besonderhede van paleise het verhoed dat hulle sonder meer tot geneeskundige instellings omgeskep kon word. Dikwels moes hulle eers omgebou word.

Al het die Krim se toeristetrekpleisters as proletariese herstellingsoorde iets van hul voormalige glans verloor, was hulle nog steeds indrukwekkend genoeg vir buitelandse besoekers. Prysvlakke in Jalta, die meesbesoekte nedersetting, het in die 1930's weer die hoogte begin inskiet. Terwyl sommige westerse besoekers vol lof was vir die geriewe in herstellingsoorde en die positiewe trekke van die Sowjetstelsel beklemtoon het, het ander kritiek op die ontoereikende instandhouding van historiese monumente en die voorkeurbehandeling vir die party-elite gelewer.

Voor die afskeiding van Oekraïne en die toetreding tot die Russiese Federasie in 2014 het 60 persent van die Krim-toeriste (ses miljoen in 2013) uit Oekraïne, 35 persent uit die Russiese Federasie en vyf persent uit westerse lande gekom. As gevolg van die politieke ontwikkeling het die aandeel Oekraïense besoekers gekrimp tot slegs vyf persent, terwyl die klein stroom toeriste uit die weste byna volledig opgedroog het. Weens die ekonomiese sanksies, wat die Europese Unie teen Rusland ingestel het, mag EU-plesierbote net in noodgevalle Krim-hawens aandoen en is EU-ondernemings verbied om toerismedienste op die skiereiland te lewer.

Terwyl die plaaslike hotelbedryf moeite doen om die belangstelling van Russiese toeriste te wek, word besoekers afgeskrik deur die Krim se verouderde en ontoereikende infrastruktuur en oornaggeriewe en relatief hoë pryse. Behalwe vir Jalta kan die meeste strandoorde nie meeding met ander toeristebestemmings in Europa of moderne Russiese toeristetrekpleisters soos Sotsji nie waar ter geleentheid van die Olimpiese Winterspele 2014 miljarde belê is.

In Junie 2014 het die eerste Russiese laekostelugredery, "Dobrolet Airlines", wat in die najaar van 2013 gestig is, begin om geskeduleerde vlugte na Simferopol te bedryf en groot getalle Russiese toeriste het na die Krim gevlieg. Sowat een miljoen besoekers het in die volgende weke 'n besoek aan die skiereiland gebring van wie baie kritiek uitgespreek het oor swak dienslewering en die lae standaard van oornaggeriewe.

Volgens statistieke wat deur die amptelike Russiese toerisme-agentskap "Rosturism" in 2015 gepubliseer is, het in 2014 sowat 4,1 miljoen toeriste 'n besoek aan die Krim gebring. Die plaaslike toerismebedryf se omset het 107 miljard roebel (1,6 miljard €) beloop. Tans is sowat die helfte van die ekonomiesaktiewe bevolking in die toerismesektor werksaam.

Die tradisie van wynbou op die Krim – een van min gebiede in Rusland en Oekraïne wat danksy sy klimaat geskik is vir dié bedryf – strek terug tot die antieke tydperk. Griekse setlaars, wat hier in die laaste eeue v.C. kolonies gestig het, en Romeine, wat in die 1ste eeu v.C. aanspraak op die skiereiland gemaak het, het begin om hier wingerde aan te lê.

Eeue lank is slegs klein hoeveelhede wyn op die Krim geproduseer. Ná die inlywing by Rusland was die wyngenot 'n voorreg vir die Tsarehof en 'n klein kring van Russiese adellikes. Die prentjie het eers verander nadat Lef Golitsin, 'n Russiese graaf en eienaar van die wyngoed Nowi Swet naby Jalta, tydens die Paryse Wêreldtentoonstelling in 1900 die "Grand Prix", 'n eersterangse internasionale prys, met sy skuimwyn gewen het. Krimwyn het skielik gewild geraak op internasionale markte sodat die produksiekapasiteit in die volgende jare grootliks uitgebrei is.

"Krimskoye"-skuimwyn, wat vir die eerste keer in 1799 in Soedak en Aloesjta volgens die voorbeeld van Franse sjampanje – indertyd een van die gewildste dranke van Russiese adellikes – geproduseer is, is tans die bekendste handelsmerk vir Krim-vonkelwyn. In die Sowjettydperk was dit een van die bekendste Russiese produkte wat wêreldwyd bemark is. Die belangrikste wynplase is naby Soedak, Sewastopol, Odessa, Kiëf, Charkif en Artemifsk geleë (en dus ook buite die naamgewende Krim).

"Krimskoye"-vonkelwyn word volgens die sjampanje-metode geproduseer, dit wil sê die wyn ondergaan 'n fermentasieproses van sowat nege maande in die bottel. Daarna word die gis verwyder en die vonkelwyn drie jaar lank in wynkelders gestoor voordat dit verkoop word. Ander handelsmerke ingesluit, produseer Oekraïense wynmakers jaarliks 50 miljoen bottels Krim-vonkelwyn. Anders as in die geval van Franse sjampanje word die benaming "Krim-vonkelwyn" nie deur wetgewing beskerm nie.


</doc>
<doc id="65377" url="https://af.wikipedia.org/wiki?curid=65377" title="Dick King">
Dick King

Richard (Dick) King het bekendheid verwerf met sy epiese tog van 950 km te perd vanaf Durban na Grahamstad gedurende 1842. King was 'n Britse setlaar in KwaZulu-Natal. Gedurende 1842 het die Voortrekkers en die Britte slaags geraak en die Britte was vasgekeer in Durban. King en sy 16-jarige agterryer, Ndongeni, ontsnap egter en hulle ry Grahamstad toe om versterkings te kry. Die tog het King tien dae geneem. Ndongeni het nie die tog voltooi omrede hy nie 'n saal en stiebeuels gehad het nie. Britse versterkings is toe per skip na Durban gestuur van waar die Voortrekkers verdryf is.

Elkeen het 'n stuk grond as beloning gekry; Ndongeni het grond aan die oewer van die Mzimkulurivier gekry en King het grond by Isipingo gekry. Hy het daar 'n suikermeule bedryf tot en met sy dood in 1871. In Durban is 'n standbeeld vir King opgerig terwyl daar ook in Peddie en Port St. Johns gedenktekens opgerig is ter ere van King se tog.

Hoewel die daad so hoog geag is dat hy daarna die "verlosser van Natal" genoem en as nasionale held vereer is, het Dick King nooit daaroor gepraat nie. Richard Philip (Dick) King was 8 jaar oud toe hy in 1820 saam met sy familie op die Kennersley Castle in Tafelbaai aangekom het. Die gesin het van Gloucestershire, Engeland, gekom waar Dick se vader, Philip King, ‘n arbeider was. 

Die gesin het 'n sukkelbestaan gevoer omdat werk nie altyd beskikbaar was nie. Toe Philip King verneem dat Samuel Bradshaw op soek was na koloniste om na die Kaap die Goeie Hoop te gaan, het hy al sy besittings verkoop en hom by Bradshaw se geselskap aangesluit. Die koloniste (Britse Setlaars) is elkeen 40 ha grond in die Oos-Kaap belowe. 

Die grond was egter kaal en onherbergsaam in vergelyking met die landbougrond in die deel van Engeland waar die Kings vandaan gekom het. Hulle het hulle naby Bathurst gevestig maar het daar net so 'n sukkelbestaan as in Gloucestershire gevoer. Dick King het geleer lees en skryf, maar sy skoolopleiding het nie ver gevorder nie omdat hy vroeg reeds moes help om die gesinsinkomste aan te vul. 

Dick het by ene mnr. Gill gewerk tot hy 15 jaar oud was en het toe besluit om na Natal te gaan. Hy was 'n avontuurlustige jong man en hy kon goed skiet, perdry en swem. Die verhale wat hy oor die jagters en handelaars in Natal gehoor het was vir hom 'n sterk motivering om daarheen te gaan. Dick het saam met ene dr. Cowie en ene mnr. Green, 2 reisigers wat op pad was na Delagoabaai en wat oor Port Natal sou reis, vertrek. 

King het in Port Natal agtergebly en by die Engelse wat reeds. daar was, ingeskakel. Hy het met die Zoeloes begin handel dryf en hulle taal aangeleer. Na 6 jaar in Port Natal was King so ingeburger dat hy as gids opgetree het vir die geselskap van Piet Uys wat ŉ besoek aan Dingaan wou bring. 

Die geselskap wou met Dingaan onderhandel om grond in die hande te kry vir die Boere wat nog aan die Oos-grens was. King het eers alleen na Dingaan se kraal gegaan om uit te vind of die koning van die Zoeloes die Boere te woord sou staan. King het by ‘n tweede geleentheid as gids opgetree na Dingaan se kraal: die keer as wadrywer saam met kaptein Allen Francis Gardiner, 'n sendeling wat sendingwerk onder die Zoeloes wou doen. Die kaptein het eerwaarde Francis Owen van Engeland laat kom om die sendingwerk te doen en het Dick King aanbeveel as wadrywer. So was King ook die wadrywer van Owen toe hy sy eerste Dick King (1811-1871) was een van besoek aan Dingaan se kraal die pioniersetlaars in Natal. 

Hy het bekendheid verwerf en 'n geskiedkundige figuur geword nadat hy in 1842 te perd na Grahamstad gery het om versterkings vir die Britse leer te gaan haal. Hy het die 960 km gebring het. Owen het later ŉ sendingstasie naby Ungungundlovu gevestig en King het na Port Natal teruggekeer. Die Setlaars was nie gerus oor die veiligheid van hulle nedersetting, Durban, nie. Hulle het verwag dat Dingaan enige dag van sy impi's sou stuur om die nedersetting te verwoes. Onder leiding van Alexander Biggar, 'n oud-soldaat van die Britse leër, is 'n fort gebou en 'n leër op die been gebring. Die leer het uit Britse setlaars (offisiere) en hulle Swart volgelinge (soldate) bestaan. 

Dick King was een van die luitenante. Pas hierna het Piet Retief en sy Voortrekkers daar aangekom om met Dingaan oor grond te onderhandel. Die Voortrekkers is deur die Setlaars verwelkom maar tot hulle ontsteltenis is Piet Retief en sy volgelinge deur Dingaan vermoor. Voor hulle die skrikwekkende nuus verneem het, het 30 Setlaars, onder wie Dick King, die Zoeloes gehelp om gesteelde vee van die Swazi's te gaan terughaal. Toe King egter van Dingaan se optrede teenoor Piet Retief verneem, het hy onmiddellik ingestem om op versoek van Alexander Biggar die ander Voortrekkers te gaan waarsku. Tydens die tog het Dick King sowat 160 km afgelê en saam met die Voortrekkers teen die Zoeloes geveg, maar later sou hy 'n en meer gewaagde rit aanpak. 

Kort na die Slag van Bloedrivier is die regering van die Republiek Natalia vir 2 jaar aan die Boere oorgedra. Die Britse regering in die Kaap het egter bekommerd geraak oor die gevolge van die Boere se houding teenoor die Swartes en het besluit om Natal te beset. Die Britse troepe, onder leiding van kaptein Thomas Charlton Smith, het egter teenstand van die Boere onder leiding van Andries Pretorius gekry. Die Boere het Smith en sy manne in die fort vasgekeer en die fort beleer. 

Dick King was nie by die botsing betrokke nie, maar hy was wel in die omgewing om handel te dryf. Smith het via 'n boodskapper 'n versoek tot King gerig om te gaan hulp soek. Twee perde is aan hom verskaf en hy het sy getroue hulp, Ndongeni, gaan haal om saam met hom in die Kaapkolonie te gaan hulp soek. Twee broers, George en Christopher Cato, het Dick King en Ndongeni gehelp om ongesiens weg te kom. Om Boerewagte te vermy, is die 2 boodskappers per boot oor die Baai geroei tot by die Bluff, waar hulle tog begin het. 

Die 2 ruiters is van kos en ekstra klere sowel as pistole voorsien. Die kosvoorraad het egter net 'n paar dae gehou. King en Ndongeni het so na moontlik aan die kus gereis om die Boere te vermy. Hulle moes ook deur al die riviere swem omdat die Boere waarskynlik al die oorgange in die binneland bewaak het. By Buntingville, die Wesleyaanse sendingstasie tussen die Umzimvubu en die Umtata, het Ndongeni ingegee en King moes sy tog alleen voortsit. 

Van Buntingville af is hy na die volgende sendingstasie, Morley, en daarvandaan tot by Butterworth, verby King William's Town en oor die Groot-Visrivier. Ofskoon King 2 dae moes rus omdat hy te siek was om verder te ry, het hy die tog van 960 km na Grahamstad binne 10 dae afgelê. Sy perd het van uitputting gevrek. King het nietemin die boodskap van kaptein Smith aan kolonel Hare, luitenant-goewerneur van die Oos-Kaap, oorhandig. Versterkings is onmiddellik na die garnisoen in die fort in Durban gestuur. Die Voortrekkers moes hulle noodgedwonge aan die gesag van die Britte onderwerp, wat die einde van die Natalia Republiek beteken het. 

Sommige van die Voortrekkers het na die Britse oorname in Natal aangebly, maar die meeste het die toestande in die gebied onhoudbaar gevind en begin terugtrek na die gebiede wes van die Drakensberge. Intussen het Dick King eienaar van 'n plaas by Isipingo geword en 'n slaghuis in Durban geopen. Hy is getroud met 'n Britse meisie, Clara Noon. Oor die rit wat hy binne 10 dae afgelê het, het hy nooit ŉ woord gerep nie. Hy het die ontbering as normaal beskou vir enige man wat iets vir sy land en sy mense wou doen. 'n Monument ter ere van hom is op 14 Augustus 1915 in Durban onthul. Die monument bestaan uit 'n standbeeld van King op sy perd, en ŉ voetstuk waarop 'n fries aangebring is wat Dick King en Ndongeni aan die begin van hulle reis uitbeeld. Die monument is deur Wallace Paton ontwerp en die standbeeld is deur H.H. Grellier gemaak.




</doc>
<doc id="65378" url="https://af.wikipedia.org/wiki?curid=65378" title="Agapant">
Agapant

Die Agapant ("Agapanthus praecox") is 'n blomplant. Dit is 'n vinnige groeier en geharde plant. Dit is 'n meerjarige plant wat blom van Desember tot Januarie. Die plant het lang, lintvormige blare en ronde blomkoppe met blou of wit buisblomme aan lang stele. Die plant verkies vol son tot halfskadu en matige water.

Die spesie is endemies in Suid-Afrika . Dit het drie subspesies, wat deur die SANBI-rooilys as "veilig" (LC) beskou word: 



</doc>
<doc id="65379" url="https://af.wikipedia.org/wiki?curid=65379" title="Barbertonse madeliefie">
Barbertonse madeliefie

Die Barbertonse madeliefie of Rooigousblom ("Gerbera jamesonii") is 'n meerjarige blomplant wat mooi madeliefieblomme aan lang stele voortbring. Die blomme kan verskillende kleure wees. Die plant groei taamlik vinnig en verkies vol son en matige water. Die blomtyd is tussen September en November. Die plant kom in Gauteng, Limpopo en Mpumalanga voor, maar is nie endemies nie.



</doc>
<doc id="65380" url="https://af.wikipedia.org/wiki?curid=65380" title="Kraanvoëlblom">
Kraanvoëlblom

Die Kraanvoëlblom ("Strelitzia reginae") is 'n blomplant met blomtyd vanaf Maart tot Oktober. Die plant is 'n stadige groeier met piesangagtige blare. Die blomme is oranje-en-blou wat soos voëls lyk. Hierdie plant en blomme is een van Suid-Afrika se suksesvolste uitvoerplante. Die plant is windbestand en geskik vir kustuine. Hulle groei in vol tot halfskadu en het matige water nodig.

Die kraanvoëlblom ("Strelitzia reginae") behoort tot die familie "Strelitziaceae" en is naverwant aan die piesangfamilie ("Musaceae") van groot piesangagtige struike. Die kraanvoëlblom ook bekend as die strelitzia of paradysblom, is inheems in Suid-Afrika. Van die sowat 5 inheemse spesies is Strelitzia reginae die bekendste. Hoewel die genus Strelitzia in der waarheid geen struike is nie, maar eerder as meerjarige kruidagtige plante beskou moet word, het hulle met verloop van jare die benaming "struik" verwerf van wee die dik wortelstokke wat na jare in houtagtige stamme verander. 

Baie van hierdie stamme kom uit die grond, vandaar die struikagtige voorkoms. Die kraanvoëlbom is vandag oral baie bekend in Suid-Afrika en word dikwels in tuine en openbare parke aangeplant. In Suid-Afrika het die strelitzia bekendheid verwerf as een van die aanskoulikste veldblomme, veral vanweë die besondere kleur en voorkoms. Strelitzia reginae is die bekendste van die sowat 5 inheemse spesies en groei wild in die lae bosgebiede in die droër dele van Oos-Kaap en Transkei, maar in ander oorsese lande word Strelitzia reginae met groot sorg in kweekhuise gekweek. 

Dit is veral baie gewild in Italië, waar dit op groot skaal vir die blommemark van Europa gekweek word. Hierdie manjifieke blom is ook die stadsembleem van Los Angeles in die VSA. Gedurende 1773 het sir Joseph Banks die strelitzia in Oos-Kaap versamel en dit na die Kew Gardens in Londen gestuur, waar dit dadelik die aandag getrek het. Dit is egter eers in 1779 beskryf en toe na koning George III van Engeland se vrou, koningin Sophia Charlotte (oorl. 1818), vernoem. 

Sy was voor haar troue 'n prinses van Mecklenburg-Strelitz. Hierdie eksotiese immergroen plant word sowat 1,5 m hoog en blom gewoonlik in die lente, maar dit kan soms selfs in die herfs of winter blom. Die strelitzia-blomknoppe maak hul verskyning as stywe, harde spits punte tussen die stywe, vaalgroen blare. Hulle staan maande lank so voordat die harde skutblaar wat die blomme omsluit, aan die bokant oopgaan en die eerste blom bloei. Aan die binnekant is daar egter ook nog blomme wat wag om oop te gaan. Dit is dus nie altyd dieselfde blom wat 'n mens sien nie, maar 'n hele reeks uit die skutblaarkardoes. 

Die blare is groot en langwerpig (30 tot 45 cm lank) met bladstele van ongeveer dieselfde lengte. Die blare het opvallende hoofnerwe. Die blomme, wat uit skedes van 15 tot 20 cm ontstaan, bestaan uit 3 helderoranje opstaande kelkblare en 3 hemelsblou tot persblou kroonblare. Die blomme vertoon 'n groot ooreenkoms met die gepluimde koppe van kraanvoëls (familie "Gruidae"). 

Die blom lyk kompleet so as die kraanvoëlkop met die kroonblare (die snawel) en die kelkblare (die regopstaande kuif). Sodra die blomkop oud is, hang die dooie blomme soos verdroogde bruin flenters uit die skutblaar. Nuwe plante kan verkry word deur verdeling van die wortelstok of deur opslaglote wat naby die moederplant uitgroei, te plant. Vars saad van die plant ontkiem egter ook verbasend vinnig, maar dan bereik die plante eers na 7 tot 8 jaar hul wasdom. 

Die plante aard die beste in volle son en verkies ryk leemgrond. Vir die beste resultate moet die plantgat minstens 0,5 m groot gemaak en dan met komposryke grand opgevul word. Dit is baie belangrik want so kan die plant jare lank ongehinderd daarin groei. Die wortels moenie versteur word nie en daar moet so min moontlik met tuingereedskap om die kraanvoëlplant gewerk word. 

Die plant sal eers blom 'n jaar of selfs 2 tot 3 jaar nadat dit geplant is. Die strelitzia aard oral in Suid-Afrika baie goed. Kruisbestuiwing vind gewoonlik plaas deur suikerbekkies, wat die stroop uit die blom suig. Strelitzias is veral baie gewild as snyblomme, as aksentplante in randakkers, in kweekhuiseot as versiering in groot planthouers op patio's of stoepe. Die plante wil baie water hê gedurende die warm, droë somermaande, maar verkies droë toestande in die winter. 'n Ander bekende strelitziasoort is Strelitzia alba of witkraanvoëlblom, wat 6 tot 9 m hoog word. Die bladstele is byna 2 m en die blare 1 m lank. Die kroonblare en kelkblare is wit en die plant blom in November.




</doc>
<doc id="65381" url="https://af.wikipedia.org/wiki?curid=65381" title="Bergbietou">
Bergbietou

Die Bergbietou ("Dimorphotheca jucunda") is 'n meerjarige rankstruik en grondbedekker. Dit het mooi pienk of perserige madeliefie blomme wat net in sonskyn oopgaan. Die blomtyd is van Maart tot September. Die plant versprei vinnig en groei in vol son/halfskadu areas en benodig matige water.



</doc>
<doc id="65384" url="https://af.wikipedia.org/wiki?curid=65384" title="Baardsuikerbos">
Baardsuikerbos

Die Baardsuikerbos ("Protea magnifica") is 'n struik wat deel is van die proteafamilie: "proteaceae". Dit is 'n ronde struik met grysgroen blare en pienk blomme met sagte wit hare. Die middelste hare is dikwels swart of bruin op die punte. Blomtyd is van Junie tot Januarie. Dit is geharde struik, maar moet in goed gedreineerde grond geplant word. Dit verkies vol son en matige water is nodig.




</doc>
<doc id="65385" url="https://af.wikipedia.org/wiki?curid=65385" title="Coahuila">
Coahuila

Coahuila (amptelik Coahuila de Zaragoza; uitgespreek [koaˈwila ðe saɾaˈɣosa]) is een van die 31 deelstate wat, saam met die Federale Distrik, die 32 Federale Entiteite van Meksiko vorm.




</doc>
<doc id="65387" url="https://af.wikipedia.org/wiki?curid=65387" title="Vuurpyl (plant)">
Vuurpyl (plant)

Die Vuurpyl ("Kniphofia praecox") is 'n blomplant wat blom in die winter. Die plant het lintvormige blare met oranje blomme aan lang stele wat geel word as hulle oopgaan. Die plant groei redelik vinnig en verkies vol son en baie water.



</doc>
<doc id="65388" url="https://af.wikipedia.org/wiki?curid=65388" title="Nuwekerk, Graaff-Reinet">
Nuwekerk, Graaff-Reinet

Die Nuwekerk was die tweede gemeente van die Nederduitse Gereformeerde Kerk op die Oos-Kaapse dorp Graaff-Reinet, wat in 1927 uit die toe 135 jaar oue moedergemeente ontstaan het. Op 1 Januarie 2018 word Nuwekerk by die moedergemeente ingelyf, waarna 'n ander kerkgenootskap die Nuwekerk gebruik.

Sedert die samesmelting van Middelburg se moedergemeente met Middelburg-Uitsig in 2010 was Graaff-Reinet met sy twee gemeentes en Cradock met sy drie gemeentes die laaste twee dorpe op die Oos-Kaapse platteland met meer as een NG gemeente. Queenstown het vroeër ook drie gemeentes en toe twee gehad. Die ontvolking van die platteland eis ook op Graaff-Reinet sy tol, want in die amper 40 jaar tussen 1973 en 2012 het die gesamentlike getal belydende lidmate hier so te sê gehalveer van 2 115 tot 1 077. Net tussen 2010 en 2012 was die afname 270, oftewel sowat 20%. Nuwekerk se belydende lidmate het in 2012 op 395 te staan gekom en dié van die moedergemeente op 682.

Weens die groot, ingrypende en blykbaar onoplosbare probleme in die moedergemeente het daar in die jare 20 van die vorige eeu veel onenigheid op Graaff-Reinet ontstaan, hoofsaaklik as gevolg van die gebruik van Afrikaans as kanseltaal deur ds. J.F. Naudé. Nadat herhaalde pogings tot versoening misluk het, het 'n groot aantal gemeentelede besluit om 'n afsonderlike gemeente te stig, met die primêre doel om Engels as kanseltaal te gebruik (iets wat uiteindelik nooit in die praktyk gebeur het nie). Politiek het ook 'n rol gespeel: Die afstigters was hoofsaaklike ondersteuners van die Verenigde Party; jare lank het die Nuwekerk bekendgestaan as die "Sap-kerk", in teenstelling met die moedergemeente as die "Nat-kerk". Op 4 September 1927 is 'n onafhanklike gemeente ná veel stryd deur 621 lidmate tot stand gebring. In 1933 het die lidmate tot 800 toegeneem en in 1952 reeds 1 100. Die moedergemeente was egter nog altyd groter as Nuwekerk: in 1933 was daar 1 411 lidmate en in 1952 1 436 sodat van albei gemeentes gesê kan word dat hulle 'n hoogtepunt in die middel van die 20ste eeu bereik het wat hul lidmaattal betref.

Op 'n buitengewone vergadering van die Sinodale Kommissie op 3 November 1927 is aansoek gedoen om in sinodale verband opgeneem te word of as dit nie kan nie, as sustergemeente erken te word. Die Sinodale Kommissie het geoordeel dat hy nie die bevoegdheid het om dit te doen nie en die versoek is na die Sinode verwys. Die Sinode van 1928, waarvan ds. G.J. Hugo die moderator was, het besluit om die "protesterende gemeente", soos dit tot hiertoe geheet het, in sinodale verband op te neem. Aan die Ringskommissie van die Ring van Graaff-Reinet is opdrag gegee om namens die Sinode hierdie gemeente in sinodale verband te stel. Voortaan sou die naam van die gemeente die Nederduitse Gereformeerde Gemeente, Nuwe Kerk, Graaff-Reinet wees. Eers in die 21ste eeu is die gemeentenaam as een woord geskryf.

Op 16 Maart 1929 is die hoeksteen van die kerkgebou gelê deur ds. P. Van der Merwe, die eerste leraar. Op 7 Desember 1929 geskied die plegtige inwyding van die kerk. Ds. P.G.J. Meiring, van 1904 tot 1907 leraar van die moedergemeente en indertyd redakteur van die "Kerkbode", het as feesredenaar opgetree. Op 21 Maart 1931 koop die gemeente sy eerste pastorie aan. Op 5 Maart 1936 word 'n kerksaal ingewy en ná tien jaar kon die lidmate terugkyk op 'n tydperk van seën en vooruitgang, want toe het die gemeente se bate op £21 000 gestaan. Op 21 April 1951 bereik die gemeente nog 'n stoflike mylpaal met die inwyding van sy verdiepingpastorie. Die kerk, kerksaal en nuwe pastorie is langs mekaar opgerig.

In die eerste kwarteeu van sy bestaan het die lidmaattal van die gemeente byna verdubbel, net om in die 21ste eeu af te neem tot minder as tweederdes van wat dit by sy stigting was. In die vroeë jare het die gemeente se werksaamhede sterk uitgebrei en was daar bloeiende takke van die Afrikaanse Christelike Vrouevereniging (ACVV), die Kaaplandse Vrouesendingbond (VSB), die Kindersendingkrans en die Kerkjeugvereniging (KJV).

Ds. Pieter van der Merwe was behulpsaam in die gemeente voor hy op 16 Maart 1929 as die eerste leraar bevestig is. Hy bly aan tot 1931 toe hy opgevolg is deur ds. F.J.B. Malan, wat op 11 April daardie jaar bevestig is en aanbly tot in 1938. Ds. I.E. Heyns is op 9 September 1939 bevestig en bly tot 1943, ds. A.S. Cronjé volg hom op op 26 Februarie 1944, maar bly net 'n jaar. Ds. P. Grobbelaar word op 16 Junie 1945 die nuwe leraar en word ná vyf jaar op 12 Augustus 1950 opgevolg deur ds. J.G. Bezuidenhoud.

Ds. Danny Fourie was leraar van begin 1980 tot einde 1982.

Graaff-Reinet se moedergemeente en Nuwekerk se gesamentlike getal belydende NG lidmate was die afgelope 80 jaar nog altyd onder die topdrie van die groot dorpe in die Oos-Kaapse binneland. Die onderstaande tabel toon die afname in die lidmaattal van NG gemeentes op dié agt dorpe. In gevalle waar 'n gemeente by 'n ander ingelyf is of twee gemeentes saamgesmelt het, word hulle syfers saam aangedui. Dit geld Middelburg en Middelburg-Uitsig, Grahamstad, Grahamstad-Grenspos en Albanie, Somerset-Oos en Kookhuis asook Queenstown, Queenstown-Oos en Queenstown-Noord (laasgenoemde twee 'n ruk lank as Queenstown-Tuine). Elke dorp of gemeente se hoogste lidmaattal word in vet skrif aangedui. Hieruit blyk dat net Queenstown en Aliwal-Noord hul hoogtepunt ná die middel van die 20ste eeu bereik het en dat Burgersdorp sedert 1933 'n afname in sy lidmaattal ervaar. Teen 2010 het nog net Graaff-Reinet (twee) en Cradock (drie) meer as een gemeente gehad. Queenstown het die onderskeiding dat dit die eerste dorp enige plek ter wêreld was wat eers drie NG gemeentes gehad het, maar waar net 'n enkele gemeente oorgebly het. Hennenman in die Vrystaat het in 2012 die tweede geword.

Die gesamentlike lidmaattal van dié dorpe het reeds in 1952 'n hoogtepunt van 14 743 bereik, waarna dit teen 1995 teruggesak het tot 11 373, minder as die totaal in 1933 van 11 548. Tussen 1990 en 2000 het die totaal met net 1 381 afgeneem tot 10 572, maar in die daaropvolgende 12 jaar het die afname versnel toe die gemeentes 2 731 lidmate verloor het en te staan gekom het op 'n totaal van slegs 7 841. Dis 'n verlies van meer as 'n kwart van die lidmate.





</doc>
<doc id="65391" url="https://af.wikipedia.org/wiki?curid=65391" title="Lys van sterrebeelde">
Lys van sterrebeelde

Hierdie lys van sterrebeelde is van die 88 konstellasies wat in die moderne sterrekunde gebruik word. Dit is nie patrone in die lug in die gewone sin van die woord nie, maar areas in die hemelruim.

Die antieke Babiloniërs, en later die Grieke, het die grootste deel van die noordelike hemelruim ingedeel in die sterrebeelde wat vandag gebruik word. Daarna is die suidelike hemelruim verken en nuwe name is uitgedink vir die nuwe sterrebeelde asook vir oop areas tussen die tradisionele sterrebeelde. In 1922 het die Internasionale Astronomiese Unie die moderne lys van 88 sterrebeelde aanvaar. Hierna is presiese grense opgetrek, sodat elke punt in die lug tot presies een sterrebeeld behoort. Die 88 moderne sterrebeelde is:


</doc>
<doc id="65398" url="https://af.wikipedia.org/wiki?curid=65398" title="Hen-met-kuikens">
Hen-met-kuikens

Die Hen-met-kuikens ("Chlorophytum comosum") is 'n meerjarige plant en grondbedekker wat vinnig groei en ook vinnig versprei. Die plant het sagte lintvormige groen blare met wit in die middel. Die blare skiet oral wortel waar hulle aan die grond raak en vorm nuwe plantjies. Die plant verkies skadu of halfskadu toestande en matige water is nodig.



</doc>
<doc id="65399" url="https://af.wikipedia.org/wiki?curid=65399" title="Kleinbloulelie">
Kleinbloulelie

Die Kleinbloulelie ("Agapanthus africanus") is 'n meerjarige blomplant en is vinnige groeier met lintvormige blare en ronde hofies met wit of blou buisvormige blomme aan lang stele. Blomtyd is van Desember tot Maart. Die plant verkies vol son of halfskadu en matige water.



</doc>
<doc id="65400" url="https://af.wikipedia.org/wiki?curid=65400" title="Witbotterblom">
Witbotterblom

Die Witbotterblom of Reënblom ("Dimorphotheca pluvialis") is 'n eenjarige blomplant. Blomtyd is vanaf Julie tot middel September. Die plant het smal, stomp, getande blare en groot, wit madeliefieblomme wat net in sonskyn oopgaan en altyd na die son draai. Die plant verkies vol son en matige water. 



</doc>
<doc id="65401" url="https://af.wikipedia.org/wiki?curid=65401" title="Wildeleeubekkie">
Wildeleeubekkie

Die Wildeleeubekkie ("Nemesia strumosa") is 'n klein, eenjarige blomplant wat in die lente blom. Die plant dra tweelippige blomme in 'n verskeidenheid van kleure aan regop stingels. Die plant vertoon baie mooi in tuine, rotstuine en plantbakke. Die plant verkies vol son en matige water.



</doc>
<doc id="65403" url="https://af.wikipedia.org/wiki?curid=65403" title="Speldekussing">
Speldekussing

Die speldekussing ("Leucospermum cordifolium") is 'n klein struik wat blom vanaf Julie tot Desember. Die plant is 'n netjiese bos met salmpienk tot appelkooskleurige blomme. Die verkies vol son en matige water.



</doc>
<doc id="65408" url="https://af.wikipedia.org/wiki?curid=65408" title="Spoorsalie">
Spoorsalie

Die Spoorsalie ("Plectranthus fruticosus") is 'n klein struik wat massas pienk of blouerige pers blomme dra aan are. Blomtyd is van Desember tot Februarie. Die plant is 'n vinnige groeier met groot hartvormige blare. Dit verkies halfskadu en baie water om in te leef.

"Plectranthus esculentus" staan bekend as die Groot-spoorsalie.



</doc>
<doc id="65409" url="https://af.wikipedia.org/wiki?curid=65409" title="Pienksalie">
Pienksalie

Die pienksalie ("Ocimum labiatum") is 'n klein struik wat blom gedurende November tot April. Dit is inheems aan Suid-Afrika en kom in KwaZulu-Natal, Mpumalanga, Noordwes en Limpopo voor. Dit word op die SANBI-rooilys as 'veilig' (LC) gelys.
Dit is 'n vinnige groeier met hartvormige blomme en ligte pienk-pers blomme. Dit verkies oggendson en dan skadu, en benodig matige water.

Ekstrakte van hierdie plant word deur tradisionele genesers teen ontstekings gebruik en navorsing het getoon dat dit antioksidante en diterpenoïede soos labdaan bevat wat hierdie werking ondersteun.


</doc>
<doc id="65410" url="https://af.wikipedia.org/wiki?curid=65410" title="Namakwalandse madeliefie">
Namakwalandse madeliefie

Die Namakwalandse madeliefie ("Dimorphotheca sinuata") is 'n eenjarige blomplant en is Suid-Afrika se gewildste lenteblom.
Die spesie is inheems, maar nie endemies aan Suid-Afrika nie. Dit kom in die Wes- en die Noord-Kaap voor. Op die SANBI-rooilys word dit as "veilig" (LC) gelys.

Blomtyd is Julie tot September. Die blomme is groot en oranje of geel en gaan slegs in sonlig oop. Hulle draai altyd na die son. Die plant verkies vol son en matige water.



</doc>
<doc id="65414" url="https://af.wikipedia.org/wiki?curid=65414" title="Verkiesing">
Verkiesing

'n Verkiesing is 'n metode waar 'n aantal persone, die stemgeregtiges, deur middel van 'n stemming bepaal aan wie 'n bepaalde funksie, pos of titel toegeken moet word.

Verkiesings word ook soms gebruik om uit te klaar wie of wat "die beste" is. As voorbeeld, tydens kompetisies van die Mejuffrou Suid-Afrika of Eurovision-sangfees.

In demokratiese lande word algemene verkiesings elke paar jaar uitgeroep om verteenwoordigers (van die volk) wat die wetgewende organe uitmaak te verkies. Die stemproses verskil drasties van land tot land. In sommige lande word nasionale amptenare apart verkies (soos 'n president), in ander word hulle aangestel. Demokratiese lande kan ook ander tipes verkiesings, soos munisipale en provinsiale verkiesings, uitroep.

Lande wat nie demokraties is nie hou ook soms verkiesings. Dit word gewoonlik gedoen sodat mense 'n plaaslike verteenwoordiger (soos 'n burgemeester) kan kies. Baie lande is ook skynbaar demokraties, maar agter die skerms word 'n outokratiese vorm van regering in stand gehou.



</doc>
<doc id="65417" url="https://af.wikipedia.org/wiki?curid=65417" title="Nooienshaarvaring">
Nooienshaarvaring

Die Nooienshaarvaring, ook: Vrouehaar ("Adiantum capillus-veneris") is 'n meerjarige varing wat hou van skadu- of halfskadutoestande en baie water benodig. Die plant is delikaat en het plat, hartvormige blare aan dun, swart stele. Gedy in rotsskeure waar water konstant drip. Moet nooit uitdroog nie. Dit is rypgevoelig. Die plant kom in al die provinsies van Suid-Afrika voor, maar is nie endemies nie.



</doc>
<doc id="65419" url="https://af.wikipedia.org/wiki?curid=65419" title="Swartoognooi">
Swartoognooi

Die Swartoognooi ("Thunbergia alata") is meerjarige rankplant wat in die somer blom. Dit is inheems aan Suid-Afrika en kom in KwaZulu-Natal voor. Op die SANBI-rooilys word dit as 'veilig' gelys.

Die plant is 'n vinnige en maklike groeier en het klein, hartvormige blare. Tussen die blare is baie trompetvormige oranje of geel blomme met 'n swart kol in die middel. Die plant verkies vol son en matige water om in te leef.



</doc>
<doc id="65421" url="https://af.wikipedia.org/wiki?curid=65421" title="Moscone-sentrum">
Moscone-sentrum

Die Moscone-sentrum is die grootste konvensie-sentrum en uitstalruimte in San Francisco, Kalifornië. Dit bestaan uit drie groot sale: Twee ondergronds onder die "Yerba Buena-tuine", bekend as "Moscone-Noord" en "Moscone-Suid", en 'n drie-vlak uitstalruimte genaamd "Moscone-Wes" wat oor 4de straat strek. Dit is oorspronklik in 1981 gebou deur argitekte Hellmuth, Obata & Kassabaum as 'n enkele saal, Moscone-Suid, en vernoem na San Francisco se voormalige burgemeester George Moscone, wat in November 1978 in 'n sluipmoord om die lewe gebring is.



</doc>
<doc id="65422" url="https://af.wikipedia.org/wiki?curid=65422" title="Sterretjiesjasmyn">
Sterretjiesjasmyn

Die Sterretjiesjasmyn ("Jasminum multipartitum") is meerjarige rankplant wat blom van Augustus tot Januarie. Die plant het 'n donkergroen loof met wit jasmynblomme wat donkerpienk is aan die onderkant. Die blomme lok baie voëls en word vir kruietee en potpouri gebruik. Die plant moet egter gestut word en verkies vol son tot halfskadu om in te groei. Dit benodig ook matige water. 



</doc>
<doc id="65425" url="https://af.wikipedia.org/wiki?curid=65425" title="Gene Louw">
Gene Louw

Eugene Louw (15 Julie 1931 - 12 Oktober 2015) was 'n Suid-Afrikaanse politikus. Hy was lid van die Nasionale Party, parlementslid vir Durbanville en die Paarl, administrateur van die Kaapprovinsie (1979–1989), minister van binnelandse sake (1989–1992), nasionale onderwys (1989–1990), openbare werke (1992–1993) en verdediging (1992–1993).

Louw tree in 1994 uit die politiek om sy werk as prokureur in Durbanville te hervat. Hy sterf op 12 Oktober 2015 na 'n lang stryd met longontsteking en leukemie.

Laerskool Gene Louw in Durbanville en die Gene Louw-verkeerskollege in Brackenfell is na hom vernoem.


</doc>
<doc id="65428" url="https://af.wikipedia.org/wiki?curid=65428" title="Middelburg, België">
Middelburg, België

Middelburg is 'n nedersetting in die munisipaliteit Maldegem van die Nederlandssprekende Belgiese provinsie Oos-Vlaandere. Middelburg lê in die noordweste van die provinsie, in Meetjesland, teen Nederland. Die dorp het die hoogste poskode van België.


</doc>
<doc id="65429" url="https://af.wikipedia.org/wiki?curid=65429" title="Tikwana">
Tikwana

Tikwana is 'n township in die noordwestelike Vrystaat, Suid-Afrika. Tydens die apartheidera was Tikwana waar die dorp Hoopstad se Swart mense gewoon het. Volgens die 2011-sensus het die nedersetting 'n bevolking van 14 738 gehad.



</doc>
<doc id="65430" url="https://af.wikipedia.org/wiki?curid=65430" title="Chasare">
Chasare

Die Chasare (soms ook gespel as Chazare; Hebreeus: "Koesarim" כוזרים; Turks: "Hazarlar"; Grieks: Χάζαροι; Russies: "Хазары"; Tartaars: "Xäzärlär"; Farsi: خزر; Latyn: "Gazari" of "Cosri") was 'n oorspronklik nomadiese en later halfnomadiese Turkvolk in Sentraal-Asië.

In die 7de eeu n.C. het die Chasare 'n onafhanklike khaganaat in die noordelike Kaukasus aan die kus van die Kaspiese See gestig. Vanaf die 8ste tot die vroeë 9de ee het die Joodse godsdiens 'n sentrale rol in die religieuse lewe van die Chasare gespeel. Dit is tans vir geskiedkundiges nie duidelik of die nuwe geloof slegs deur 'n dun bolaag aangeneem is of moontlik ook deur die res van die bevolking beoefen is nie. Volgens oorlewerings was daar egter ook aanhangers van die Christendom en Islam.

Die Chasare was belangrike bondgenote van die Bisantynse Ryk in sy stryd teen die Sassaniede-ryk en die Arabiese kalifate. Veral danksy hul internasionale handelsbetrekkinge het die Chasare tot 'n streeksmoondheid ontwikkel wat op die hoogtepunt van hul magsuitbreiding groot dele van die huidige Suid-Rusland, die weste van die latere Kasakstan, die oostelike Oekraïne, dele van die Kaukasusgebied en die Krimskiereiland oorheers het.

Hul mag is teen die einde van die 10de eeu deur die Kiëf-Roes gebreek, en hulle het hierna uit die geskiedenis verdwyn. Hipoteses waarvolgens 'n groot deel van die Chasare met die Joodse bevolking van Oos-Europa versmelt het, is nie deur genetiese ondersoeke gestaaf nie.


</doc>
<doc id="65432" url="https://af.wikipedia.org/wiki?curid=65432" title="Nasionale Raad van Provinsies">
Nasionale Raad van Provinsies

Die Nasionale Raad van Provinsies (NRVP) is die hoërhuis van die Parlement van Suid-Afrika. Die NRPR is in Kaapstad, die wetgewende hoofstad van Suid-Afrika gevestig.

In 1997 word die destydse hoërhuis van die Suid-Afrikaanse parlement, die Senaat, met die NRVP vervang. Alle senatore het met onmiddellike ingang lidmaatskap van die NRVP verkry.

Die NRVP se vergaderings word deur 'n voorsitter gelei. Die voorsitter tans is Thandi Modise van die ANC. Sy beklee die amp sedert 2014. Haar voorganger was Johannes Mahlangu.



</doc>
<doc id="65433" url="https://af.wikipedia.org/wiki?curid=65433" title="Rooivygie">
Rooivygie

Die Rooivygie ("Lampranthus coccineus") is 'n blomplant wat in die lente blom. Dit is 'n vinnige groeiende rankerige plant met klein, vlesige blare en blink, helderrooi blomme wat net op sonskyndae oopgaan. Daar is baie ander verwante spesies. Die plant verkies vol son en min water.



</doc>
<doc id="65434" url="https://af.wikipedia.org/wiki?curid=65434" title="Johannes Mahlangu">
Johannes Mahlangu

Mninwa Johannes Mahlangu (8 Oktober 1952) is 'n Suid-Afrikaanse politikus. Hy was 'n parlementslid in die voormalige Lebowa-tuisland onder dr. C.N. Phatudi. Daarna was hy, as 'n lid van die ANC, die voorsitter van die Nasionale Raad van Provinsies (2004–2014), en 'n lid van die Pan-Afrika Parlement.

Sedert 23 Februarie 2015 dien hy as Suid-Afrika se ambassadeur in die Verenigde State van Amerika.



</doc>
<doc id="65435" url="https://af.wikipedia.org/wiki?curid=65435" title="Naledi Pandor">
Naledi Pandor

Naledi Pandor (gebore 7 Desember 1953 in Durban) is 'n Suid-Afrikaanse politikus. Sy is sedert Mei 2019 die Minister van Internasionale Betrekkinge en Samewerking. Voor dit was sy die Minister van Wetenskap en Tegnologie en het in 2012-2014 ook Nkosazana Dlamini-Zuma as Minister van Binnelandse Sake opgevolg. Einde Februarie 2018 is sy deur president Cyril Ramaphosa as Minister van Hoër Onderwys en Opleiding benoem.

Sy word in 1994 tot die parlement verkies en in 1999 deur president Thabo Mbeki aangestel as voorsitter van die Nasionale Raad van Provinsies. Van 2004 tot 2009 dien sy as Minister van Onderwys onder leiding van Thabo Mbeki en Kgalema Motlanthe. Gedurende haar ampstermyn word die onderwysstelsel volledig hervorm.

Aan die einde van 2014 is sy, as Minister van Wetenskap en Tegnologie, deur die Demokratiese Alliansie geprys as die kabinetslid in die ANC-regering wat die beste presteer het.



</doc>
<doc id="65438" url="https://af.wikipedia.org/wiki?curid=65438" title="Poublom">
Poublom

Die Poublom ("Dietes bicolor") - ook bekend as "Uiltjie" - is 'n klein struik en blom vanaf Oktober tot Januarie. Die plant het liggroen, lintvormige blare en baie geel blomme met swart kolle aan lang stele. Dit is 'n gewilde struik en benodig vol son en matige water.



</doc>
<doc id="65439" url="https://af.wikipedia.org/wiki?curid=65439" title="NG gemeente Napierville">
NG gemeente Napierville

Die NG gemeente Napierville was 'n kortstondige gemeente van die Nederduitse Gereformeerde Kerk in KwaZulu-Natal wat op 24 Mei 1957 in die hoofstad, Pietermaritzburg, gestig is toe die spoorweë landwyd en ook hier 'n bloeitydperk beleef het. 

Die gemeente het egter mettertyd ontvolk sodat dit op 5 September 1993 by Pietermaritzburg-Wes ingelyf is, wat op sy beurt, eweneens oorspronklik 'n spoorweggemeente, nie meer afsonderlik sinvol kon bestaan nie en op 1 Maart 2000 een geword het met sy dogtergemeente Pietermaritzburg-Noord. Die daling in die getal Afrikaanse inwoners van Pietermaritzburg het hierna voortgeduur sodat ook Pietermaritzburg-Suid en Hayfields op 1 Maart 2012 moes saamsmelt nadat Merrivale vroeër reeds by die moedergemeente, NG gemeente Pietermaritzburg, ingelyf is. So het die getal gemeentes in die stad van 'n hoogtepunt van sewe tot net drie in 2012 afgeneem.


Die hele NG Kerk se belydende lidmate het van 1985 tot 2015 van sowat 953 000 tot 766 000 afgeneem, 'n verlies van amper 12%, maar in dieselfde tyd het Pietermaritzburg en omgewing se belydende lidmate van 4 491 tot 1 858 gekrimp, 'n verlies van amper 59%. Binne die volgende jaar het dit gedaal tot 1 660, wat beteken die verlies was amper tweederdes binne net meer as 30 jaar, en meer as 10% binne 'n jaar.


</doc>
<doc id="65441" url="https://af.wikipedia.org/wiki?curid=65441" title="Koringblom">
Koringblom

Die Koringblom ("Scabiosa africana") is 'n meerjarige blomplant wat blom vanaf September tot Februarie. Die plant is 'n vinnige groeier met 'n grysgroen loof en mooi ligpers blommetjies aan lang stele. Die plant kan ook as 'n grondbedekker gebruik word. Dit benodig vol son en matig water. 



</doc>
<doc id="65442" url="https://af.wikipedia.org/wiki?curid=65442" title="Gouemagrietjie">
Gouemagrietjie

Die Gouemagrietjie ("Euryops pectinatus") is 'n meerjarige klein struik wat blom vanaf Junie tot Oktober. Die plant is 'n vinnige groeier met silwergrys blare en heldergeel blomme. Dit benodig vol son en matige water.



</doc>
<doc id="65443" url="https://af.wikipedia.org/wiki?curid=65443" title="Heuningmagriet">
Heuningmagriet

Die heuningmagriet ("Euryops virgineus") is 'n klein struik wat blom vanaf Julie tot September. Die plant is 'n digte, bosagtige struik met 'n fyn, donkergroen loof en baie klein, geel blommetjies. Dit benodig vol son en matige water en vorm 'n ronde bos van 1.5 tot 2 meter hoog. 

Die natuurlike habitat van hierdie struik is rivieroewers, heuwelhange en woudrande in die suide van die Wes-Kaap en Oos-Kaap.

Die Heuningmargriet lok baie bye wanneer dit blom.

Hierdie vinnig-groeiende, immergroen struik vereis goedgedreineerde grond, met baie kompos en moet altyd in ‘n sonnige area geplant word. Dit is geskik vir ‘n nuwe tuin, aangesien dit so vinnig groei, maar moet elke 5 jaar vervang word. Snoei die Heuningmargriet nadat dit klaar geblom het, om te keer dat dit slordig begin lyk. Dit kan veral in die laatsomer hard gesnoei word.

Voortplanting geskied deur saad of steggies.




</doc>
<doc id="65445" url="https://af.wikipedia.org/wiki?curid=65445" title="Botterblom">
Botterblom

Die Botterblom ("Gazania krebsiana") - ook bekend as die "Bruingousblom" - is 'n meerjarige blomplant wat blom in die lente en somer. Die plant is 'n vinnige groeier en dra madeliefieblomme aan lang stele wat net in sonskyn oopgaan. Die blomme kom in baie kleure voor.



</doc>
<doc id="65446" url="https://af.wikipedia.org/wiki?curid=65446" title="Bosviooltjie">
Bosviooltjie

Die Bosviooltjie ("Barleria repens") is 'n klein struik wat blom vanaf Februarie tot April. Dit is inheems aan die provinsie KwaZulu-Natal van Suid-Afrika en word op die SANBI-rooilys as 'veilig' (LC) gelys.

Die plant is 'n vinnige groeier met blink, saggroen blare en pers en pienkrooi buisvormige blomme. Die plant versprei vinnig en benodig gedeeltelike skadu en matige water.



</doc>
<doc id="65447" url="https://af.wikipedia.org/wiki?curid=65447" title="Bokbaaivygie">
Bokbaaivygie

Die Bokbaaivygie ("Dorotheanthus bellidiformis" syn. "Cleretum bellidiforme" (Burm.f.) G.D.Rowley) is 'n klein, eenjarige blomplant en blom in die lente. Die plant het klein, vlesige blare en veelkleurige blomme in verskillende kleurkombinasies. Dit benodig vol son en min water.

Die plant kom in die Noord-Kaap en die Wes-Kaap voor en is endemies aan Suid-Afrika. Dit word as "veilig" (LC) beskou op de SANBI-rooilys. Dit groei veral in die sukkulente Karoo-ekostreek.


</doc>
<doc id="65448" url="https://af.wikipedia.org/wiki?curid=65448" title="Witstinkhout">
Witstinkhout

Die witstinkhout ("Celtis africana") is 'n soort netelboom wat algemeen en wydverspreid op die Hoëveld voorkom. Dit is bestand teen droogte en groei vinnig. Die boom bied nie net skuiling vir vee nie maar voëls en diere vreet die vrugte. Dit maak ook 'n goeie koelteboom in 'n tuin en benodig volle son en matige water.

Die boom se klein, liggeel blomme verskyn vanaf Augustus tot Oktober, en die vruggies word aan lang, dun stele gedra. Hulle is geel of bruin van kleur en sowat 4 mm in deursnee. Die boom is bladwisselend. Jong blare is heldergroen en is aanvanklik dig behaard aan albei oppervlaktes. Gaandeweg verdof die blaarkleur en die blaarrande vergeel. Die blare is drie-arig vanuit 'n asimmetriese basis en die rande van die boonste helfte of twee derdes is grof saagtandig, alhoewel dit ook soms ongetand kan wees.

Die boom het niks gemeen met die ware stinkhout "Ocotea bullata" nie, maar het sy naam gekry weens die onaangename reuk van die vars gekapte hout. Die hout is ook van 'n swakker gehalte as dié van die ware stinkhoutboom.

Verwante netelbome van die "Celtis"-genus, waarvan die blare tipies minder harig is, word geredelik met die witstinkhout verwar. Hierdie spesies word algemeen in suider-Afrikaanse tuine en parke aangeplant, of groei as indringers op rivieroewers en ander stadsgebiede. Van hierdie soorte kan ook met mekaar kruis, aangesien hulle deur windbestuiwing voortplant. "C. occidentalis" is van Kanadese oorsprong, en verskil deur die vratte aan die bas, benewens die heelwat groter pers of swart vruggies van sowat 1 cm in deursnee. "C. australis" is van Mediterreense oorsprong. Dit het blare met 'n growwe bokant, en vrugte soos dié van "C. occidentalis". "C. sinensis" is van oos-Asiatiese oorsprong en het donker, glansende blare, wat slegs aan die ondersy effens behaard is. Dit het donkeroranje vruggies van sowat 6 mm in deursnee. Die talryke vruggies word aan kort, stewige stingels gedra.

Die hophout is vroeër as 'n "Celtis"-spesie geklassifiseer, en kan eweneens maklik vir 'n witstinkhout aangesien word.




</doc>
<doc id="65450" url="https://af.wikipedia.org/wiki?curid=65450" title="Agterdek (sterrebeeld)">
Agterdek (sterrebeeld)

Die Agterdek of Agterskip (Latyn: "Puppis") is ’n sterrebeeld in die suidelike hemelruim. Dit verteenwoordig die agterdek van ’n skip en sy stuurhuise. Dit was oorspronklik deel van ’n groot sterrebeeld, die skip van "Jason en die Argonoute" ("Argo Navis"), wat eeue later verdeel is in drie dele – die ander twee is die Kiel en die Seile. Die Agterdek is die grootste van die drie sterrebeelde in vierkante grade.

Argo Navis is in 1752 deur die Franse sterrekundige Nicolas Louis de Lacaille verdeel. Hy het egter die Bayer-letters behou. Dus bevat die Kiel sterre α, β en ε, die Seile het γ en δ, en die Agterdek het ζ ens.

Verskeie eksoplanete is in die sterrebeeld ontdek:

Aangesien die Melkweg deur die Agterdek loop, bevat dit verskeie oop sterreswerms. Messier 46 en Messier 47 is twee oop swerms naby mekaar. Laasgenoemde kan op ’n donker nag met die bote oog gesien word en sy helderste sterre is van magnitude 6. Messier 93 is nog ’n oop swerm effens suid.

NGC 2451 is ’n baie helder oop swerm met die ster c Puppis, en die nabygeleë NGC 2477 is ’n goeie teiken vir klein teleskope. Die ster Pi Puppis is die hoofkomponent van ’n helder groep sterre bekend as Collinder 135.

M46 het ’n algehele magnitude van 6,1 en is sowat 5 400 ligjare van die Aarde af. Die planetêre newel NGC 2438 is gesuperimponeer; dit is sowat 2 900 ligjare van hier af. M46 is ’n ryk swerm en sy 50-100 sterre het ’n middelmatige ligsterkte.




</doc>
<doc id="65455" url="https://af.wikipedia.org/wiki?curid=65455" title="Kiel (sterrebeeld)">
Kiel (sterrebeeld)

Die Kiel (Latyn: "Carina") is ’n sterrebeeld in die suidelike hemelruim. Dit verteenwoordig die kiel van ’n skip en was oorspronklik deel van ’n groot sterrebeeld, die skip van "Jason en die Argonoute" ("Argo Navis"), wat eeue later verdeel is in drie dele – die ander twee is die Agterdek en die Seile.

Die Kiel bevat Canopus, die tweede helderste ster in die naghemel, asook die asterisme bekend as die Diamantkruis, wat groter as die Suiderkruis is, maar dowwer en, van die aarde af, onderstebo. Nes die Vals Kruis word die Diamentkruis soms verkeerdelik as die Suiderkruis aangesien.

Carina is bekend vir sy enorme newel met dieselfde naam, wat verskeie newels bevat. Dit is 8 000 ligjare weg en 300 ligjare wyd met groot stervormende streke.

Aangesien die Melkweg deur die Kiel loop, is daar talle oop sterreswerms in die sterrebeeld, soos NGC 2516 en IC 2602. Laasgenoemde is algemeen bekend as die "Suidelike Plejades".

Carina bevat ook die bolvormige sterreswerm NGC 2808, wat met die blote oog sigbaar is. Epsilon Carinae en Upsilon Carinae is dubbelsterre wat met klein teleskope gesien kan word.





</doc>
<doc id="65456" url="https://af.wikipedia.org/wiki?curid=65456" title="Bietou">
Bietou

Die bietou ("Chrysanthemoides monilifera") – ook bekend as die "boetabessie" – is 'n meerjarige struik wat blom in die lente. Dit is 'n groot, geharde struik met 'n grysgroen loof en geel madeliefieblomme en kan ook as 'n klein boompie voorkom. Die struik kan gebruik as 'n heining of windskerm, en word ook aangeplant aan die kus om sandduine te stabiliseer. Dit verkies son en matige water. Op die SANBI-rooilys, wat die sinonieme genus as "Osteospermum" aandui, is dit as "veilig" (LC) gelys. Dié lys vermeld drie subspesies:


Die naam "bietou" word egter ook vir sommige ander spesies gebruik.

Die vrugte is heeltemal buitegewoon vir dié familie en enig onder die Suid-Afrikaanse "Asteraceae" familie omdat hulle vlesig en eetbaar is. Die vrugte was voorheen 'n bron van voedsel vir die Khoimense. Die vrugte is sowat 6 mm in deursnee en word pers wanneer hulle volwasse is.



</doc>
<doc id="65459" url="https://af.wikipedia.org/wiki?curid=65459" title="Bittergousblom">
Bittergousblom

Die Bittergousblom ("Arctotis fastuosa") is 'n eenjarige kruidagtige struik wat blom vanaf September tot Oktober. Dit verkies vol son en matige water. Die plant is 'n bosagtige struik met grysgroen blare en mooi oranje madeliefieblomme met 'n dubbele ry blomblare aan lang stele. Die blomblare van die binneste ry het 'n donkerbruin vlek aan die basis. Die blomme groei wild in Namakwaland en die Suidwes-Kaap.



</doc>
<doc id="65463" url="https://af.wikipedia.org/wiki?curid=65463" title="Seile (sterrebeeld)">
Seile (sterrebeeld)

Die Seile (Latyn: "Vela") is ’n sterrebeeld in die suidelike hemelruim. Dit verteenwoordig die seile van ’n skip en was oorspronklik deel van ’n groot sterrebeeld, die skip van "Jason en die Argonoute" ("Argo Navis"), wat eeue later verdeel is in drie dele – die ander twee is die Agterdek en die Kiel.

Die helderste ster in die sterrebeeld is die superreus Gamma Velorum, met ’n oënskynlike helderheid van 1,75. Dit is eintlik vyf sterre, waarvan die primêre ster die helderste Wolf-Rayetster in die hemelruim is. Dit word soms Regor genoem.

Dit bevat ook die planetêre newel NGC 3132, wat uit nog 32 planetêre newels bestaan, asook die oorblyfsels van die Vela-supernova. Daar word geglo die ontploffing van die supernova was sowat 10 000 jaar gelede van die Aarde af sigbaar.

Die Valskruis is ’n asterisme wat bestaan uit die sterre Delta Velorum, Kappa Velorum, Iota Carinae en Epsilon Carinae. Dit word so genoem omdat dit soms verkeerdelik vir die Suiderkruis aangesien word en so tot navigasiefoute lei.





</doc>
<doc id="65466" url="https://af.wikipedia.org/wiki?curid=65466" title="Kransaalwyn">
Kransaalwyn

Die Kransaalwyn ("Aloe arborescens") is 'n struik wat hoort tot die aalwynfamilie "Asphodelaceae" en blom vanaf Mei tot Julie. Die struik is rond, groei vinnig en het vlesige, blougrys blare en helderrooi, buisvormige blomme aan are. Die plant leef in vol son en benodig min water.




</doc>
<doc id="65467" url="https://af.wikipedia.org/wiki?curid=65467" title="Kompas (sterrebeeld)">
Kompas (sterrebeeld)

Die Kompas (Latyn: "Pyxis") is ’n klein, dowwe sterrebeeld in die suidelike hemelruim. Dit verteenwoordig ’n seeman se kompas. Die Kompas kan suid van 53 grade noord gesien word en is op sy sigbaarste van Januarie tot einde Maart.

Dit is naby die drie sterrebeelde die Agterdek, Kiel en Seile geleë. Dié drie het eeue gelede een konstellasie, die skip van "Jason en die Argonoute" ("Argo Navis"), gevorm. In die 19de eeu het die sterrekundige John Herschel voorgestel dat die Kompas na die "Mas" hernoem word, maar dit is nooit gedoen nie.





</doc>
<doc id="65469" url="https://af.wikipedia.org/wiki?curid=65469" title="Phahameng">
Phahameng

Phahameng is 'n nedersetting in die noordwestelike Vrystaat, Suid-Afrika. Tydens die apartheidera was Phahameng waar die dorp Bultfontein se swartmense gewoon het. Volgens die 2001-sensus het die nedersetting 'n bevolking van 20 063 gehad.


</doc>
<doc id="65470" url="https://af.wikipedia.org/wiki?curid=65470" title="Passer (sterrebeeld)">
Passer (sterrebeeld)

Die Passer (Latyn: "Circinus") is ’n klein, dowwe sterrebeeld aan die suidelike hemelruim. Dit is in 1756 deur die Franse sterrekundige Nicolas Louis de Lacaille geskep en is na die instrument passer genoem; Lacaille se belangstelling in wetenskap het meegebring dat hy die sterrebeelde wat hy geskep het, na wetenskaplike instrumente genoem het.

Die Passer is net suid van 30°N te sien. Sy helderste ster is Alpha Circini, ’n effens veranderlike ster met ’n skynbare magnitude van 3,19. AX Circini is ’n Cepheïed-veranderlike wat met die blote oog gesien kan word en BX Circini is ’n dowwe ster wat vermoedelik uit die samesmelting van twee witdwerge ontstaan het. Twee sontipe sterre het planeetstelsels: HD 134060 het twee klein planete en HD 129445 het ’n Jupiter-agtige planeet. Die supernova SN 185 het in 185 n.C. in die Passer voorgekom en is deur Chinese waarnemers aangeteken. Twee novas is meer onlangs, in die 20ste eeu, waargeneem.

Die Melkweg loop deur die sterrebeeld, wat prominente voorwerpe bevat soos die oop sterreswerm NGC 5823 en die planetêre newel NGC 5315. Dit het ook ’n spiraalsterrestelsel, die Circinus-sterrestelsel, wat in 1977 ontdek is en die naaste Seyfert-sterrestelsel aan die Melkweg is. Die meteoorreën Alpha Circiniede, wat ook in 1977 ontdek is, straal van dié sterrebeeld uit.

In 1756 het die Franse sterrekundige Nicolas-Louis de Lacaille die sterrebeeld op ’n kaart van die suidelike naghemel bekend gestel met die Franse naam "le Compas", wat verwys het na ’n passer. Op dié kaart het hy die sterrebeelde Winkelhaak, Passer en Suidelike Driehoek as ’n groep instrumente aangedui. Die Passer het sy huidige Latynse naam, Circinus, in 1763 gekry toe Lacaille ’n bygewerkte lugkaart gepubliseer het met Latynse name vir die sterrebeelde wat hy bekend gestel het.

Die Passer word begrens deur die sterrebeelde Sentour, Vlieg, Paradysvoël, Suidelike Driehoek, Winkelhaak en Wolf en lê langs die sterre Alpha en Beta Centauri. Dit is slegs suid van die breedtegraad 30°N te sien.

Die aanbevole afkorting van drie letters vir die sterrebeeld, soos in 1922 deur die Internasionale Astronomiese Unie (IAU) aanvaar, is "Cir".
Die Passer is ’n dowwe sterrebeeld met net een ster wat helderder as die vierde magnitude is. Alpha Circini, ’n wit hoofreeksster met ’n skynbare magnitude van 3,19, is 54 ligjare van die Aarde af en lê 4° suid van Alpha Centauri. Dit is nie net die helderste ster in die sterrebeeld nie, maar ook die helderste voorbeeld van ’n vinnig skommelende Ap (RoAp)-ster. Dit is van die ongewone spektraaltipe A7 Vp SrCrE, wat toenemende emissies van stronsium, chroom en europium toon. Sulke tipe sterre het ongewoon geleë magneetvelde en is effens veranderlik. Alpha Circini is ’n dubbelster met ’n oranjedwerg van spektraaltipe K5 en magnitude 8,5 as metgesel. Met ’n skeiding van 5,7 boogsekondes kan die twee sterre net deur ’n teleskoop onderskei word. Die afstand tussen die twee sterre is 260 AE en dit duur 2 600 jaar om om ’n massamiddelpunt te roteer. 

Die tweede helderste ster is Beta Circini, ’n wit hoofreeksster van spektraaltipe A3Va en magnitude 4,07. Dit is sowat 100 ligjare van die Aarde af. Sy deursnee is sowat 1,8 keer dié van die Son.

Gamma Circini is ’n dubbelster sowat 450 ligjare van ons; die twee komponente is net 0,8 boogsekondes van mekaar af. Die helderste komponent is ’n blouerige Be-ster van spektraaltipe B5IV+ en met ’n magnitude van 4,51. Die dowwer komponent is ’n geeldwerg met ’n magnitude van 5,5. Hulle wentel elke 180 jaar om mekaar. 

Delta Circini is ook ’n dubbelster, met komponente van magnitude 5,1 en 13,4; hulle wentel elke 3,9 dae om hul massamiddelpunt. Albei is bloudwerge van onderskeidelik spektraaltipe O7III-V en O9,5V met ’n massa van sowat 22 en 12 keer dié van die Son. 

Altesaam 493 veranderlike sterre in die Passer is aangeteken, maar die meeste se magnitude wissel min en hulle is taamlik dof. Verskeie sterre het planete, hoewel nie een van die moedersterre prominent is nie. 

Drie oop sterreswerms en ’n planetêre newel word in die Passer aangetref. Almal is met ’n amateurteleskoop sigbaar. Die helderste swerm, NGC 5823, is 800 miljoen jaar oud en dek ’n gebied van 12 ligjare aan die sterrebeeld se noordgrens. Dit bevat 80 tot 100 sterre van die 10de magnitude en dowwer.
Die planetêre newel NGC 5315 het ’n magnitude van 9,8 en ’n sentrale ster van magnitude 14,2. Dit is 5,2 grade wessuidwes van Alpha Circini geleë. Bernes 145 is ’n donker en refleksienewel wat in 1971 die eerste keer aangeteken is.

In die Passer word ook die Circinus-sterrestelsel aangetref wat in 1977 ontdek is. Dit is ’n relatief onverduisterde sterrestelsel (magnitude 10,6), wat ongewoon is vir sterrestelsels in sterrebeelde naby die Melkweg – hul dowwe lig word gewoonlik deur stof en gas verduister. Hierdie langwerpige spiraalstelsel, met ’n deursnee van 26 000 ligjare, is sowat 13 miljoen ligjare van die Aarde af en lê 4 grade weg van die galaktiese vlak, waar die meeste sterre voorkom. Dit is die naaste Seyfert-sterrestelsel aan die Melkweg; dit bevat dus ’n aktiewe kern.

Circinus X-1 is ’n X-straaldubbelster wat ’n neutronster insluit. Waarnemings van Circinus X-1 in Julie 2007 het die teenwoordigheid onthul van X-straalstrome wat gewoonlik in swartkolkstelsels aangetref word. Die pulsar PSR B1509-58, of die Circinus-pulsar, 19 000 ligjare van ons, het ’n stroom materiaal van 20 ligjare lank uit sy suidpool geskiet wat duidelik in die X-straalspektrum sigbaar is. Nog ’n supernova, SN 185, is in 185 n.C. deur Chinese waarnemers aangeteken en was sowat agt mande lank sigbaar.

’n Witdwerg in ’n kompakte dubbelster kan materiaal van sy metgesel vergader totdat dit ontvlam en ontplof; dit is bekend as ’n nova. Nova Circini 1926, ook bekend as X Circini, is op 3 September 1926 met ’n magnitude van 6,5 waargeneem voordat dit dowwer geword en in 1928 tussen magnitude 11,7 en 12,5 gewissel het. In 1929 het dit verdof tot magnitude 13. Nova Circini 1995 (BY Circini) het in Januarie 1995 ’n maksimum skynbare magnitude van 7,2 bereik. 

Die Passer is die bron van ’n jaarlikse meteoorreën, die Alpha Circiniede. Dit is in 1977 die eerste keer in Queensland waargeneem. Die meteore het ’n gemiddelde spoed van 27,1 km/s en hou vermoedelik verband met ’n langperiodekomeet. Die reën bereik sy hoogtepunt op 4 Junie.



</doc>
<doc id="65471" url="https://af.wikipedia.org/wiki?curid=65471" title="Bedfordshire">
Bedfordshire

Bedfordshire (uitgespreek /ˈbɛdfərdʃər/) is 'n graafskap in Engeland, in die Verenigde Koninkryk. Die graafskap sluit in die stede van Bedford, Dunstable en Luton. Bedfordshire het 'n bevolking van 617 100 in 2011 gehad en is dus die 36ste grootste graafskap in die land.


</doc>
<doc id="65472" url="https://af.wikipedia.org/wiki?curid=65472" title="Bitteraalwyn">
Bitteraalwyn

Die Bitteraalwyn ("Aloe ferox") is 'n struik wat deel is van die aalwynfamilie. Die plant blom vanaf Mei tot September. Die struik is 'n stadige groeier met 'n enkelstam en dik, doringrige, vlesige blare en buisvormige, oranjerooi blomme. Dit is 'n uitstekende struik vir die rotstuin en verkies vol son en matige water. Die sap van die blare word vir medisyne en skoonheidsprodukte gebruik.

Die beweidingskapasiteit is gering:




</doc>
<doc id="65478" url="https://af.wikipedia.org/wiki?curid=65478" title="ISimangaliso-vleilandpark">
ISimangaliso-vleilandpark

Die iSimangaliso-vleilandpark is geleë in KwaZulu-Natal aan die ooskus van Suid-Afrika. Die park strek vir 220 km vanaf Maphelane, naby St. Lucia, KwaZulu-Natal, tot by die Mosambiekse grens naby Kosibaai. Die park bestaan ​​uit 13 afsonderlike maar aangrensende bewaringsgebiede met 'n totale oppervlak van 240 000 ha, waarvan 84 000 ha mariene bewaringsgebiede is.

Die iSimangaliso-vleilandpark was voorheen bekend as die Groter St. Lucia-vleilandpark en is in 1999 deur die Verenigde Nasies se Opvoedkundige, Wetenskaplike en Kulturele Organisasie (Unesco) tot wêrelderfenisgebied verklaar.

Die aangrensende bewaringsgebiede is:




</doc>
<doc id="65479" url="https://af.wikipedia.org/wiki?curid=65479" title="Kankerbossie">
Kankerbossie

Die Kankerbossie ("Sutherlandia frutescens") - dit word ook "gansies" genoem - is 'n klein struik wat vanaf Julie tot Desember blom. Die plant, 'n vinnige groeier, benodig vol son en min water om te groei. Dit het 'n silwergrys loof, oranje pronkertjievormige blomme en pienkrooi peule. Die struik het baie medisinale gebruike.

Die kankerbossie het verskeie volksname, onder andere: blaasbossie, blaas-ertjie, eendjies, gansiekeurtjie, klappers en hoenderbelletjie.



</doc>
<doc id="65481" url="https://af.wikipedia.org/wiki?curid=65481" title="Kaap Vidal">
Kaap Vidal

Kaap Vidal is 'n kusoord in die St. Lucia-marinereservaat, noord-oos van St. Lucia, KwaZulu-Natal in die iSimangaliso-vleilandpark.

Cape Vidal is naby die plek waar die Dorothea skipbreuk gely het op 31 Januarie 1898. Die presiese plek waar die Dorothea gesink het is egter onbekend. Daar word vemoed dat 'n ketting wat deur skubaduikers in die baai gevind is, moontlik van die wrak afkomstig is.




</doc>
<doc id="65483" url="https://af.wikipedia.org/wiki?curid=65483" title="Akkedis (sterrebeeld)">
Akkedis (sterrebeeld)

Die Akkedis (Latyn: "Lacerta") is een van die 88 moderne sterrebeelde. Dit is dof en klein en is in 1687 geskep. Die sterrebeeld is in die noordelike hemelruim te sien. Die noordelike deel lê in die Melkweg.

Die Akkedis is tipies van sterrebeelde in die Melkweg: geen helder sterrestelsels of bolvormige sterreswerms kom voor nie, maar wel oop swerms soos NGC 7243, die dowwe planetêre newelvlek IC 5271 en ’n hele aantal dubbelsterre.

Alpha Lacertae, die hoofster en ’n optiese dubbelster, het ’n oënskynbare helderheid van net 3,77 mag. Die sterrebeeld het geen sterre van helderder as 4 mag nie. Die veelster Roe 47 bestaan uit vyf komponente.

ADS 16402 is ’n dubbelster in die Akkedis met ’n besonderse planeet: Die digtheid is laer as dié van kurk. Die planeet, HAT P-1, is omtrent so groot soos Jupiter.




</doc>
<doc id="65484" url="https://af.wikipedia.org/wiki?curid=65484" title="Altaar (sterrebeeld)">
Altaar (sterrebeeld)

Die Altaar (Latyn: "Ara") is ’n sterrebeeld in die suidelike hemelruim tussen die Skerpioen en die Suidelike Driehoek. Dit is een van die 48 sterrebeelde wat deur die 2de-eeuse sterrekundige Ptolemeus beskryf is en is steeds een van die 88 moderne konstellasies.

Die Altaar se helderste ster, Beta Arae, het ’n oënskynlike helderheid van 2,9 mag. Gamma Arae is ’n dubbelster net suid daarvan. Daar word geglo Mu Arae het minstens vier planete wat om hom wentel.

Die noordwestelike hoek van die Altaar kruis met die Melkweg en bevat verskeie oop sterreswerms (onder meer NGC 6200) en newelvlekke (insluitende die helder swerm/newelvlek-paar NGC 6188 en NGC 6193). Die helderste ster van die bolvormige swerm NGC 6397 is net 6 500 ligjare weg, en dit is dus een van die naaste bolvormige swerms aan ons sonnestelsel.

In die Griekse mitologie word Ara genoem as die altaar wat deur die siklope gebou is en waar die Olimpiese gode offerandes gebring en ’n verbond gesluit het voordat hulle die Titaniese gode aangeval het.




</doc>
<doc id="65485" url="https://af.wikipedia.org/wiki?curid=65485" title="Arend (sterrebeeld)">
Arend (sterrebeeld)

Die Arend (Latyn: "Aquila") is ’n sterrebeeld ’n paar grade noord van die hemelewenaar. Dit is een van die 48 konstellasies wat deur die 2de-eeuse sterrekundige Ptolemeus beskryf is en is steeds een van die 88 moderne sterrebeelde. Dit is genoem na ’n arend in die Romeinse mitologie wat aan die god Jupiter behoort en verskeie take vir hom uitgevoer het.

Die sterrebeeld kan die beste in die somer gesien word, aangesien dit aan die Melkweg geleë is. Om dié rede word ook verskeie sterreswerms en newelvlekke in die Arend aangetref. Hulle is egter dof en daar is min sterrestelsels.



</doc>
<doc id="65486" url="https://af.wikipedia.org/wiki?curid=65486" title="Slangdraer (sterrebeeld)">
Slangdraer (sterrebeeld)

Die Slangdraer (Latyn: "Ophiuchus") is ’n groot sterrebeeld wat om die hemelewenaar geleë is. Die Latynse naam kom van die Griekse woord Ὀφιοῦχος ("ophioukhos", "slangdraer") en dit word gewoonlik uitgebeeld as ’n man wat die sterrebeeld Slang vashou. Dit is een van die 48 konstellasies wat deur die 2de-eeuse sterrekundige Ptolemaeus beskryf is en is steeds een van die 88 moderne sterrebeelde.

Die Slangdraer is tussen Hercules, die Slang en die Arend geleë, noordwes van die middel van die Melkweg. In die Suidelike Halfrond kan dit in die winter die duidelikste gesien word.

Die sterrebeeld lê regoor die Jagter in die lug en verdeel die Slang in twee dele, "Serpens Caput" en "Serpens Cauda", hoewel dit as een sterrebeeld beskou word. Die Slangdraer lê oor die ewenaar, maar hoofsaaklik in ’n suidelike rigting. Dit strek suidwaarts tot by -30°, sodat dit nooit in sy geheel gesien kan word nie – nie eens van plekke soos Reykjavik en Helsinki noord van 60° noord nie.

Anders as die Jagter, is die Slangdraer in November tot Januarie (die suidelike somer en noordelike winter) in die daglug en kan dit van die meeste plekke af nie gesien word nie. In lande na aan die ewenaar verskyn die Slangdraer in Junie omstreeks middernag reg bo in die lug en in Oktober saans.

Die helderste sterre in die Slangdraer sluit in Alpha Ophiuchi, ook Rasalhague genoem, naby sy kop en Eta Ophiuchi.

RS Ophiuchi is deel van ’n klas wat herhalende novas genoem word. Dit word met ongereelde tussenposes honderde kere helderder binne slegs ’n paar dae. Daar word geglo dit is op die punt om ’n tipe 1a-supernova te word.

Ook Barnard se Ster, een van die naaste sterre aan ons Sonnestelsel, lê in die Waterdraer. Net die Alpha Centauri-dubbelster en Proxima Centauri is nader.

Rho Ophiuchi (ρ Ophiuchi) is ’n veelvoudige ster, sowat 360 ligjare (110 parsek) van die Son af. Die middelste twee sterre is bekend as Rho Ophiuchi AB en is ’n visuele dubbelster. Dit bestaan uit minstens twee blou subreuse of hoofreekssterre, onderskeidelik Rho Ophiuchi A en B. HD 147932 is sowat 2,5 boogminute van hulle af (minstens 17 000 AE) en is bekend as Rho Ophiuchi C. HD 147888 is 2,82 boogminute weg (minstens 19 000 AE) en is bekend as Rho Ophiuchi DE. Dit is ook twee sterre, D en E. Ster D is self ’n dubbelster. Die hele groep sterre lê in die Rho Ophiuchi-wolkkompleks.

Op 9 Oktober 1604 is ’n supernova naby Theta Ophiuchi ontdek. Johannes Kepler het dit so deeglik bestudeer dat dit later Kepler se Supernova genoem is. Hy het sy bevindings gepubliseer in ’n boek met die titel "De stella nova in pede Serpentarii" (Oor die Nuwe Ster in die Slangdraer se Voet).

Binne sowat 40 000 jaar sal Voyager 1 binne 1,6 ligjare kom van die ster AC+79 3888, wat in dié sterrebeeld lê.

In 2009 is aangekondig die ster GJ 1214 ondergaan herhaalde en reëlmatige verdowwing (met tussenposes van sowat 1,5 dae), wat ooreenstem met die beweging van ’n klein planeet wat daarom wentel. Die planeet se lae digtheid (sowat 40% van die Aarde s'n) beteken dit kan ’n aansienlike hoeveelheid lae-digtheid-gas hê – moontlik waterstof of stoom. Die nabyheid van die ster aan die Aarde (42 ligjare) beteken dat groot belangstelling daarin heers om dit verder te ondersoek.

Die Slangdraer bevat verskeie sterreswerms, soos die oop swerms IC 4665 en NGC 6633 en die bolswerms Messier 9, Messier 10, Messier 12, Messier 14, Messier 19, Messier 62 en Messier 107. Ook die newel IC 4603-4604 is in dié sterrebeeld.

Messier 10 is redelik naby, net 20 000 ligjare van die Aarde af. Dit het ’n magnitude van 6,6 en het ’n matige konsentrasie in die middel.
In April 2007 het sterrekundiges aangekondig dat die Odin-satelliet vir die eerste keer ’n wolk van molekulêre suurstof in die ruimte opgemerk het tydens waarnemings in die Slangdraer.

Die ongewone steruitbarsting-sterrestelsel NGC 6240, die oorblyfsel van twee stelsels wat saamgesmelt het, is ook hier. Dié skoenlappervormige stelsel is 400 miljoen ligjare van die Aarde af en het twee supermassiewe swartkolke 3 000 ligjare van mekaar af. Bevestiging dat albei aktiewe kerns swartkolke bevat, is verkry van spektrums van die Chandra-X-straalsterrewag. Sterrekundiges voorspel die swartkolke sal oor sowat ’n miljard jaar saamsmelt. Die uitbarsting van stervorming is waarskynlik vanweë die hitte van die swartkolke wat om mekaar wentel en vanweë die vroeëre botsing van die twee sterrestelsels wat saamgesmelt het.

In 2006 is ’n nuwe nabygeleë sterreswerm ontdek wat verbind word met die ster Mu Ophiuchi, wat ’n magnitude van 4 het. Barnard 68 is ’n groot donker newel 410 ligjare van die Aarde af. Ondanks sy deursnee van 0,4 ligjare, het hy maar ’n massa van dubbel die Son s’n en dit is dus baie versprei en koud – sowat 16 grade Kelvin. Hoewel dit op die oomblik stabiel is, sal Barnard 68 eindelik ineenstort en die proses van stervorming aan die gang sit. ’n Ongewone eienskap van die newel is sy vibrasies, wat ’n periode van 250 000 jaar het. Sterrekundiges vermoed dit word veroorsaak deur die skokgolf van ’n supernova.

Die Slangdraer is een van die 13 sterrebeelde wat die sonnebaan kruis. Dit is daarom al die "13de teken van die diereriem" genoem. Dan word die woorde sterreteken en sterrebeeld egter verwar. Die sterretekens is ’n eweredige verdeling van die son se baan (hulle strek elk sowat 30° ver, min of meer die afstand wat die son in ’n maand aflê). Die sterrebeelde verskil egter in grootte en het te doen met die posisie van die sterre. Die diereriem word net losweg met hulle verbind en stem in die algemeen nie met hulle ooreen nie.

In Westerse astrologie stem die sterrebeeld Waterdraer byvoorbeeld grootliks ooreen met die sterreteken Visse, terwyl die sterrebeeld die Slangdraer die grootste deel van die sterreteken Boogskutter beslaan. Dit is vanweë die feit dat die tyd van die jaar wanneer die Son deur ’n spesifieke sterrebeeld beweeg, mettertyd deur die eeue verander het vanaf die tyd dat die Grieke en Babiloniërs die diereriem ontwikkel het. Dié verskynsel is vanweë die presessie van die Aarde se as.




</doc>
<doc id="65487" url="https://af.wikipedia.org/wiki?curid=65487" title="Slang (sterrebeeld)">
Slang (sterrebeeld)

Die Slang (Latyn: "Serpens") is ’n sterrebeeld in die noordelike hemelruim. Dit is een van die 48 konstellasies wat deur die 2de-eeuse sterrekundige Ptolemeus beskryf is en is steeds een van die 88 moderne sterrebeelde.

Dit is uniek onder moderne sterrebeelde deurdat dit uit twee nie-aangrensende dele bestaan: Serpens Caput (die Slang se Kop) in die weste en Serpens Cauda (die Slang se Stert) in die ooste. Tussen dié twee helftes lê die Slangdraer. Die lyf van die Slang word gewoonlik uitgebeeld as sou dit agter die Slangdraer lê. Al bestaan dit uit twee dele, word dit as een sterrebeeld beskou.

Die helderste ster in die Slang is Unukalhai of Cor Serpentis (die Slang se Hart), wat ’n skynbare magnitude van 2,63 het. Net een van die sterre in die sterrebeeld is helderder as 3 mag. Alpha Serpentis is in die kopgedeelte. Delta Serpentis, ook in die kop, is ’n dubbelster 210 ligjare van die Aarde af. Theta Serpentis, in die stert, is ook ’n dubbelster.

Messier 5, ’n bolvormige sterreswerm, is in die kop.

Die Arend-newel (IC 4703) en sy sterreswerm, Messier 16, is sowat 7 000 ligjare van die Aarde af. Die newel is 70 x 50 ligjare groot en bevat die Skeppingspilare, drie stofwolke wat beroemd geword het nadat die Hubble-ruimteteleskoop ’n foto daarvan geneem het. Die sterre wat in die Arend-newel ontstaan, tesame met dié van ’n ouderdom van sowat 5 miljoen jaar, het ’n gemiddelde temperatuur van 45 000 Kelvin en vervaardig genoeg bestraling dat dit die stofpilare eindelik sal vernietig.

’n Deel van die Melkweg strek deur die stert.

Die Serpens-suid-sterreswerm is deur Nasa se Spitzer-ruimteteleskoop (SST) ontdek in die suidelike deel van die Serpens-wolk. Die ontdekking is danksy die infrarooi-waarnemingsfunksie van die SST omdat die sterre teen sigbare golflengtes feitlik heeltemal verberg word deur interstellêre stof in die Serpens-wolk.

Hoag se Voorwerp is ’n perfek gevormde ringsterrestelsel 59 miljoen ligjare van die Aarde af met ’n rooiverskuiwing van 0,00425. Die buitenste ring bestaan uit hoofsaaklik jong blou sterre, maar in die middel kom ouer, geel sterre voor. Die gewildste teorie vir die buitengewone vorm is dat dit ’n staafspiraalstelsel was waarvan die spiraalarms se snelheid te groot was om deel van die stelsel te bly en daarom losgekom het.

Arp 220 is nog ’n ongewone stelsel in die Slang. Dié prototipiese ultrahelder infrarooi-sterrestelsel is 250 miljoen ligjare van die Aarde af. Dit bestaan uit twee groot spiraalstelsels wat besig is om te bots, met hul kerns wat op ’n afstand van 1 200 ligjare om mekaar wentel. Dit veroorsaak uitgebreide stervorming in albei stelsels. Dit bevat ’n groot sterreswerm van meer as ’n miljard sterre wat gedeeltelik bedek lê onder dik stofwolke naby een van die sterrestelsels se aktiewe kern.

Seyfert se Sekstet is ’n groep van ses sterrestelsels, waarvan vier interaktief is. Die swaartekraggebonde stelsels is omtrent 190 miljoen ligjare van die Aarde af en is sowat 100 000 ligjare breed – dit is dus een van die digste bekende sterrestelselgroepe. Sterrekundiges voorspel die vier interaktiewe stelsels sal eindelik saamsmelt en een groot elliptiese sterrestelsel vorm.

Daar is twee daglig-meteoorreëns wat oënskynlik uit die Slang kom, die Omega- en die Sigma-Serpentiede. Albei se hoogtepunt is tussen 18 en 25 Desember.




</doc>
<doc id="65488" url="https://af.wikipedia.org/wiki?curid=65488" title="Tugelavuurtoring">
Tugelavuurtoring

Die Tugelavuurtoring is geleë aan die noordekant van die mond van die Tugelarivier, ongeveer 100 km noord-oos van Durban en 10 km suid-oos van Tugela. Hierdie aktiewe vuurtoring is in Desember 2007 voltooi. Hierdie ronde betontoring is 21 m hoog en het 'n fokale vlak van 35 m. Die toring is wit geverf met smal swart horisontale bande, die lantern is rooi geverf. Die betontoring vervang die ou aluminium-tralietoring wat sedert 1972 in gebruik was.


</doc>
<doc id="65491" url="https://af.wikipedia.org/wiki?curid=65491" title="NG gemeente Pearston">
NG gemeente Pearston

Die NG gemeente Pearston is 'n gemeente van die Nederduitse Gereformeerde Kerk in die Oos-Kaap. Dit was ten tyde van sy stigting die 76ste gemeente in die Kerk en die 18de in wat later die Sinode van Oos-Kaapland se gebied sou word, maar het met die samesmelting van die moedergemeente Middelburg en Middelburg-Uitsig in 2010 een plek in elke geval opgeskuif. Omdat die dorpie Pearston as kerkdorp gestig het en die gemeente ouer is as die nedersetting, het Pearston sy naam te danke aan die gemeente, en nie andersom nie soos meestal die geval is.

Die gebeurtenis wat gelei het tot die stigting van die gemeente was 'n vergadering wat op 21 September 1859 op die plaas Rustenburg aan die Vogelrivier in die distrik Somerset-Oos gehou is en waarop besluit is om by die Ringsvergadering wat op Graaff-Reinet gehou sou word, aan te soek om die stigting van 'n afsonderlike gemeente hier. Ten einde van die Ring die vereiste verlof te kry, is die broers J. Meintjes en C. Ziervogel afgevaardig om die versoek by die Ringsvergadering in te dien. Dit is op 12 Oktober toegestaan en dit word aan die Ringskommissie opgedra om die nodige stappe te doen tot die stigting van die gemeente. Dadelik is ook daartoe oorgegaan om 'n pastorie en 'n noodkerk te bou.

Die eerste kerkraadslede was, as ouderlinge, J. Meintjes en P.R. Botha en, as diakens, C.J. Lotter, G. van Eeden, J.J. Odendal en G.A.P. Kotzé. Die eerste godsdiensoefening is hier gehou op 20 November dieselfde jaar deur die konsulent, ds. John Pears van die NG gemeente Somerset-Oos, na wie die gemeente genoem is. By dié geleentheid is die eerste kerkraadslede voorgestel. Op die eerste kerkraadsvergadering op 16 Januarie 1860 word besluit om te begin bou aan die pastorie en noodkerk (tydelike kerk), wat sowat £2 000 gekos het. Nadat twee beroepe bedank is, neem ds. C.T. Muller van Jansenville die derde aan. Hy is op 7 September 1861 bevestig, dus byna twee jaar ná die stigting van die gemeente. Hy dien hier 12 jaar, toe hy weer 'n beroep na sy ou gemeente aanneem.

In sy tyd en wel in die jaar 1865 is daar 'n begin gemaak met die bou van 'n nuwe kerk, maar weens moeilikheid in die gemeente (twis tussen twee sterk partye) is die werk gestaak toe die mure reeds 'n sekere hoogte bereik het. Dié langdurige vete het eers bedaar tydens die dienstyd van die vierde leraar. Ds. Muller se opvolger was di. C.W. du Toit (9 Mei 1874 tot Junie 1875). Ná 'n lang vakture word prop. P.F. Hugo eers agt maande nadat hy die beroep aanvaar het op 29 September 1877 ingeseën omdat hy ten tyde van die beroep op reis in Europa was. Hy dien die gemeente met getrouheid en toegewydheid slegs vyf jaar tot 1883, want op 14 Mei daardie jaar word hy tot hoër diens opgeroep. Hy het 'n aansienlike som geld nagelaat wat hy met veel inspanning vir die boufonds van die nuwe kerk byeengebring het.

Nou bly die gemeente 'n jaar vakant tot ds. C.H. Radloff van die NG gemeente Barkly-Oos in die Noordoos-Kaap (1884 tot 1913). Laasgenoemde het met veel seën in die gemeente gearbei, baie vir die opvoeding gedoen en altyd die beste vir die gemeente nagestreef. Danksy sy moed en takt kon hy die gemeente sover kry om die gestaakte bouwerk aan die kerk te hervat. Op 25 Desember 1886 kon 'n gedenksteen gelê word ter gedagtenis aan die hervatting van die werk met as opskrif Ps. 48:10. Die kerk is met seën en voorspoed voltooi en kon sonder skuld ingewy word op 30 Junie 1887, 22 jaar nadat die bouwerk begin is. Deur ds. Radloff se onvermoeide ywer kon daarna 'n toring aan die kerk toegevoeg word wat op 10 September 1899 plegtig onthul is. Die kerk is ontwerp deur die argitek Carl Otto Hager, 'n Duitse boorling en die grootste eksponent van die Neogotiese boustyl in Suid-Afrika en ook onder meer verantwoordelik vir die ontwerp van die kerkgebou van die buurgemeente Somerset-Oos. 

Ná ds. Radloff se geseënde bediening van 29 jaar, verlaat hy Pearston op 15 September 1913 vir die NG gemeente Kalkbaai in die Kaapse Skiereiland. Ná sy vertrek bly die gemeente vir twee jaar en nege maande vakant. Omdat daar 'n ongekende droogte geheers het en die land in erge politieke moeilikhede verkeer het, ervaar die gemeente baie donker en benoude tye. Tydens die vakature het die sendeling P. le Roux die gemeente 17 maande lank bearbei.

Die gemeente se vreugde was groot toe die elfde beroep, op ds. J.A. Koch van Christiana, slaag. Hy is op 20 Mei 1916 (toevallig ook die dag waarop die tydskrif "Huisgenoot" gestig is) bevestig. Nou betree die gemeente, ná milde reëns wat die droogte gebreek het, 'n nuwe tydperk van groei. Ds. Koch is se onmiddellike opvolgers was di. J.J. Wasserfal (1920 tot 1928), D. du P. Steyn (1928 tot 1939), A.P. Morgenthal (1939 tot 1943), J.T. Martins (1943 tot 1946), A.P. Smit (1947 tot 1950) en O.A.O. Naudé, wat in 1950 bevestig is.

Op 30 Julie 1938, gedurende die dienstyd van ds. D. du P. Steyn, was die gemeente weer in feesstemming toe die nuwe orrel, die nuwe preekstoel en die ligte van die kerk ingewy is.

Teen 2012 het Pearston 105 belydende lidmate gehad en was die gemeente vakant, maar in daardie jaar het ds. Frans Burger, van 1992 tot 2009 die leraar van die NG gemeente Drieankerbaai, 'n kontrakpos hier aanvaar. Pearston is een van 16 gemeentes in Oos-Kaapland wat in 2012 tussen 100 en 200 belydende lidmate gehad het. Tien het minder as honderd gehad.





</doc>
<doc id="65504" url="https://af.wikipedia.org/wiki?curid=65504" title="Koetsier (sterrebeeld)">
Koetsier (sterrebeeld)

Die Koetsier (Latyn: "Auriga") is ’n sterrebeeld in die noordelike hemelruim. Die sterre van die konstellasie vorm die gepunte helm van ’n koetsier. Dit is een van die 48 konstellasies wat deur die 2de-eeuse sterrekundige Ptolemeus beskryf is en is steeds een van die 88 moderne sterrebeelde.

Die helderste ster in die Koetsier is Alpha Aurigae (Capella). Dit is 42 ligjare weg van die aarde en die sesde helderste ster in die sterrehemel. Capella is ’n spektroskopiese dubbelster wat bestaan uit twee geel reuse.

Die galaktiese antisentrum (die punt regoor die middel van die Melkweg) is sowat 3,5° oos van die ster Beta Aurigae. Dié streek het dus baie minder sterre en is dowwer as die res van die stofstrook wat die spiraal-arms van die Melkweg vorm. Omdat die Melkweg deur die Koetsier loop, het die sterrebeeld baie oop sterreswerms en ander voorwerpe. Die drie helderste swerms is Messier 36, Messier 37 en Messier 38; al drie kan met ’n verkyker of ’n teleskoop gesien word.



</doc>
<doc id="65506" url="https://af.wikipedia.org/wiki?curid=65506" title="Blinkblaar-wag-’n-bietjie">
Blinkblaar-wag-’n-bietjie

Die Blinkblaar-wag-’n-bietjie ("Ziziphus mucronata") is ’n boom wat feitlik oor die hele Suider-Afrika voorkom, behalwe Suidwes-Kaap, aan die kus van Namibië, aan die kus van Mosambiek en Suidwes-Botswana. Die boom is slaphangend en op die jong hout is daar gewoonlik aan weerskante van die blaarsteel ’n paar baie skerp dorings, die een krom en die ander reguit. Die glansende groen blare is kenmerkend en die blaarbasis is simmetries met die blaarrand uiters fyn geskulp.

Die boom dra klein, gelerige blomme met 'n deursnee van 6 mm. Die vrugte is tot 1.5 cm in deursnee en hoewel eetbaar is dit nie baie smaaklik nie. Die vlees van die vrugte is dun, droog en melerig. Die boom het baie medisinale gebruike.

Die Blinkblaar-wag-’n-bietjie is as Suid-Afrika se "Algemene Boom van die Jaar" vir 2017 aangewys.




</doc>
<doc id="65507" url="https://af.wikipedia.org/wiki?curid=65507" title="Kameleon (sterrebeeld)">
Kameleon (sterrebeeld)

Die Kameleon (Latyn: "Chamaeleon") is ’n klein sterrebeeld in die suidelike hemelruim en is genoem na die verkleurmannetjie. Dit is in die 16de eeu die eerste keer beskryf en was een van die 12 konstellasies wat deur Petrus Plancius geskep is uit die waarnemings van Pieter Keyser en Frederick de Houtman.

In 1999 is ’n nabygeleë oop sterreswerm ontdek wat om die ster Eta Chamaeleontis gesentreer is. Dit is óf as die Eta Chamaeleontis-sterreswerm óf Mamajek 1 bekend. Dit is 8 miljoen jaar oud en 316 ligjare van die aarde af.

Die konstellasie bevat ook verskeie molekulêre wolke en ’n wolkkompleks 400 tot 600 ligjare weg wat uit tienduisende sonmassas gas en stof bestaan.



</doc>
<doc id="65514" url="https://af.wikipedia.org/wiki?curid=65514" title="Blinkblaar">
Blinkblaar

Die Blinkblaar ("Rhamnus prinoides") is 'n klein boompie wat normaalweg meerstamming is. Dit is wydverspreid en kom voor langs strome en riviere in die middelhoë en hoogliggende woude van Suid-Afrika. Die bome het opvallende glansryke groen blare waarvan die boonste tweederdes fyn getand of geskulp is. Die boom dra klein vruggies van ongeveer 5 mm in deursnee. Soos hulle ryp word verkleur hulle van blinkrooi na dofrooi tot hulle eindelik swart is.




</doc>
<doc id="65515" url="https://af.wikipedia.org/wiki?curid=65515" title="Kruisbessie">
Kruisbessie

Die Kruisbessie ("Grewia occidentalis") is 'n klein boompie en word aangetref op die rande van woude en in oop droë veld, oop bosveld of as 'n semi-klimplant in immergroen woude. Die takke is dikwels dun en slaphangend of rankend van aard. Die blare groei drie-arig vanuit die basis. Die vrug is vierlobbig, vierkantvormig, 25 mm in deursnee en rooibruin wanneer volwasse. Die blomme is meestal ligpers en sowat 30 mm in deursnee.




</doc>
<doc id="65516" url="https://af.wikipedia.org/wiki?curid=65516" title="Kransbessie">
Kransbessie

Die Kransbessie ("Gerrardina foliosa") is 'n klein tot middelslag boompie wat voorkom noord van die Groot-Keirivier, deur KwaZulu-Natal tot in Mpumalanga en Limpopo. Die boom groei op die rande van woude, vanaf seevlak tot in die hoogliggende newelstreek. Die blare is heldergroen en blink en die blomme ongeveer 5 mm in deursnee. Die vrugte is ryp wanneer hulle rooi is en is ongeveer 8 mm in deursnee.




</doc>
<doc id="65517" url="https://af.wikipedia.org/wiki?curid=65517" title="Vaalkameeldoring">
Vaalkameeldoring

Die Vaalkameeldoring ("Acacia haematoxylon") is 'n klein boompie wat soms nie groter as 'n struik word nie en kom voor in die Noord-Kaap en Noord-Wes; veral in die woestyn en halfwoestyn gebiede waar die grond diep, rooi en sanderig is. Die blare, die takkies wat sigsag is en die peule is bedek met fyn, grys hare. Dit gee die boom 'n sagte grys voorkoms. Die dorings (6 cm) is reguit en dun. Die blomme word in klein geel hofies gedra. Die peule is krom en word tot 14 cm lank.




</doc>
<doc id="65518" url="https://af.wikipedia.org/wiki?curid=65518" title="Huilboerboon">
Huilboerboon

Die Huilboerboon ("Schotia brachypetala") is 'n boom wat in boswêreld en dikwels op termiethope groei. Dit kom voor in KwaZulu-Natal, Mpumalanga, Limpopo, eSwatini en Zimbabwe. Die boom is groot met 'n uitgebreide kroon. Die blomme word van 6 tot 13 cm lank en word in digte hofies op die ou hout produseer. Die blomme produseer soveel nektar dat dit lyk asof die bome huil. Die peule is tiperend van die genus en elke saad het 'n geel aril aan die basis.




</doc>
<doc id="65519" url="https://af.wikipedia.org/wiki?curid=65519" title="Veewagter (sterrebeeld)">
Veewagter (sterrebeeld)

Die Veewagter (Latyn: "Boötes") is ’n sterrebeeld in die noordelike hemelruim. Die naam kom van die Grieks Βοώτης (veewagter of ploegman; letterlik "osdrywer"). Dit is een van die 48 konstellasies wat deur die 2de-eeuse sterrekundige Ptolemeus beskryf is en is steeds een van die 88 moderne sterrebeelde.

Dit bevat die vierde helderste ster in die hemelruim, Arcturus.

Alpha Boötis (Arcturus) is die helderste ster in die Veewagter en die vierde helderste in die hemelruim.

NGC 5466 is ’n bolvormige sterreswerm wat met die meeste teleskope gesien kan word. Dit is in 1784 deur William Herschel ontdek. Die Boötes-leemte, ’n groot deel van die heelal waarin geen sterrestelsels voorkom nie, is in die gebied van die Veewagter geleë.



</doc>
<doc id="65520" url="https://af.wikipedia.org/wiki?curid=65520" title="Wachtebeke">
Wachtebeke

Wachtebeke (nuwe Nederlandse spelling van "Wagtebeke") is 'n dorp in Oos-Vlaandere, België. Sowat 7500 mense woon in Wachtebeke. Die dorp is geleë aan die E34 Antwerpen – Knokke-Heist.
Die Moervaartkanaal loop deur Wachtebeke. Die Zuidlederivier is die suidelike grens; die Langeledekanaal loop deur die dorp.

Wachtebeke word vir die eerste keer vermeld in 1198 as "Wagtebeke". Mense het baie menings oor die betekenis van die woord "Wagte", dit sou ""wag" hou" kan beteken, of "plek waar 'n mens deur die water moet loop waar dit nie diep is nie" ("waden").

Die Romeinse Heerweg vanuit Antwerpen verdeel homself in Wachtebeke in die rigting van Gent en in die rigting van Brugge. Vanaf die 13e eeu het vooral die omliggende abdye eiendom in Wachtebeke. Die ontginning van turf het tot stand gekom en aangesien hierdie ontginning baie werk vereis, het baie volk na hierdie plek gereis om daar te woon. Vir die vervoer van turf na Gent word in die laat Middeleeue die Langelede-kanaal ("Lange stroom") gegrawe. Hierdie kanaal is in 1774 deeglik verbeter.

Wachtebeke was nooit 'n selfstandige eenheid nie. Dit het altyd deel uitgemaak van die "ambacht" Assenede, en behoort tans tot die Oos-Vlaamse streek die "Meetjesland". Die parochie Wachtebeke en Sint-Kruis-Winkel het wel saam 'n eie vierskaar gevorm. Toe die munisipaliteite in 1795 tot stand gekom het, het Wachtebeke self 'n onafhanklike munisipaliteit geword.

Weens die industrialisering langs die kanaal Gent-Terneuzen ontwikkel Wachtebeke stadigaan van 'n arme boeredorp na 'n residensiële omgewing vir die hoë middelklas.

In 1965 word 'n kleine deel van die toe ontbinde munisipaliteit Mendonk by Wachtebeke gevoeg.

Daar is geen andere deelgemeente langer in die munisipaliteit van Wachtebeke nie. Aan die noordekant, op die grens met Nederland, lê die dorpjie Overslag.


I:Wachtebeke  II:Overslag






</doc>
<doc id="65521" url="https://af.wikipedia.org/wiki?curid=65521" title="Hercules (sterrebeeld)">
Hercules (sterrebeeld)

Hercules is ’n sterrebeeld wat na die Romeinse god Hercules (Grieks: Herakles) genoem is. Dit is een van die 48 konstellasies wat deur die 2de-eeuse sterrekundige Ptolemeus beskryf is en is die vyfde grootste van die 88 moderne sterrebeelde.

Hercules het geen sterre helderder as 1 nie. Daar is verskeie sterre met planete. 14 Herculis het een bevestigde en een onbevestigde planeet.

Die sterrebeeld bevat twee van die merkwaardigste bolvormige sterreswerms: Messier 13, die helderste een in die noordelike hemelruim met 300 000 sterre, en Messier 92. Die byna bolvormige planetêre newel Abell 39 kom ook hier voor. M13 is dof, maar kan op ’n helder aand met die blote oog gesien word.




</doc>
<doc id="65522" url="https://af.wikipedia.org/wiki?curid=65522" title="NG gemeente Willowmore">
NG gemeente Willowmore

Die NG gemeente Willowmore is een van die honderd oudste gemeentes van die Nederduitse Gereformeerde Kerk en een van die 25 oudste gemeentes van die Kerk in die Sinode van Oos-Kaapland. 

Die gemeente is in 1864 gestig en vir die eerste 18 maande bedien deur die konsulent, ds. Van der Riet, van Oudtshoorn. In November 1865 is die eerste leraar, ds. P.N. Ham, tot die jaar vantevore predikant van die NG gemeente Franschhoek, bevestig. Gedurende sy dienstermyn op Willowmore het hy hom beywer vir die bou van 'n pastorie en het landmeter Garcia die grond wat Lehmkuhl geskenk het om 'n pastorie op te bou, opgemeet en is tenders in die "Volksblad", "De Zuid-Afrikaan", "De George Advertiser" en die "Eastern Province Herald" gevra vir die oprigting van die gebou volgens planne opgestel deur die argitek C.O. Hager van Stellenbosch. Dit het onder meer bepaal dat "buitemure 12 voet hoog en 14 duim dik moes wees, met binnemure 9 duim dik en dat alle hout in die gebou greinhout moes wees". In Februarie 1866 is tenders oopgemaak wat gewissel het van R1 500 tot R3 147,91. Die Kerkraad het egter besluit dat die saak moes oorstaan as gevolg van die voortdurende droogte en "ongunstige tye". 

Ds. Ham het hom beywer vir die daarstelling van 'n begraafplaas. Dit is in sy tyd dat daar besluit is om rondom die kerkhof die muur te bou wat vandag nog bestaan. Ds. Ham het ook die stigting van 'n skool gepropageer en in hierdie verband het hy dr. Langham Dale, superintendent van onderwys, gespreek, wat gemeld het dat hy die saak goedgesind is. 

Nagmaal en ander dienste is periodiek gehou op Hartebeestkuil, Baviaanskloof, Dieniedouw, Vondeling en Willowmore. Nadat Ds. Ham net 10 maande op Willowmore gestaan het, is hy op die 19 September 1866 oorlede en is hy begrawe in die kerkhof waarvoor hy hom so beywer het.

Die gemeente was hierna 'n verdere drie jare lank vakant omdat die nodige geld nie gekry kon word om 'n leraar te betaal nie. Nietemin besluit die kerkraad in 1869 om weer 'n leraar te beroep sodat ds. George Murray in Julie van daardie jaar bevestig word as die gemeente se tweede leraar.

Van toe af kon die gemeente onder dié seun van ds. Andrew Murray sr. en 'n broer van dr. Andrew Murray se geseënde arbeid begin bloei en groei. Tydens sy bediening word ook die ou kerk vervang deur 'n groot en doelmatige gebou wat ontwerp is deur die grootste eksponent van die Neogotiese kerkboustyl in Suid-Afrika, Carl Otto Hager, en in 1879 ingewy is. Die kerk het sitplek gebied aan 800 kerkgangers, maar is later gesloop om plek te maak vir die huidige.

Ná 'n vrugbare bediening van 10 jaar vertrek ds. Murray na Swellendam en word opgevolg deur ds. A.J.L. Hofmeijr (later Hofmeyr gespel) wat slegs drie jaar hier staan en in 1884 na Prins Albert vertrek. Hy is aan die begin van 1881 met handeoplegging deur sy vader, prof. Nicolaas Hofmeyr, hier in sy eerste gemeente bevestig, waar hy baie goeie werk verrig het, veral ten behoewe van die jeug. Dié gemeente was toe skaars 17 jaar oud nadat dit in 1864 gestig is.

Ds. Hofmeyr vertrek ná sy kort dienstyd van hier na die nabygeleë Prins Albert nadat ’n volstrekte meerderheid van die kerkraad op 27 Augustus 1883 besluit het om hom te beroep, die tweede predikant wat beroep is tydens die vakature wat gelaat is nadat ds. W.A. Krige in Junie 1883 sy emeritaat aanvaar het. Ds. Hofmeyr is op 15 Desember 1883 plegtig daar ingeseën.

Ds. Hofmeyr is opgevolg deur ds. Daniel Bosman, wie se dienstyd ook betreklik kort was, want in 1889 is hy vervang deur ds. J.A. Beijers (later Beyers gespel). 

Gedurende 'n dienstyd van 16 jaar het dié leraar die kans gekry om sy stempel deeglik op die gemeente af te druk. Hy het hom veral beywer vir die opvoeding, met veel opoffering en getrouheid. Hy het ook die gemeente gelei tydens die sorgwekkende tydperk van die Anglo-Boereoorlog van 1899 tot 1902. Ná 'n toegewyde en geseënde bediening gaan hy in 1905 na die NG gemeente Lichtenburg in die destydse Wes-Transvaal en word in 1906 opgevolg deur die onvergeetlike ds. J.R. Albertyn, wat later bekendheid sou verwerf as sekretaris van die Algemene Armesorgkommissie en lid van die Carnegie-kommissie. Hy bly in die gemeente aan tot in 1926 toe hy na die NG gemeente Kimberley vertrek.




</doc>
<doc id="65523" url="https://af.wikipedia.org/wiki?curid=65523" title="Wildemoerbei">
Wildemoerbei

Die Wildemoerbei ("Trimeria grandifolia") is 'n klein tot middelgroot boom wat in immergroen kus- en bergwoude voorkom. Die blare is enkelvoudig, donkergroen en ronderig wat amper soos die dié van die Moerbeiboom lyk. Die blomme is klein en groenerig. Die vrugte is 5 x 2.5 mm wanneer hul ryp is, bars dan oop en stel klein, donkergrys sade vry wat elk 'n rooi aanhegsel aan die een kant het.




</doc>
<doc id="65524" url="https://af.wikipedia.org/wiki?curid=65524" title="Graveerstif (sterrebeeld)">
Graveerstif (sterrebeeld)

Die Grafeerstif (Latyn: "Caelum") is ’n dowwe sterrebeeld in die suidelike hemelruim.

Caelum is ’n dowwe sterrebeeld en het geen sterre helderder as 4 mag nie. Die helderste ster is Alpha Caeli (4,45 mag).

Die merkwaardigste sterrestelsels is NGC 1571, NGC 1679 en IC 2106.




</doc>
<doc id="65525" url="https://af.wikipedia.org/wiki?curid=65525" title="Wildeperske">
Wildeperske

Die Wildeperske ("Kiggelaria africana") is 'n klein tot middelslagboom. Hulle kom voor in immergroenwoude en op berggrasveld. Dit kom in al die provinsies van Suid-Afrika en in Zimbabwe voor.

Die blare het dikwels klein stippels aan die onderkant wat van die bokant af na knoppe lyk; dit staan bekend as "akadoromatia". Die vrugte is skurf en vratterig en is sowat 1.5 cm in deursnee. Die sade is swart en oortrek met 'n klewerige rooi laag. Dié bome is gasheer vir die larwes van Tuinrooitjie-skoenlapper ("Acraea horta"), wat dikwels in groot getalle voorkom en 'n boom volkome kan ontblaar.




</doc>
<doc id="65526" url="https://af.wikipedia.org/wiki?curid=65526" title="Knoppiesdoring">
Knoppiesdoring

Die Knoppiesdoring ("Acacia nigrescens") is 'n boom wat in Limpopo, Mpumalanga en die noorde van KwaZulu-Natal voorkom.

Die immergroen boom bereik 'n hoogte van 16 m met 'n digte, uitgespreide kroon en meestal 'n lang, kaal stam. Ou stamme is donkergrys van kleur en diep gegroef in die lengte. Behalwe die gebruiklike blomme en vrugte in peule, het die boom ook haakdorings in pare, redelik ver uitmekaar, wat tot 5 mm lank word. Onder die dorings vorm daar duidelike knoppe as uitgroeisels van tot 25 mm hoog op die bas.




</doc>
<doc id="65528" url="https://af.wikipedia.org/wiki?curid=65528" title="Suidelike Vis">
Suidelike Vis

Die Suidelike Vis (Latyn: "Piscis Austrinus") is ’n sterrebeeld in die suidelike hemelruim. Dit word die Suidelike Vis genoem in kontras met die groter sterrebeeld die Visse, wat twee visse verteenwoordig. Sy enigste ster helderder as 4 mag is Fomalhaut.

Dit is een van die 48 konstellasies wat deur die 2de-eeuse sterrekundige Ptolemeus beskryf is en is die vyfde grootste van die 88 moderne sterrebeelde. Die sterre van die konstellasie Kraanvoël het eers deel van die Suidelike Vis uitgemaak. In omstreeks 1597 het Petrus Plancius ’n aparte sterrebeeld geskep en dit die Kraanvoël genoem.

In die Griekse mitologie is die konstellasie bekend as die Groot Vis en sluk dit die water wat deur die Waterdraer uitgegooi word. Daar word geglo dat die twee visse van die Visse-sterrebeeld die nasate van die Groot Vis is.

In die Babiloniese sterrekunde was die konstellasie net bekend as die Vis.

Fomalhaut stel die mond van die Vis voor. Sy satelliet, Fomalhaut b, was die eerste planeet wat gevind is met ’n sigbare ligbeeld danksy die Hubble-ruimteteleskoop. Infrarooi-waarnemings het egter die bevinding verkeerd bewys en getoon dat dit eintlik ’n bolvormige stofwolk is.




</doc>
<doc id="65530" url="https://af.wikipedia.org/wiki?curid=65530" title="Kraanvoël (sterrebeeld)">
Kraanvoël (sterrebeeld)

Die Kraanvoël (Latyn: "Grus") is ’n sterrebeeld in die suidelike hemelruim. Dit is aanvanklik beskou as deel van die Suidelike Vis, maar in omstreeks 1597 het Petrus Plancius ’n aparte sterrebeeld geskep en dit die Kraanvoël genoem.




</doc>
<doc id="65542" url="https://af.wikipedia.org/wiki?curid=65542" title="AR Abass-stadion">
AR Abass-stadion

Die AR Abass-stadion is ’n veeldoelige sportstadion in Kimberley. Die stadion het tot 2002 aan die Griekwaland Gekleurde Rugbyunie behoort, waarna die verskillende unies saamgesmelt het. Daarna is dit deur die klubs, die Universals en die Thistles bestuur. In 2012 is die stadion aan die departement van sport, kuns en kultuur oorgedra, wat voortaan die administrasie en besprekings sal hanteer.



</doc>
<doc id="65546" url="https://af.wikipedia.org/wiki?curid=65546" title="Wildepruim">
Wildepruim

Die Wildepruim ("Harpephyllum caffrum") is 'n boom wat voorkom in of naby woude aan die ooskus van Suid-Afrika vanaf Port Elizabeth. Dit kom ook voor in die Soutpansberg en die Drakensberge. Die boom het saamgestelde blare wat dig saamgepak is, soos 'n roset, aan die takkies se eindpunte. Die blaartjies is sekelvormig. Party dorpe het die boom in hulle strate aangeplant. Die vrug, van 2 cm in deursnee, is vlesig, suur en rooi wanneer dit ryp is. Daar word jellie en Rosé van die vrugte gemaak.




</doc>
<doc id="65547" url="https://af.wikipedia.org/wiki?curid=65547" title="Wilde-amandel">
Wilde-amandel

Die Wilde-amandel ("Brabejum stellatifolium") is 'n groot struik of boom met spreiende takke. Hierdie boom word net in die Wes-Kaap aangetref waar dit in beskutte valleie en langs strome groei. Die onvolwasse vrugte is bruinrooi en ongeveer 5 mm lank. Soos die vrugte ouer raak, raak hulle bruin en fluweelagtig. Hulle bereik dan 'n grootte van ongeveer 4.5 x 3 cm.




</doc>
<doc id="65548" url="https://af.wikipedia.org/wiki?curid=65548" title="Gewone protea">
Gewone protea

Die Gewone protea ("Protea caffra") is die wydverspreidste protea in die land. Dit groei in somerreënvalstreke en kom voor in die Vrystaat, Gauteng en Limpopo. Dit kom ook voor langs die noordelike kus van die Oos-Kaap tot in KwaZulu-Natal. Die blomhofies het gladde pienk of rooierige binneste skutblare wat altyd effens korter is die blomme.




</doc>
<doc id="65549" url="https://af.wikipedia.org/wiki?curid=65549" title="Waboom">
Waboom

Die waboom ("Protea nitida") – voorheen "Protea arborea" – is die proteaspesie wat die volopste voorkom in die winterreënvalgebied. Hierdie spesie is endemies aan Suid-Afrika en kom in die Wes- en Oos-Kaap voor. Op die SANBI-rooilys is dit as 'veilig' (LC) gelys. Die boom word gewoonlik vanaf seevlak tot op 2 000 m aangetref. Die plant ontwikkel slegs tot 'n klein boompie.

Die waboom het sy naam te danke aan die Voortrekkers wat die boom se hout gebruik het om ossewaens te maak. Die hout van die boom het nie reguit vesels nie, maar is inmekaar gevleg. Dit maak die hout besonder sterk. Verskeie onderdele van 'n ossewa, soos die wa-wielvellings word hiervan gemaak.

Die Protea nitida staan ook bekend as die blousuikerbos, bobbejaansuikerbos of brandhout.




</doc>
<doc id="65550" url="https://af.wikipedia.org/wiki?curid=65550" title="Opregte suikerbos">
Opregte suikerbos

Die Opregte suikerbos ("Protea repens") is endemies aan Suid-Afrika en kom in die Oos-Kaap voor. Op die SANBI-rooilys is dit as 'veilig'(LC) gelys.

Dit groei in die winterreënvalstreke as 'n struik of 'n klein boompie. Dit kom voor vanaf seevlak tot so hoog as 2,000 m. Die boom word ongelukkig dikwels uitgeroei wanneer bewerkbare grond op laagliggende berghellings voorberei word vir boerderydoeleindes. Dit is egter ook die eerste plant wat sal groei in die veld wat deur vuur verwoes is. Die blomme is so ryk aan nektar dat dit as 'n wolkie uitgeskud kan word. Die nektar kan gekook word tot suikerbosstroop, 'n soet en strelende hoesmiddel. As dit lank genoeg gekook word, word dit suiker.




</doc>
<doc id="65556" url="https://af.wikipedia.org/wiki?curid=65556" title="Kreupelhout">
Kreupelhout

Die kreupelhout ("Leucospermum conocarpodendron") is 'n kompakte boom wat net in die suidelike Wes-Kaap voorkom. Die boom het 'n ronde kroon maar die takke is kwasterig, verdraaid en ineengestrengel. Die verdraaide take het die boom sy naam gegee. Dit word deur die IUBN geklassifiseer as 'n kwesbare spesie.




</doc>
<doc id="65558" url="https://af.wikipedia.org/wiki?curid=65558" title="Beeldhouer (sterrebeeld)">
Beeldhouer (sterrebeeld)

Die Beeldhouer (Latyn: "Sculptor") is ’n klein, dowwe sterrebeeld in die suidelike hemelruim. Dit is in die 18de eeu deur Nicolas Louis de Lacaille geskep. Hy het dit aanvanklik die Beeldhouer se Ateljee ("Apparatus Sculptoris") genoem, maar dit is later verkort.

Die Beeldhouer bevat geen sterre helderder as 3 mag nie. Dit is omdat die sterrebeeld die galaktiese suidpool bevat waar min sterre voorkom.

Die helderste ster is Alpha Sculptoris, met ’n helderheid van net 4,31 mag. Die sterrebeeld bevat die Sculptor-dwergsterrestelsel, wat deel is van die Lokale Groep (die groep sterrestelsels waartoe die Melkweg behoort) sowel as die Sculptor-groep, die naaste sterrestelselgroep aan die Lokale Groep. Die Sculptor-sterrestelsel (NGC 253), ’n staafspiraalstelsel en die grootste lid van die groep, lê naby die grens tussen die Beeldhouer en die Walvis. Nog ’n prominente lid van die groep is die onreëlmatige sterrestelsel NGC 55.

’n Unieke sterrestelsel in die Beeldhouer is die Wawiel-stelsel, wat 500 miljoen ligjare van die Aarde af is. Dit het ontstaan met die samesmelting van twee sterrestelsels sowat 300 miljoen jaar gelede. Dit het ’n kern van ouer, geel sterre wat die kleinste van die twee stelsels was, en ’n buitenste ring van jonger, blou sterre wat die grootste stelsel was. Die skokgolwe van die botsing het intensiewe stervorming in die buitenste ring tot gevolg gehad.




</doc>
<doc id="65561" url="https://af.wikipedia.org/wiki?curid=65561" title="Beker (sterrebeeld)">
Beker (sterrebeeld)

Die Beker (Latyn: "Crater") is ’n dowwe sterrebeeld in die suidelike hemelruim. In die Griekse mitologie word dit verbind met die beker van die god Apollo. Dit is een van die 48 konstellasies wat deur die 2de-eeuse sterrekundige Ptolemeus beskryf is en is steeds een van die 88 moderne sterrebeelde. Dit het gee sterre helderder as 3 mag nie.

Gamma Crateris is ’n dubbelster sowat 84 ligjare van die son af.

31 Crateris, wat nou as deel van die Kraai beskou word, is ’n ster van 5,2 mag wat eers verwar is met ’n maan van Mercurius.

NGC 3511 is ’n spiraalvormige sterrestelsel wat deel is van die melkwegswerm Abell 1060. Twee ander sterrestelsels is GC 3887 en NGC 3981.

Die Kraai word geïdentifiseer met ’n verhaal in die Griekse mitologie waarin ’n kraai Apollo bedien en gestuur word om water te gaan haal. Op pad rus die kraai lank en nadat hy eindelik die water in ’n beker opgeskep het, neem hy ’n waterslang terug as verskoning omdat hy so lank gevat het. Apollo besef egter wat gebeur het. Hy is woedend en werp die kraai, beker en slang in die lug in. So het die sterrebeelde Beker, Kraai en Noordelike Waterslang ontstaan.





</doc>
<doc id="65562" url="https://af.wikipedia.org/wiki?curid=65562" title="Kraai (sterrebeeld)">
Kraai (sterrebeeld)

Die Kraai (Latyn: "Corvus") is ’n klein sterrebeeld in die suidelike hemelruim. Dit bevat net 11 sterre wat met die blote oog sigbaar is (helderder as 5,5 mag). Dit is een van die 48 konstellasies wat deur die 2de-eeuse sterrekundige Ptolemeus beskryf is en is steeds een van die 88 moderne sterrebeelde.

Vier hoofsterre, Delta Corvi, Gamma Corvi, Epsilon Corvi en Beta Corvi, vorm ’n asterisme wat bekend is as "Spica se Seil" of "die Seil". Epsilon en Delta dien as aanwysers na die ster Spica.

31 Crateris, wat aanvanklik as deel van die Beker beskou is, is ’n ster van 5,2 mag wat eers verwar is met ’n maan van Mercurius.

Die Antenne-sterrestelsels is twee interaktiewe sterrestelsels, NGC 4038 en NGC 4039, wat van die Aarde af lyk of hulle hartvormig is. Albei sterrestelsels was spiraalstelsels en ondergaan tans geweldige stervorming vanweë die interaksie van gaswolke. Hulle is 800 miljoen ligjare van die Aarde af en albei het verskeie ultralhelder X-straal-bronne, waarvan die oorsprong onbekend is. Sterrekundiges vermoed dit is dubbelsterre van ’n skaars soort wat X-strale uitstraal, of swartkolke.

Die middel van die Kraai bevat die planetêre newel NGC 4361. Dit lyk soos ’n ovaal sterrestelsel, maar die ster van 13 mag in sy middel gee sy ware aard weg.

Die Kraai word geïdentifiseer met ’n verhaal in die Griekse mitologie waarin ’n kraai Apollo bedien en gestuur word om water te gaan haal. Op pad rus die kraai lank en nadat hy eindelik die water in ’n beker opgeskep het, neem hy ’n waterslang terug as verskoning omdat hy so lank gevat het. Apollo besef egter wat gebeur het. Hy is woedend en werp die kraai, beker en slang in die lug in. So het die sterrebeelde Kraai, Beker en Noordelike Waterslang ontstaan.



</doc>
<doc id="65563" url="https://af.wikipedia.org/wiki?curid=65563" title="Grysappel">
Grysappel

Die grysappel ("Parinari curatellifolia") is 'n boom wat hoofsaaklik in Limpopo, Mpumalanga en die suide van die Krugerwildtuin voorkom. Hierdie boom is groot, immergroen en spreidend. Die sampioenvormige blaarkroon verskaf skadu. Hulle groei meestal in sanderige grond in oop bosveldgebiede. Die hout word moeisaam bewerk omrede dit silikakristalle bevat, wat meebring dat die bome selde afgekap word. Die vrugte is gesog onder die plaaslike bevolking en word ongeveer 5 cm lank. Dit het geel vrugvlees en is 'n lekkerny as dit ryp is. Die vrugte kan tot stroop verwerk word, en daar word ook koeldrank of bier van gemaak. Soms gee die boom 'n onaangename reuk af; die oorsaak is egter onseker.




</doc>
<doc id="65564" url="https://af.wikipedia.org/wiki?curid=65564" title="Ouhout">
Ouhout

Die Ouhout ("Leucosidea sericea") is 'n boom wat in die oostelike gedeelte van Suid-Afrika voorkom, maar nie aan die kus nie. Die naam is afgelei van die hout van die boom wat stadig brand, soos ou verrotte hout. Die boom het kwasterige en verdraaide stamme.

Dit is inheems aan Zimbabwe en Suid-Afrika en kom in die Oos-Kaap, Vrystaat, Gauteng, KwaZulu-Natal, Limpopo, Mpumalanga en Noordwes voor. Op die SANBI-rooilys word dit as 'veilig' gelys.




</doc>
<doc id="65565" url="https://af.wikipedia.org/wiki?curid=65565" title="Noordelike Waterslang">
Noordelike Waterslang

Die Noordelike Waterslang (Latyn: "Hydra") is teen 1 303 vierkante grade die grootste van die 88 moderne sterrebeelde. Dit is ook een van die 48 konstellasies wat deur die 2de-eeuse sterrekundige Ptolemeus beskryf is.

Ondanks sy grootte, bevat die Noordelike Waterslang net een redelik helder ster, alpha Hydrae of Alphard ("die enkelster") met ’n helderheid van 1,98 mag. Dit is eintlik ’n dubbelster. Die ander hoofster met ’n naam in die sterrebeeld is Sigma Hydrae, wat ook Minaruja genoem word (Arabies vir "slang se neus"). Teen ’n helderheid van 4,54 mag is dit taamlik dof.

R Hydrae is ’n veranderlike ster met ’n helderheid wat wissel tussen 3,5 mag, wanneer dit met die blote oog gesien kan word, en 10,9 mag, wanneer ’n teleskoop nodig is.

Daar is verskeie dubbelsterre, asook die radiobron Hydra A.

Die Noordelike Waterslang bevat drie Messier-voorwerpe. Messier 83, ook bekend as die Suidelike Windmeul-sterrestelsel, is geleë op die grens van die Noordelike Waterslang en die Sentour; Messier 68 is ’n bolvormige sterreswerm naby M83; en Messier 48 is ’n oop sterreswerm aan die westekant van die sterrebeeld.

NGC 3314a en NGC 3314b is twee sterrestelsels wat lyk of hulle bo-op mekaar lê, hoewel hulle nie verwant of op enige manier interaktief is nie. Eersgenoemde lê die naaste aan die Aarde, 140 miljoen ligjare weg. Laasgenoemde se kern lyk rooi vanweë NGC 3314a se stofplaat.

Die Noordelike Waterslang word geïdentifiseer met ’n verhaal in die Griekse mitologie waarin ’n kraai Apollo bedien en gestuur word om water te gaan haal. Op pad rus die kraai lank en nadat hy eindelik die water in ’n beker opgeskep het, neem hy ’n waterslang terug as verskoning omdat hy so lank gevat het. Apollo besef egter wat gebeur het. Hy is woedend en werp die kraai, beker en slang in die lug in. So het die sterrebeelde Kraai, Beker en Noordelike Waterslang ontstaan.





</doc>
<doc id="65566" url="https://af.wikipedia.org/wiki?curid=65566" title="Suidelike Waterslang">
Suidelike Waterslang

Die Suidelike Waterslang (Latyn: "Hydrus") is ’n klein sterrebeeld in die suidelike hemelruim. Dit is een van die 12 konstellasies wat deur Petrus Plancius geskep is uit waarnemings van Pieter Keyser en Frederick de Houtman.

Die enigste ster in die Suidelike Waterslang wat enigiemand ’n naam gegee het, is γ Hyi, wat die Chinese Foo Pih gedoop het.

In Augustus 2010 het ’n Europese sterrekundespan in Chili aangekondig hulle het die bestaan van minstens vyf planete om die ster HD 10180 in dié sterrebeeld bevestig.



</doc>
<doc id="65567" url="https://af.wikipedia.org/wiki?curid=65567" title="Trans-Kalahari-Grootpad">
Trans-Kalahari-Grootpad

Die Trans-Kalahari-Grootpad (Engels: Trans-Kalahari Highway) is 'n belangrike hoofroete wat Namibië deur Botswana met Suid-Afrika en Mosambiek verbind. 

Met die beplanning en konstruksie is daar in die vooruitsig gestel dat dit die belangrikste handels- en vervoerroete deur die Kalahari-woestyn sou word.

Tot die einde van die twintigste eeu, was die roete slegs 'n grondpad op meeste dele, maar sedert 1998 begin nuwe teerpaaie die verbindings vorm tussen Walvisbaai en Swakopmund aan die Atlantiese Oseaan met Maputo aan die Indiese Oseaan.

Die Trans-Kalahari-Grootpad word insgelyks vir heelwat privaat- en toeristeverkeer gebruik aangesien die nuwe pad van Windhoek na Johannesburg die afstand oor die suidelike roete via Upington met ongeveer 400 km verkort het.

Vanaf Windhoek volg dit die Namibiese nasionale roete B6 in 'n oostelike rigting deur Gobabis. Dit bereik Botswana by die Buitepos-grenspos. In Botswana word die roete ooswaarts via die A2 gevolg. Ongeveer 150 km verby die grenspos, vurk die pad na noordoos en suidoos; die roete na Suid-Afrika en die Ooskus word in 'n suidelike rigting voortgesit, verby die gehuggies van Kang en Sekoma, voor Jwaneng en Kanye bereik word. Enkele kilometer ná Lobatse verbygesteek is, bereik die grootpad die Pioneer Gate-grenspos tussen Botswana en Suid-Afrika (Skilpadshek genoem aan die Suid-Afrikaanse kant).

Van Skilpadshek af loop die N4 nasionale roete na ongeveer 50 km deur Zeerust en 135 km verder verby Rustenburg, voor die Suid-Afrikaanse hoofstad Pretoria binnegery word. 

Vanaf Pretoria ooswaarts volg 'n roete wat as die "Maputo-korridor" bekend staan. Die N4-snelweg loop verby Witbank, Middelburg en Nelspruit, tot by Komatipoort waar die grens met Mosambiek gekruis word. Die roete deur Mosambiek volg 'n pad wat as die EN4 bekend staan. Slegs 80 km verder op die EN4 word die Mosambiekse hoofstad Maputo bereik.


</doc>
<doc id="65576" url="https://af.wikipedia.org/wiki?curid=65576" title="Berenike se Hare">
Berenike se Hare

Berenike se Hare (Latyn: "Coma Berenices") is ’n tradisionele asterisme wat later een van die 88 moderne sterrebeelde geword het. Dit is naby die Leeu geleë en het vroeër tot dié sterrebeeld behoort. Dit bevat onder meer die galaktiese noordpool. Die naam verwys na die legende van koningin Berenike II van Egipte, wat haar lang hare geoffer het.

Berenike se Hare is een van die min sterrebeelde wat na ’n historiese figuur genoem is – in dié geval die vrou van Ptolemeus III van Egipte, die koning onder wie Alexandrië ’n belangrike kultuursentrum geword het.

In 243 v.C. het Ptolemeus opgeruk teen die Seleukiede, wat sy suster vermoor het. Sy jong bruid, Berenike, het aan die godin Afrodite beloof dat sy haar lang, blonde hare, waarop sy baie trots was, sou offer as haar man veilig terugkeer. Sy het dit gedoen ná haar man se tuiskoms en dit in die godin se tempel geplaas.

Teen die oggend was die hare weg. Om die woedende koning te paai, het die hof se sterrekundige, Conon, aangekondig dat die godin so in haar skik was met die offer dat sy die hare in die lug geplaas het. Hy het gewys na ’n swerm sterre, wat sedertdien as Berenike se Hare bekend is.

Die sterrebeeld bestaan uit ’n aantal sterre en word sedert die Hellenistiese Tydperk as ’n asterisme, of sterrepatroon, erken. Tycho Brahe, wat gewoonlik die krediet kry vir die verheffing van Berenike se Hare tot ’n konstellasie, het dit in 1602 in sy sterkatalogus gepubliseer, maar dit is al in 1536 deur die kartograaf Caspar Vopel op ’n ruimtebol aangedui.

Hoewel Berenike se Hare nie ’n groot sterrebeeld is nie, bevat dit agt Messier-voorwerpe. Dit het baie sterrestelsels en bevat die noordelike deel van die Virgo-sterrestelselswerm. Daar is ook verskeie bolswerms. Hierdie voorwerpe word nie verberg deur ruimtestof nie omdat die sterrebeeld nie in die rigting van die Melkweg se galaktiese vlak lê nie. Juis as gevolg daarvan is daar egter min oop sterreswerms (buiten die Coma Berenike-swerm, wat die noordelike deel van die sterrebeeld oorheers) en verspreide of planetêre newels.

Dit is nie ’n baie helder sterrebeeld nie en het geen sterre helderder as 4 mag nie. Beta Comae Berenices, wat 30 ligjare van die Aarde af is, is teen 4,26 mag die helderste ster. Nes die Son is dit ’n geel hoofreeksster. Dit is nie veel helderder as die Son nie, en dit gee ’n mens ’n idee van hoe flou die son sou gelyk het op ’n afstand van 29,96 ligjare.

Die tweede helderste ster is Alpha Comae Berenices (4,32 mag), ook bekend as Diadem. Dit stel Berenike se kroon voor. Dit is ’n dubbelster met twee geel komponente wat albei van magnitude 5,1 is. Dit het ’n tydperk van 26 jaar en is 47 ligjare van die Aarde af. Met die blote oog lyk dit soos een ster van magnitude 4,3.

Gamma Comae Berenices, wat gesuperimponeer is op die Coma-sterrestelselswerm, is ’n oranje reusester van magnitude 4,4 en is 170 ligjare van hier af.

Daar is nog twee prominente veelvoudige sterre in die sterrebeeld. 35 Comae Berenices is ’n dubbelster met ’n optiese metgesel. Die twee swaartekraggebonde komponente het ’n tydperk van 360 jaar en is 324 ligjare van die Aarde af. Die primêre ster is ’n geel ster van magnitude 5,1 en die sekondêre ster ’n wit ster van magnitude 7,2. Die derde, optiese komponent het ’n magnitude van 9. 24 Comae Berenices is ’n dubbelster met kontrasterende kleure. Die primêre ster is ’n oranje reus van magnitude 5 en is 610 ligjare van die Aarde af; die sekondêre komponent is ’n blou-wit ster met ’n magnitude van 6,6.

Daar is meer as 200 veranderlike sterre in Berenike se Hare, hoewel baie van hulle vreemd is. FK Comae Berenices, wat wissel tussen 8,14 en 8,33 mag oor ’n tydperk van 2,4 dae, is die prototipe vir die klas FK Comae Berenices-veranderlikes. Daar word geglo die veranderlikheid van FK Com-sterre word veroorsaak deur groot, koel vlekke op die roterende oppervlakke van die sterre. FS Comae Berenices is ’n halfgereelde veranderlike ster, ’n rooi reus met ’n minimum magnitude van 6,1 en ’n maksimum magnitude van 5,3. Dit het ’n tydperk van sowat twee maande en is 572 ligjare van hier af.

Die Coma Berenices-sterreswerm het nie ’n Messier- of Bayer-naam nie, maar is ook bekend as Melotte 111. Dit is ’n groot oop sterreswerm wat wissel tussen 5 en 10 mag. Dit sluit verskeie van die sterrebeeld se sterre in wat met die blote oog gesien kan word. 12 Comae Berenices, met ’n magnitude van 4,8, is die swerm se helderste ster. Die swerm is oor ’n groot gebied versprei, meer as 5 grade in deursnee, en is naby γ Coma Berenices. Dit lyk so groot omdat dit relatief naby is: net sowat 270 ligjare ver.

Messier 53 (NGC 5024) is ’n bolswerm met ’n magnitude van 7,7 wat 56 000 ligjare van die Aarde af is. Net een graad van daar is NGC 5053, ’n bolswerm wat yler versprei is en ’n minder digte kern van sterre het. Sy algehele ligsterkte is sowat , wat dit een van die dofste bolswerms maak. Dit is in 1784 deur William Herschel ontdek. Dit het ’n magnitude van sowat 9,9. NGC 4147 is ’n effens dowwer (10,2 mag) bolswerm met ’n baie kleiner skynbare grootte.

Berenike se Hare bevat die noordelike deel van die Virgo-sterrestelselswerm (ook bekend as die Coma-Virgo-swerm), wat sowat 60 miljoen ligjare van die Aarde af is.

Die grootste sterrestelsels in die swerm is die spiraalstelsel Messier 100 (NGC 4321), wat 56 miljoen ligjare ver is en van voor af gesien word. Dit het ’n helderheid van 9,4 mag en sy deursnee is meer as 120 000 ligjare. Foto's wys ’n helder kern, twee prominente en ’n klompie sekondêre spiraalarms, asook verskeie stofbane.

Messier 85 (NGC 4382) is ’n elliptiese sterrestelsel en is met ’n magnitude van 9 een van die helderste stelsels in die Virgo-swerm. Sy kern is helder en lyk deur ’n klein teleskoop soos ’n ster.

Messier 98 (NGC 4192) is ’n helder, lang spiraalstelsel wat feitlik van die kant af gesien word. Dit het ’n magnitude van 10. Messier 99 (NGC 4254) is ’n spiraalstelsel wat van voor af gesien word. Nes M98, het dit ’n magnitude van 10. Messier 88 (NGC 4501) is ’n spiraalstelsel met verskeie arms en Messier 91 (NGC 4548) is ’n staafspiraalstelsel.

Die Coma-sterrestelselswerm is noord van die Virgo-swerm geleë. Dit is sowat 230 miljoen tot 300 miljoen ligjare ver. Dit is taamlik groot en bevat 1 000 groot sterrestelsels en moontlik tot 30 000 kleineres. In ’n opname deur Fritz Zwicky in 1957 is 29 951 sterrestelsels in die gebied gemeet wat helderder as 19 mag is.

Vanweë die groot afstand is die meeste van hulle net met groot teleskope sigbaar. Die helderste stelsels is NGC 4889 en NGC 4874, albei van magnitude 13, terwyl die ander stelsels ’n magnitude van 15 of dowwer het. NGC 4889 is ’n reusagtige elliptiese sterrestelsel, wat ook die grootste bekende swartkolk van 21 miljard sonmassas bevat. Die Coma-swerm bevat relatief min spiraalsterrestelsels. Van hulle is NGC 4921 die helderste.

Messier 64 (NGC 4826) is bekend as die Swartoog-sterrestelsel vanweë ’n prominente stofbaan wat voor sy kern verbyloop. Dit is sowat 17 miljoen ligjare ver. Onlangse studies toon die interstellêre gas in die buitestreke draai in die teenoorgestelde rigting as dié in die binnestreke. Sterrekundiges glo dit is omdat minstens een satelliet-sterrestelsel minder as ’n miljard gelede met die Swartoog-stelsel gebots het en dat hulle toe saamgesmelt het. Geen tekens is egter meer te sien van die kleiner stelsel nie; dit is heeltemal in die groter een opgeneem. Tussen die twee roterende gebiede is talle nuwe newels en jong sterre.

NGC 4314 is ’n staafspiraalstelsel wat van voor af gesien word. Dit is sowat 40 miljoen ligjare van hier af. Dit is uniek deurdat sy streek van intense stervorming ’n ring om die kern skep wat deur die Hubble-ruimteteleskoop ontdek is. Die stervorming het maar 5 miljoen jaar gelede begin en kom voor in ’n streek met ’n deursnee van net 1 000 ligjare. Die kern is ook besonders omdat die klein ring self spiraalarms het wat gas in die staaf invoer.

NGC 4565 is ’n bekende spiraalstelsel wat van die kant af gesien word. Dit het ’n magnitude van 10 en lyk gesuperimponeer op die Virgo-swerm, hoewel dit net 20 miljoen ligjare van die Aarde af is. Soos baie stelsels wat van die kant af gesien word, het dit ’n prominent stofbaan en ’n sentrale bol.

NGC 4676, wat soms die "Muis-sterrestelsels" genoem word, is twee interaktiewe sterrestelsels sowat 300 miljoen ligjare van hier af. Hulle was sowat 160 miljoen jaar gelede die naaste aan mekaar en dit het groot streke met stervorming in albei stelsels veroorsaak, asook getysterte van stof, sterre en gas. Daar word geglo hulle sal eindelik een, groot (moontlik elliptiese) stelsel vorm.

Die kwasar PG1247+26° is die helderste kwasar in die sterrebeeld. W Com is eers as ’n veranderlike ster geïdentifiseer en het dus ’n veranderlikester-naam gekry, maar later is ontdek dit is ’n BL Lacertae-voorwerp. Dit is gewoonlik van sowat 16,5 mag, maar het al ’n magnitude van 12 bereik.

Berenike se Hare bevat die galaktiese noordpool, by regte klimming en deklinasie (epog J2000.0).

Die meteoorreën Coma Bereniciede duur van Desember tot einde Januarie; dit bereik sy hoogtepunt tussen 18 en 25 Desember.




</doc>
<doc id="65578" url="https://af.wikipedia.org/wiki?curid=65578" title="Sterrepatroon">
Sterrepatroon

In sterrekunde is ’n sterrepatroon, asterisme of gesternte ’n groep sterre wat saam ’n prentjie vorm wat van die Aarde af gesien kan word. Dit kan deel wees van ’n amptelike sterrebeeld of bestaan uit sterre van verskillende sterrebeelde. Nes sterrebeelde word sterrepatrone gevorm deur sterre wat, hoewel hulle ’n prentjie vorm, nie noodwendig naby mekaar of ewe ver van die Aarde af is nie.

Selfs voor die aanbreek van die beskawing was dit algemeen om sterre in die hemelruim saam te groepeer. Die groepering van sterre in sterrebeelde is taamlik willekeurig en verskillende kulture het verskillende sterrebeelde.

Die huidige lys sterrebeelde is gebaseer op dié van die sterrekundige Claudius Ptolemeus van Alexandrië (omstreeks 90 tot omstreeks 168 n.C.). Sy lys van 48 konstellasies is 1 800 jaar lank aanvaar as die norm. Omdat konstellasies net beskou is as die sterre wat die beeld vorm, was daar talle "orige" sterre om te kon gebruik vir die maak van nuwe prentjies. Twee sterrekundiges wat Ptolemeus se lys van sterrebeelde uitgebrei het, was Johann Bayer (1572–1625) en Nicolas Louis de Lacaille (1713–1762). Bayer het dosyne figure gelys wat sedert Ptolemeus se tyd voorgestel is en Lacaille het nuwe groepe geskep veral in die suidelike hemelruim, wat nie deur die antieke sterrekundiges verken is nie.

Baie van hul voorstelle is aanvaar, die ander het sterrepatrone gebly wat nou meestal nie meer erken word nie. ’n Stelsel was nodig om te bepaal watter sterrepatrone sterrebeelde is en watter nie, en in 1930 het die Internasionale Astronomiese Unie (IAU) die lugruim verdeel in 88 moderne sterrebeelde met presiese grense. Enige ander vorm van sterre is ’n nie-amptelike sterrepatroon.


</doc>
<doc id="65580" url="https://af.wikipedia.org/wiki?curid=65580" title="Newel">
Newel

’n Newel, newelvlek of nebula is ’n wolk van ruimtestof, waterstof, helium en ander geïoniseerde gasse. Hulle is dikwels stervormende gebiede, soos die Arend-newel in die sterrebeeld Slang.

Die woord "newel" is oorspronklik gebruik vir enige groot ruimtevoorwerp, insluitende sterrestelsels buite die Melkweg, totdat die ware aard van sterrestelsels ontdek is. So is die Andromeda-sterrestelsel eers die "Andromeda-newel" genoem.

In ’n stervormende gebied koek die gas, stof en ander materiaal saam om groter massas te vorm; dié trek nog materiaal aan en word eindelik groot genoeg om sterre te vorm. Daar word geglo die orige materiaal vorm dan planete en ander ruimtevoorwerpe.

Omstreeks 150 n.C. het Claudius Ptolemaeus in boeke VII-VIII van sy "Almagest" vyf sterre aangeteken wat newelagtig voorkom. Hy het ook ’n newelagtige streek tussen die sterrebeelde Groot Hond en Leeu opgemerk wat nie met enige ster geassosieer was nie. Die eerste ware newel, soos onderskei van ’n sterreswerm, is genoem deur die Arabiese sterrekundige Abd al-Rahman al-Soefi in sy "Boek van Vaste Sterre" (964). Hy het "’n klein wolk" waargeneem waar die Andromeda-sterrestelsel geleë is. Hy het ook die Omicron Velorum-sterreswerm en ander newelagtige voorwerpe as "newelagtige sterre" aangeteken. Die supernova wat die Krap-newel gevorm het, SN 1054, is in 1054 deur Arabiese en Chinese sterrekundiges waargeneem.

Om ’n rede wat nie bekend is nie, het Al-Sufi niks gesê van die Orion-newel, wat minstens net so prominent as die Andromeda-sterrestelsel aan die naghemel is, nie. Op 26 November 1610 het Nicolas-Claude Fabri de Peiresc die Orion-newel met ’n teleskoop ontdek. Dit is ook in 1618 deur Johann Baptist Cysat gesien. Die eerste gedetailleerde beskrywing van die newel is egter eers in 1659 gegee deur Christian Huygens, wat geglo het hy is die eerste persoon wat dit sien.

In 1715 het Edmund Halley ’n lys van ses newels gepubliseer. Meer mense het newels begin sien en in 1746 het Jean-Philippe de Cheseaux ’n lys van 20 newels (onder meer agt wat voorheen onbekend was) saamgestel. Van 1751-'53 het Nicolas Louis de Lacaille 42 newels gelys wat hy van die Kaap die Goeie Hoop af gesien het. Die meeste van dié was voorheen onbekend. Charles Messier het teen 1781 ’n lys gemaak van 103 "newels" (nou Messier-voorwerpe genoem; dit sluit voorwerpe in wat nou bekend is as sterrestelsels). Hy het eintlik in komete belanggestel en het voorwerpe wat met komete verwar kan word, gelys sodat dit nie sy tyd mors nie.

Die aantal newels is daarna aansienlik uitgebrei deur veral William Herschel en sy suster Caroline Herschel. Hul "Catalogue of One Thousand New Nebulae and Clusters of Stars" is in 1786 gepubliseer. ’n Tweede katalogus met 1 000 newels is in 1789 gepubliseer en ’n derde met 510 newels in 1802. Tydens die grootste deel van hul werk het William Herschel geglo die newels is verafgeleë sterreswerms. In 1790 het hy egter ’n ster ontdek wat deur newelagtigheid omring is en afgelei wat die ware aard van newelagtigheid is.

In die begin van 1864 het William Huggins die spektrums van sowat 70 newels ondersoek. Hy het gevind dat sowat ’n derde van hulle die absorpsiespektrum van ’n gas het. Die res se spektrum was aaneenlopend en daar is geglo dat hulle uit ’n massa sterre bestaan. ’n Derde kategorie is in 1912 bygevoeg toe Vesto Slipher gewys het dat die spektrum van die newels wat die ster Merope omring, ooreenstem met die spektrum van die oop sterreswerm Plejades. Die newels se uitgestraalde lig is dus weerkaatste sterlig.

In omstreeks 1922 het dit duidelik geword dat baie "newels" eintlik sterrestelsels is wat ver van die Melkweg af geleë is.

Slipher en Edwin Hubble het voortgegaan om die spektrum van baie verskillende newels te ondersoek en het gevind dat 29 van hulle ’n emissiespektrum getoon het, terwyl 33 die ononderbroke spektrum van sterlig het. In 1922 het Hubble aangekondig dat feitlik alle newels met sterre geassosieer word en dat hul uitstraling van sterlig af kom. Hy het ook ontdek dat newels met ’n emissiespektrum feitlik altyd geassosieer word met sterre van spektraaltipe B1 of warmer, terwyl die newels met ’n ononderbroke spektrum by koeler sterre voorkom. Beide Hubble en Henry Norris Russell het afgelei dat newels om warmer sterre die een of ander transformasie ondergaan.

Baie newels en sterre vorm vanweë die swaartekrag-inploffing van gas in die ruimte tussen sterre. Soos die materiaal onder hul eie gewig inplof, kan massiewe sterre in die sentrum vorm. Hul ultraviolet-uitstraling ioniseer die omringende gas en maak dit sigbaar teen optiese golflengtes. Voorbeelde van sulke newels is die Roset- en die Pelikaan-newel. Die grootte van die newels, bekend as H II-gebiede, hang af van die grootte van die oorspronklike gaswolk. Nuwe sterre vorm in die newels.

Sommige newels vorm vanweë supernova-ontploffings, wanneer enorme sterre met ’n kort leeftyd hul einde bereik. Die materiaal uit die ontploffing word geïoniseer deur die energie en die kompakte ster wat dit produseer. Een van die beste voorbeelde is die Krap-newel in die sterrebeeld Bul. Die supernova-voorval is in 1054 aangeteken en word SN 1054 genoem. Die kompakte ster wat ná die ontploffing ontstaan het, lê in die middel van die Krap-newel en is ’n neutronster.

Ander newels kan vorm as planetêre newels. Dit is die finale fase van ’n ster met ’n lae massa, soos die son. Sterre met ’n massa van 8–10 sonmassas verander in rooi reuse en verloor hul buitenste lae langsamerhand. Wanneer ’n ster genoeg materiaal verloor het, neem sy temperatuur toe en die ultraviolet-uitstraling kan die omringende newel wat ontstaan, ioniseer. Sulke newels bestaan uit sowat 97% waterstof en 3% helium.

Verskeie soorte newels word onderskei:




</doc>
<doc id="65584" url="https://af.wikipedia.org/wiki?curid=65584" title="Zoeloe-koninkryk">
Zoeloe-koninkryk

Die Zoeloe-koninkryk (Zoeloe: "Wene wa Zulu") is 'n voormalige land van die Zoeloes, wat tussen 1816 en 1897 in die noorde van die huidige Suid-Afrikaanse provinsie KwaZulu-Natal bestaan het.

Die koninkryk was deur die Tugelarivier in die suide en die Pongolarivier in die noorde begrens, in die weste was die Oranje-Vrystaat en in die ooste die Indiese Oseaan geleë.

Die koninkryk het omstreeks 1820 uit die Mthethwa-Konfederasie met die vereniging van die Zoeloestamme onder Shaka ontstaan. Nadat hulle in die Anglo-Zoeloe-oorlog van 1879 verslaan is, is die onafhanklikheid van die koninkryk beëindig.

In November 1884 het die Duitse reisiger August Einwald ten behoewe van die handelaar Adolf Lüderitz met koning Dinuzulu 'n verdrag gesluit, waarin die Duitse Keiserryk 'n territoriale aanspraak aan die St. Lucia-baai gekry het. Ná 'n vergoeding met die Britte is die Duitse aanspraak in Mei 1885 gekanselleer, nadat die Britte na 'n kontrak wat in 1843 met koning Phunga kaGumede gesluit is, verwys het.

In 1887 het die koninkryk 'n Britse protektoraat geword en in 1897 is die gebied as die Natalkolonie geannekseer.



</doc>
<doc id="65586" url="https://af.wikipedia.org/wiki?curid=65586" title="Koninkryk">
Koninkryk

'n Koninkryk kan na een van die volgende verwys:



</doc>
<doc id="65593" url="https://af.wikipedia.org/wiki?curid=65593" title="Ravenscroft-versameling">
Ravenscroft-versameling

Die Ravenscroft-versameling bestaan uit 'n groep foto's wat in die laaste dekades van die 19de en vroeg in die 20ste eeu in die Kaapkolonie (en latere Kaapprovinsie) geneem is. Hierdie kolleksie is van groot kultuur-historiese waarde en is ter insae in die Staatsargief in Roelandstraat in Kaapstad. Daar is foto's van dorpe en hul huise, winkels, fabrieke, strate en brûe en van plase, bergpasse en ander plekke van belang. Ook het hy foto's geneem van die politieke en sakeleiers van sy tyd, onder andere Jan Hendrik Hofmeyr (Onze Jan), goewerneur sir Bartle Frere en Cecil John Rhodes. 

Thomas Daniël Ravenscroft (Swellendam, 1 Mei 1851 – Hermanus, 24 Maart 1948) was in 1869 in diens by fotograaf William Moore in Kaapstad om die vak te leer. Aanvanklik het Ravenscroft 'n ateljee in Robertson, maar vanaf 1900 is hy in Rondebosch gevestig. In 1920 verhuis hy na Hermanus. In die 1880's kry hy die opdrag van die spoorweë van die Kaapkolonie om die dorpe wat hulle bedien te fotografeer. Die foto's is as poskaarte uitgegee en het ook die treinkompartemente versier. Ravenscroft het dikwels foto's vanaf 'n hoë punt geneem om die uitleg van 'n dorp duidelik uit te beeld. Hy het nie die kunstenaarsoog van sy vakgenoot Arthur Elliott gehad nie, maar die dokumentêre waarde van sy werk bly van uitsonderlike belang. 

Ander soortgelyke versamelings is die Gordon-versameling, Gribble-versameling, Duggan-Cronin-versameling, Sammy Marks-fotoversameling en die Elliott-versameling.


</doc>
<doc id="65595" url="https://af.wikipedia.org/wiki?curid=65595" title="Gribble-versameling">
Gribble-versameling

Die Gribble-versameling is 'n versameling van 29 000 foto's (waarvan 26 000 op glas negatiewe) wat 'n unieke kultuurhistoriese en visuele rekord van die Drakensteinvallei van die laat 19de eeu tot aan die einde van die Tweede Wêreldoorlog gee. Dit sluit in foto's van individue, families, troues en ook foto's van skoolgroepe en van sosiale en sportklubs hoofsaaklik van die Paarl en omgewing. Dit is 'n sosiale dokument van die mense wat in die vallei gewerk het. Voorbeelde is afbeeldings van vroue wat hul wasgoed doen in die Bergrivier, die bou van waens, die ontginning van graniet teen Paarlberg en die oes van die koring op die plase in die omgewing. Verder is daar foto's van die dorp se straatbeeld in die tyd sowel as van die omgewing. Die foto's bied ons vandag waardevolle inligting oor historiese geboue en hoe die Paarl deur die jare ontwikkel het.

Hierdie versameling sluit die werk in van drie geslagte Gribble-fotograwe sowel as die werk van die fotograwe Decker en Bell. James Gribble senior het in 1859 van Cornwall in Engeland na Suid-Afrika gekom en hom as fotograaf in Kaapstad gevestig. James Gribble junior (27 Januarie 1863 – 23 Januarie 1943) was 'n vakleerling by Samuel Bayliss Barnard voordat hy hom in 1882 as fotograaf in die Paarl gevestig het. Daardie tyd was die Paarl 'n vooruitstrewende dorp en Gribble word 'n vooraanstaande inwoner. Hy was onder andere 40 jaar sekretaris van die Paarlse Boerevereniging. In 1988 neem hy ook die besigheid van James F. Goch oor. In 1919 sluit Harold, die derde geslag van die Gribbles, by die ateljee aan.

Die versameling is onder beheer van die Drakenstein Heemkring. Soortgelyke kolleksies van illustrasies is die Gordon-versameling, Ravenscroft-versameling, Duggan-Cronin-versameling, Sammy Marks-fotoversameling en die Elliott-versameling.



</doc>
<doc id="65596" url="https://af.wikipedia.org/wiki?curid=65596" title="Bees">
Bees

'n Bees is 'n groot gedomestikeerde, gras-etende hoefdier. In algemene taalgebruik sluit beeste ook koeie, bulle, osse, verse en kalwers in.

Beeste word gewoonlik as vee aangehou vir hulle vleis (bees- en kalfsvleis), as suiweldiere vir melk en ander suiwelprodukte, en as werkdiere vir die sleep van karre, ploeë en dies meer (gewoonlik word osse hiervoor gebruik). Ander produkte sluit in leer en mis vir bemesting en biobrandstof.

In sommige lande, soos Indië en Nepal, word beeste as heilig geag. Afrika het omtrent 20 000 000 stuks beeste, waarvan baie op tradisionele wyse grootgemaak is. In tradisionele gemeenskappe word beeste soms as betaalmiddel gebruik en dui op die eienaar se rykdom en status in die samelewing.

Die wêreld se beesbevolking word op ongeveer 1.3 miljard geskat.

Die volgende tabel toon die beesbevolking in 2009 aan

Van die vroegste tye af was beeste as gevolg van hul melk- en vleisproduksie vir die mens van groot ekonomiese waarde. Beeste se velle word op groot skaal vir die vervaardiging van leerartikels gebruik en beesmis speel 'n belangrike rol in die bemesting van landbougrond. In sommige lande word beeste nog as trekdiere gebruik.

Beesrasse wat vir slagdoeleindes geteel word, word vleisrasse genoem. Hierdie beeste is gewoonlik swaar en lewer baie vleis. Die verskillende beesrasse wat vir slagdoeleindes in Suid-Afrika geteel word, is die Afrikanerbees, die Aberdeen-Angus, die Brahman, die Charolais, die Galloway, die Hereford, die Korthoring en die Sussex. 

Wat getalle betref, is die Afrikanerbees die belangrikste vleisras in die hele Suid-Afrika, en hierdie bees sal nog 'n aansienlike tyd die grondslag van die land se vleisbedryf vorm. Die Afrikaner word hoofsaaklik in die oostelike en westelike mieliestreke van die land gevind, maar ook in bergagtige streke van die Hoëveld en die sentrale en suidelike dele van die Vrystaat. 

Groot groepe word ook in die Bosveld en Griekwaland-Wes aangetref. Die Hereford word hoofsaaklik in die westelike mieliestreke van Suid-Afrika gevind en in mindere mate in die oostelike mieliestreke. In die Oos-Kaap en KwaZulu-Natal kom die Korthoring algemeen voor. Ander vleisrasse, soos die Aberdeen-Angus, Drakensberger en Bonsmara, word ook in verskeie gebiede in Suid-Afrika aangetref. Die Bonsmara is ontwikkel deur kruisteling van die Afrikaner, die Korthoring en die Hereford.

Beeste wat uitsluitlik vir die produksie van melk geteel word, is melkrasse. As gevolg van jarelange seleksie en kruisteling kan hierdie beeste meer melk produseer as wat nodig is om 'n kalf groot te maak. 'n Goeie melkkoei lewer in haar laktasieperiode, wat gewoonlik sowat tien maande lank is, gemiddeld 4 500 liter melk. Dit is egter nie ongewoon vir 'n koei om dubbel die hoeveelheid melk te lewer nie. 

Die melkrasse wat in Suid-Afrika voorkom, kom almal van Europa. Die bekendstes hiervan is die Jersey, die Fries, die Guernsey en die Ayrshire. Friese is die melkras wat die meeste in Suid-Afrika voorkom. Hulle lewer makliker as enige ander melkras tussen 9000 en 13 000 liter melk tydens 'n laktasieperiode. Omdat die Fries swaar en stewig gebou is, kan die ras ook vir slagdoeleindes gebruik word. 

Friese is kenmerkend swart en wit. Jerseybeeste kom van die Kanaal-eiland Jersey en is die tweede grootste melkras in Suid-Afrika. Hierdie bees se kleur kan wissel van goudbruin tot swart. Jerseys se melk is baie ryk en kan tussen 5 en 6 % bottervet bevat, in vergelyking met die gerniddelde 4 % bottervet by ander melkrasse. 

Beeste wat goeie slag- en melkresultate lewer, is bekend as dubbeldoelrasse. In Suid-Afrika word onder andere die Bruin Switser, die Rooi Poenskop, die Melkkorthoring, die Pinzgauer en die Simmentaler vir albei doeleindes geteel. Die Bruin Switser is uit Amerika en Switserland na Suid-Afrika ingevoer. 

In Switserland is hierdie dier as 'n driedubbeldoelras ontwikkel, naamlik vir melk-, vleis- en werkdoeleindes. Die Bruin Switser het 'n donker- of ligbruin kleur. Saam met die Bruin Switser vorm die Pinzgauer en die Sirnmentaler ŉ deel van die sogenaamde Hooglandrasse, wat in Suid-Afrika baie gewildheid geniet. Daar is eers in die afgelope dekade baie aandag aan die teling van Pinzgauers in Suid-Afrika gegee, omdat daar gevind is dat hierdie ras uiters aanpasbaar is by die land se klimaatstoestande.

Die bestuur van 'n beesplaas, veral 'n plaas met melkbeeste, is 'n hoogs gespesialiseerde taak. Melkkoeie is sensitiewe diere wat nie hul beste sal lewer as hulle nie reg gehanteer en versorg word nie.

Daar is verskeie vorme van beesstalle, maar die basiese vorm is 'n langwerpige gebou met sementvloere wat maklik skoongehou kan word. Die gebou moet goed verlig en glad nie bedompig wees nie. Koeie leer baie vinnig hul eie individuele stalle in die gebou ken, en sal self na die regte stal gaan wanneer hulle ingebring word om gemelk te word. Koeie word nie op alle Suid-Afrikaanse plase in stalle gehuisves nie omdat die klimaat so warm is.

Een van die noodsaaklikste voedingstowwe van die mens is melk. Hierdie vloeistof bevat al die noodsaaklikste voedingstowwe wat die mens nodig het om gesond te bly. Koeie word gewoonlik twee maal per dag gemelk - soggens vroeg en saans. Koeie moet onder uiters higiëniese toestande gemelk word om die melk skoon en gesond te hou, maar ook om die verspreiding van siektes te verhoed. Koeie se uiers word deeglik gewas voordat hulle gemelk word. 

Alle melkapparaat word ook gewas en daarna gesteriliseer, ook met die oog daarop om die verspreiding van siektes te verhoed. Koeie kan met die hand of met melkmasjiene gemelk word. Op groot melkplase word die koeie gewoonlik met masjiene gemelk. Sodra die koeie gemelk is, word die melk van die stal na die melkery gebring, waar dit deur 'n melkdoek oor 'n verkoeler gegooi word. Koeie se melkproduksie kan baie verskil - van sowat 2 250 liter tot 13 500 liter per jaar.

'n Koei moet goed gevoer word om te sorg dat haar melkproduksie nie afneem nie, of in die geval van vleisrasse, om toe te sien dat die dier se gewig konstant bly. Die sukses van 'n beesboerdery hang af van die manier waarop die boer sy beeste voer en versorg. Minderwaardige vee moenie duur rantsoene kry nie, en goed geteelde beeste moet vanselfsprekend nie minderwaardige voer kry nie. Die belangrikste voedingstowwe wat in die rantsoene van beeste teenwoordig moet wees, is koolhidrate, proteïene, vitamiene en minerale. 

Graansoorte soos mielies, sorghum, hawer, rog en gars maak meer as 50 % van die bees se rantsoene uit en is ryk aan koolhidrate. Hierdie graansoorte is 'n baie belangrike deel van beesvoeding en is 'n goeie bron van energie. Proteïenvoedsel vir beeste word verkry van vleis-, vis-, en karkasmeet, grondboon-, sonneblom- en sojaboonkoek, ens. Die gehalte van die beeste se proteïenvoedsel is van minder belang as wat dit byvoorbeeld by enkelmaagdiere sou gewees het. Vanweë die bees se vierdelige maag kan alle aminosure opgeneem word. 

Die belangrikste mineraalelemente in beeste se rantsoene is fosfor, kalsium, natrium, yster, chloor, koper en kobalt. Van hierdie mineraalelemente word by die diere se kragvoer gevoeg. As beeste se basiese voersoorte (minerale is hierby ingesluit) en die proteïenvoersoorte met mekaar in bepaalde verhoudings gemeng word, kan kragvoere met 'n spesifieke proteïeninhoud berei word.




</doc>
<doc id="65597" url="https://af.wikipedia.org/wiki?curid=65597" title="Elliott-versameling">
Elliott-versameling

Die Elliott-versameling bestaan uit foto's wat in die periode tussen 1900 en 1938 hoofsaaklik in die Kaapse skiereiland en Boland geneem is. Daar is foto's van straattonele, Kaaps-Hollandse huise, plaasopstalle, slaweklokke, werfmure, kerke, watermeulens, meubels, porselein, silwerware, landskappe en historiese gebeurtenisse. Hierdie foto's word onder die waardevolste fotoversamelings in die wêreld gereken en is vir die publiek te besigtig by die argief in Roelandstraat, Kaapstad en by sekere ander staatsargiewe.

Arthur Elliott (Boston, VSA 1870 – Kaapstad, 20 Nov. 1938) kom in 1880 in Suid-Afrika aan. Vroeg in 1900 vlug hy weens die Tweede Vryheidsoorlog na Kaapstad. Bloot per toeval maak hy kennis met die fotografie wat sy lewenstaak sou word. Sy oudste foto's is van Boere-krygsgevangenes in Groenpunt. Hy spesialiseer in foto's wat die land se verlede illustreer. Ook maak hy foto's van skilderye, etse en tekeninge in privaat besit. Verder versamel hy negatiewe van mense wat vroeër foto's geneem het.

Vir meer as 30 jaar is hierdie vrygesel 'n vryskutfotograaf met 'n eenvoudige ateljee by Langstraat 134. 'n Gedenkplaat is daar aangebring. In sy loopbaan hou hy vyf uitstallings en maak 'n bestaan uit die verkoop van afdrukke van sy werk.

Elliott het sy versameling swak georden. Selfs het hy nie altyd gemeld waar en wanneer die foto geneem is nie. Nogtans is hierdie unieke versameling foto's van groot kultuur-historiese en argitektoniese waarde vir die mense van Suid-Afrika. Sy hele versameling van 10 000 negatiewe (meesal op glas) is nou deeglik geklassifiseer en geïndekseer en tot nasionale gedenkwaardigheid verklaar.

Ander soortgelyke versamelings is die Gordon-versameling, Gribble-versameling, Ravenscroft-versameling, Duggan-Cronin-versameling, die Sammy Marks-fotoversameling en die Morrison-versameling.



</doc>
<doc id="65599" url="https://af.wikipedia.org/wiki?curid=65599" title="Amaliënstein">
Amaliënstein

Amaliënstein in die Klein Karoo lê aan die R62, 21 km oos van Ladismith in die rigting van Calitzdorp. Die dorpie lê by die suidelike ingang van die Seweweekspoort en direk oos van Zoar.

Amaliënstein is in 1853 op die plaas Elandsfontein gestig as 'n sendingstasie van die Berlynse Sendinggenootskap. Dit is vernoem na Frau Amalia von Stein, 'n groot weldoener van hierdie sendinggenootskap. Die kerk met sy rietdak dateer uit die stigtingsjare en is die fokuspunt in die dorpsuitleg. Dit lê aan die bopunt van die hoofstraat. 'n Suiwer Lutheraanse leer is hier verkondig met geskrifte in Duits, Latyn, Grieks en Hebreeus, maar nie in Nederlands nie. Dit het samewerking op godsdienstige gebied met Zoar belemmer. Nogtans was sendelinge van hier dikwels in Zoar behulpsaam. Die geskiedenis van Amaliënstein is nou verweef met die van sy ouer en groter buurman Zoar.

'n Tipiese kenmerk van die Duitse sendingpogings was die aandag wat aan arbeid en selfonderhoud gegee is. Hier het die sendelinge hul volgelinge leer boer. Eerw. A. Schmidt was 'n baie suksesvolle Landwirt (sendeling-boer). Vrugte is onder besproeiing verbou en Schmidt het 'n goue medalje vir sy droë vrugte by 'n internasionale tentoonstelling in Londen gewen.

Omdat die grond van hierdie sendingstasie die eiendom van die genootskap was, kon hulle dit van die hand sit. Na die Eerste Wêreldoorlog is die plaas verkoop aan J.H. Hofmeyr en D.R. Roux. Teenswoordig is dit 'n florerende plaasgemeenskap met 'n sterk kerktradisie. Met die sensus van 1891 in die Kaapkolonie was hier 'n 1 000 inwoners. Tans staan die getal op ongeveer 1 500.




</doc>
<doc id="65601" url="https://af.wikipedia.org/wiki?curid=65601" title="Elandsvlei">
Elandsvlei

Die gehuggie Elandsvlei in die Noord-Kaap lê effens wes van die Ceres-Karoo-pad, 154 km noord van Ceres, 116 km suid van Calvinia, effens noord van die Papkuilsnekpas en net wes van die Tankwa Karoo Nasionale Park. Hierdie R355-roete word beskou as die langste grondpad tussen twee dorpe in die land. Die bergagtige omgewing met die Doringrivier en die Tra-tra-rivier is baie gewild onder 4x4-entoesiaste en van die plaashuise is tot gastehuise omskep. Wupperthal in die Sederberge is met die Tra-tra langs slegs 40 km vanaf Elandsvlei.

Tot die Ceres-Karoo-pad gebou is, het die ou posroete van en na die Biedouwvallei hier verbygeloop. In 1812 het die Hough-familie die eerste huise hier gebou. Daar is nou nog 3 huise op Elandsvlei oor, maar fondamente wys op 'n groter vestiging vroeër. In hierdie droë dele was dit meermale die gebruik om op plekke waar water wel beskikbaar was, en ook om steun en geselskap in hierdie afgeleë dele aan mekaar te verskaf, die plaaswerwe saam te groepeer. Kultuur-historici beskou hierdie gehug as 'n opelugmuseum van Kaapse volksboukunde.

Ander voorbeelde van hierdie soort vestigings is die gehugte Matjesfontein en Lokenburg, beide suid van Nieuwoudtville. Soms het sulke nedersettings ontwikkel tot dorpies, soos die geval was met Leipoldtville in die Sandveld en in sekere mate ook met Hoeko en Schoemanshoek, beide in die Klein Karoo.



</doc>
<doc id="65607" url="https://af.wikipedia.org/wiki?curid=65607" title="Kompakte ster">
Kompakte ster

’n Kompakte ster of soms kompakte voorwerp verwys na witdwerge, neutronsterre of swartkolke wat ontstaan wanneer ’n ster die einde van sy leeftyd bereik het. Dit is dus die eindpunt van die sterevolusie en word dikwels steroorblyfsels genoem.

Die vorm van ’n kompakte ster hang hoofsaaklik af van die massa van die ster toe dit gevorm het. Die term word dikwels gebruik wanneer die presiese aard van die ster onbekend is. ’n Kompakte ster wat nie ’n swartkolk geword het nie, kan ook ’n "ontaarde ster" genoem word.

Nadat ’n medium hoofreeksster al sy waterstof en helium verbrand het, sal dit uitsit en ’n rooireus word. As die rooi reus se massa nie groot genoeg is om die temperatuur op te wek waarteen koolstof verbrand word nie, sal ’n onaktiewe massa van koolstof en suurstof in die middel van die ster opbou. 

Nadat die ster sy buitenste lae weggestoot het om ’n planetêre newel te vorm, sal net die kern oorbly. Dit is die steroorblyfsel wat ’n witdwerg vorm. Daarom bestaan witdwerge hoofsaaklik uit koolstof en suurstof.

As die aanvanklike massa van die ster tussen 8 en 10,5 sonmassas is, sal die kerntemperatuur hoog genoeg wees om koolstof te verbrand, maar nie neon nie; in so ’n geval kan ’n witdwerg gevorm word wat uit suurstof, neon en magnesium bestaan.

Die elemente in ’n witdwerg ondergaan nie meer fusiereaksies nie. Die ster het dus geen bron van energie nie en sal mettertyd afkoel. Eindelik sal dit nie veel hitte of lig uitstraal nie en ’n swartdwerg word. Dit neem egter langer as die geskatte 13,8 miljard jaar wat die heelal oud is, en daarom bestaan daar nog geen swartdwerge nie.

Sterre met ’n baie groot massa ontwikkel in superreusesterre. Weens hul groot massa is hul leeftyd baie kort – tussen ’n paar honderdduisend en sowat 30 miljoen jaar. Anders as laasgenoemde sterre, kan hulle elemente swaarder as helium verbrand. Hulle stoot dus nie hul buitenste lae weg as die helium op is nie en verloor nie genoeg massa om ’n witdwerg te word nie.

Wanneer die helium in die kern opgebruik is, krimp dit totdat die temperatuur en druk groot genoeg is dat koolstof-fusie kan plaasvind. Daarna vind die fusie van neon, suurstof en silikon plaas. Naby die einde van die ster se leeftyd word fusie voortgesit in ’n reeks lae (soos in ’n ui) in die ster. In elke laag vind die samesmelting van ’n ander element plaas – die buitenste laag is waterstof, gevolg deur helium ens.

Die laaste fase word bereik wanneer die ster yster in sy kern begin vervaardig. Aangesien ysterkerns ’n sterker binding het as enige ligter kerns, sal enige fusie verder as yster geen energie vrystel nie; inteendeel, die proses sal energie gebruik. Ysterkernfusie kan dus nie in sterre plaasvind nie. Die fusie van ligter elemente duur voort totdat die ysterkern so groot is dat dit nie meer sy eie massa kan dra nie en eindelik instort. Die skok van die skielike instorting veroorsaak dat die res van die ster ontplof in ’n supernova. Supernovas is so helder dat hulle vir ’n kort rukkie helderder kan wees as die hele sterrestelsel waarin die ster lê.

Die grootste deel van die ster word weggeblaas deur die ontploffing, en newels soos die Krap-newel word gevorm. Dit wat van die ster oorbly, sal ’n neutronster word of, in die geval van die grootste sterre (groot genoeg dat die steroorblyfsel ’n massa van rofweg 4 M het), ’n swartkolk.



</doc>
<doc id="65608" url="https://af.wikipedia.org/wiki?curid=65608" title="Suiwelproduk">
Suiwelproduk

Suiwelprodukte is voedsel wat van die melk van soogdiere vervaardig word. Voorbeelde van suiwel sluit in, kaas, botter, roomys, jogurt, karringmelk, kondensmelk, poeiermelk, ens. 

Suiwelprodukte is gewoonlik hoë energie-verskaffende voedselprodukte. Dit word meestal van bees- en bokmelk gemaak, maar kan ook van die melk van ander soogdiere afkomstig wees. Suiwelprodukte word algemeen in Europese, Midde-Oosterse en Indiese geregte aangetref, terwyl dit amper onbekend in geregte van Oos-Asië is.

Onder suiwelprodukte word verstaan alle produkte wat uit melk vervaardig word, met inbegrip van varsmelk, room, kaas en botter. Die produksie van melk word in Suid-Afrika gewoonlik in 3 kategorieë verdeel: die produksie vir die verbruikersmark van varsmelk wat in die vorm van melk en room verkoop word; die produksie van bottervet of room, waarvan bolter en 'n aantal neweprodukte gemaak word; en die lewering van sogenaamde nywerheidsmelk, wat vir die vervaardiging van verskillende produkte gebruik kan word, byvoorbeeld bottervet, kaas, gekondenseerde melk, melkpoeier, ensovoorts. 

Uit 'n boerderyoogpunt gesien, verg varsmelkproduksie die grootste noukeurigheid, maar is dit ook die winsgewendste. Die vier gewildste melkbeesrasse in Suid-Afrika is die Fries, die Jersey, die Guernsey en die Ayrshire.

Melk het deur die eeue 'n belangrike rol in die voeding van die mens gespeel en word amper as onmisbaar beskou; trouens, die Bybel praat van Kanaän as die "land van melk en heuning” en wil daarmee te kenne gee dat dit 'n vrugbare land met vol op voedsel is. Suiwelprodukte is die versamelnaam vir melk en alle produkte wat van melk vervaardig word, waarvan kaas, botter, melkpoeier en gekondenseerde melk die belangrikste is. 

Kaas word van stremsel gemaak wat verkry word deur die stolling van die melkproteïen kaseïen. Aanvanklik is slegs volmelk (onafgeroomde melk) gebruik, maar vandag word ook afgeroomde melk gebruik. Botter word gemaak deur die melk van die room te skei en laasgenoemde te karring. Melk het soveel voortreflike eienskappe dat dit eintlik as 'n volledige voedsel beskou kan word. Wat dit so uniek maak, is die feit dat die melkkoei plantaardige voeding wat vir die mens waardeloos is, benut en omsit in voedsel vir die mens. 

Hoewel die proses baie eenvoudig klink, moet 'n melkboer talle dinge in ag neem: die verbetering van die produksievermoë van koeie deur teling, 'n gebalanseerde dieet vir die diere, die gesondheid van die koeie (siektes van koeie kan aan die mens oorgedra word) en die handhawing van die uiterste higiëne en sorgsaamheid by die melkproses. 

Die proses van pasteurisasie, wat in 1868 deur die Franse wetenskaplike Louis Pasteur ontwikkel is, was 'n belangrike mylpaal. Die proses behels die verhitting van die melk tot 'n hoe temperatuur en dan die vinnige afkoeling daarvan; so word bakterieë gedood en bly die melk langer vars. Na die ontdekking is fabrieke vir pasteurisasie oral ter wêreld opgerig. 'n Besondere ontwikkeling van die jongste tyd was die bekendstelling van 'n produk wat vir minstens 3 maande sonder verkoeling gehou kan word. 

Die raklewe was nie soseer uniek nie, maar wel die proses, bekend as ultrahoëtemperatuurpasteurisasie (UHT), wat doeltreffende pasteurisasie met behoud van die smaak verseker. Hoewel melk aanvanklik net gebruik is om botter en kaas op betreklik klein skaal van te maak, is daar in die 19e eeu met die industriële verwerking van melk begin. In byvoorbeeld Nederland is die eerste suiwelfabriek in 1871 opgerig. Vandag word daar benewens kaas en botter ook joghurt, via, room, melkpoeier, gekondenseerde melk en roomys op groot skaal gemaak en die mark brei steeds uit. 

In talle lande word bolter en kaas nog deur die boer self gemaak, hoewel die gebruik geleidelik aan die uitsterf is. In 1975 is in Nederland byvoorbeeld 75 000 ton kaas deur boere gemaak teenoor die 368 000 ton deur fabrieke. Melkproduksie is hoofsaaklik in die Westerse lande gekonsentreer (Wes-Europa, Noord-Amerika, Australië en Nieu-Seeland, en in Oos-Europa). Lande soos Japan, Indië, China en Sentraal-Amerika is vanweë die klimaat nie baie geskik vir melkboerdery nie en moet suiwelprodukte invoer. 

In alle lande is die koöperatiewe nywerheid sterk en in Nieu-Seeland word alle melk koöperatief verwerk. In die VSA word die mark deur enkele groot ondernemings beheer, byvoorbeeld Kraft, Carnation en Foremost, wat ook dogtersmaatskappye in Europa, Afrika, Asië en Suid-Amerika het. Die internasionale maatskappy met die grootste suiwelbelange is waarskynlik die Switserse onderneming Nestlé. Wat Suid-Afrika betref, was daar waarskynlik al teen 1656 melkboere aan die Kaap. 

Dit is bekend dat Jan van Riebeeck koeie uit Holland laat kom het, en teen 1754 is bolter na Indië uitgevoer. Soos in die buiteland is die bereiding van suiwelprodukte slegs deur boere beoefen, en die eerste botterfabriek is eers in omstreeks 1891 by Daggaboersnek opgerig. Melk word deesdae feitlik uitsluitend deur groot ondernemings, waarvan NCD (National Co-operative Dairies) die oudste geregistreerde koöperatiewe maatskappy is, versprei. 

Melkprodusente word in 3 kategorieë verdeel, naamlik die wat varsmelk vir die verbruikersmark in die vorm van melk of vars room lewer, produsente wat bottervet of room produseer, en die verskaffers van nywerheidsmelk vir die vervaardiging van veral kaas, gekondenseerde en poeiermelk. Van die melk wat jaarliks in Suid-Afrika geproduseer word, word ongeveer 9 % vir volroommelkpoeier, 22 % vir algemene kaas, 3 % vir eksotiese kaas en 19 % vir fabrieksbotter gebruik. 

Wet 35 van 1930 het voorsiening gemaak vir die instelling van die Raad van Beheer op die Suiwelnywerheid. Die Raad is in 1939 opnuut saamgestel en het onder meer die bevoegdheid ontvang om pryse van suiwelprodukte onder sy beheer vas te stel en die bemarking van alle fabrieksbotter, cheddar- en goudakaas te beheer. In Suid-Afrika bestee die verbruikersmark jaarliks meer as R300 miljoen aan suiwelprodukte, en die suiwelbedryf kan tereg as een van die belangrikste landboubedrywe beskou word.

Koeie word gewoonlik 2 keer per dag gemelk, vroeg soggens en in die laat namiddag. Na die Tweede Wêreldoorlog het die melkproses geweldig verander. Hoewel koeie teenswoordig nog met die hand gemelk word, is daar 'n toenemende tendens om oor te skakel na melkmasjiene, wat natuurlik baie voordele inhou. Ook die stal soos dit deur die jare bekend was, het ŉ groot gedaantewisseling ondergaan; daar word deesdae trouens dikwels van 'n melkportaal gepraat. 

Voordat daar gemelk word, word die uiers van die koeie gewas en getoets vir mastitis ('n ontsteking van 'n koei se uier). 'n Melkmasjien bestaan hoofsaaklik uit 'n vakuumpomp, 'n klopper en 'n reeks speenkelkies wat met rubber uitgevoer is. Hierdie kelkies word oor die spene vasgeklamp en deur die werking van die vakuumpomp word die melk uit die spene gesuig. Reëlmatige bewegings wat die drukking op die speen verlig en terselfdertyd die bloedsirkulasie stimuleer, word met behulp van die klopper uitgevoer. 

Die melk word dan na 'n groot tenk gevoer en later deur koeltenkvragmotors na die fabriek gebring. By die fabriek word die melk getoets. Die vetgehalte wissel gewoonlik tussen 3,7 en 4,3%. Afgeroomde melk bevat presies dieselfde voedingstowwe en minerale as volmelk, maar nie die vet nie. Die melk word vervolgens in 'n koeltenk gepomp, waarin die temperatuur tot 4 °C verlaag word. Alle pompe en tenks word ter wille van higiëne van geïsoleerde vlekvry staal gemaak. 

Die melk word voortdurend geroer om te voorkom dat die room bo versamel, en na ongeveer 18 uur word dit getoets vir die hoeveelheid bottervet. Dan word dit na die pasteuriseerder gepomp. Melk hoef egter nie eers verkoel te word nie, maar kan dadelik gepasteuriseer word. By pasteurisering word die melk vir ongeveer 20 sekondes tot 72 °C verhit en daarna vinnig afgekoel tot 4 °C. Hierna word die melk in groot tenks gepomp, waar dit vir ongeveer 5 uur bly. 

Van hierdie ten ks af is daar pype na die verskillende uitlaatplekke, byvoorbeeld vir glasbottels, kanne, kartonne of plastiekhouers. Bottels word vooraf noukeurig nagegaan en deeglik gewas in 'n masjien, wat daagliks tussen 55 000 en 65 000 bottels kan was. Die bottels word dan elektronies gekeur en ten slotte met melk gevul, verseel en in kratte gepak. Min of meer dieselfde prosedure word by die vul van kanne vir hospitale, karton- en plastiekhouers gevolg. 

In sommige fabrieke word melk berei deur die melk aansienlik hoër te verhit sodat dit langer kan hou. Selfs dan is die melk nog nie vry van bakterieë wat bederf veroorsaak nie; gesteriliseerde melk, daarenteen, word tot tussen 130 en 140 °C verhit, waarna dit verpak en verseel word. Die houers word dan nogmaals verhit. Gesteriliseerde melk kan vir bykans 'n onbepaalde tyd hou mits die houer nie oopgemaak word nie; die nadeel is egter dat die smaak verander en die melk verkleur. 

Sterilisasie vernietig ook 'n deel van die vitamiene wat nie teen die hoe temperatuur bestand is nie. By die nuwe UHT-metode word die melk nie vir 'n tweede keer verhit nie maar direk in kartonne wat met aluminiumfoelie uitgevoer is, verpak. Melkpoeier is vir die eerste maal in ongeveer 1855 in Engeland gemaak, maar is eers so jaar later op groot skaal vervaardig. Vandag word poeiermelk gemaak deur dit eers te konsentreer en dan deur fyn gaatjies op 'n warm silinder te spuit, waar dit feitlik onmiddellik droog word. 

Poeiermelk is as gewone of afgeroomde melk beskikbaar. Net soos in die geval van melk bevat afgeroomde poeiermelk al die proteïene en minerale van gewone volmelkpoeier, maar het net die helfte van die kaloriewaarde omdat die vette verwyder is. Dit bevat ook nie vitamiene A, D, E en Knie. Afgeroomde melkpoeier word vir onder meer veevoer gebruik en ook na die tropiese gebiede uitgevoer in die stryd teen wan- of ondervoeding. Melkpoeier word in papiersakke, plastiek, aluminiumfoelie of blikke verpak en kan lank bewaar word. 

Die proses om melk te kondenseer is in 1850 deur die Fransman De Leinac uitgevind, maar die metode wat vandag die meeste gebruik word, is in 1856 deur Gail Borden in die VSA gepatenteer. Wanneer melk, met of sonder die toevoeging van suiker, ingedamp word, ontstaan gekondenseerde melk. Onversoete gekondenseerde melk word gesteriliseer nadat dit geblik is en kan vir 'n haas onbepaalde tyd bewaar word. Versoete gekondenseerde melk word nie gesteriliseer nie omdat die hoë suikerkonsentraat bederf voorkom. 

Die grootste produseerders van gekondenseerde melk is Nederland, Denemarke en die VSA. Wat room betref, word tussen slag room met 'n vetgehalte van minstens 35 %, koffieroom met ŉ vetgehalte van 20 % en halfroom met 'n vetgehalte van 10 % onderskei. As gevolg van die hoe vetgehalte kan slag room maklik styfgeklits word. Wanneer melksuurbakterieë by room gevoeg word, ontstaan suurroom, wat 'n vetgehalte van 20 % het. By die vervaardiging van bolter bly die karringmelk oor, maar dit kan ook berei word deur melksuurbakterieë by afgeroomde melk te voeg. Hierdie tipe karringmelk is egter minder smaaklik as die oorspronklike (natuurlike) produk. 

Joghurt is oorspronklik ŉ Bulgaarse produk wat uit bokmelk wat versuur is, vervaardig is. Teenswoordig word joghurt gemaak deur spesiale bakterieë by melk te voeg en dit dan te verhit tot 40 °C. Joghurt, wat 'n maklik verteerbare en gesonde voedsel is, is deesdae baie gewild. Daar word soms vrugte of geursel, soos sjokolade, bygevoeg. Melkjoghurt word van gepasteuriseerde volmelk gemaak, maar 'n ander joghurt kan van afgeroomde melk gemaak word. 

Bulgaarse joghurt word deesdae van volmelk gemaak waarvan twee derdes ingedamp is of waarby melkpoeier gevoeg word. Hierdie tipe joghurt word ryp in die verpakking. Roomys is 'n gewilde suiwelproduk en is 'n mengsel van botter, room, weipoeier, suiker, geursel en kleurstof. Soos ander suiwelprodukte is roomys voedsaam en ryk. Suiker word nie alleen vir die smaak bygevoeg nie. maar ook om die vriespunt te verlaag. Ander melkprodukte is sjokolademelk. 

Dit word vervaardig van melk of melkpoeier, kakao, suiker en 'n klein hoeveelheid bindmiddel. Ook hier verskil die vetgehalte, want of volmelk, of afgeroomde melk kan gebruik word. Onder ander bekende melkprodukte tel vla (wat soms in verskillende geure beskikbaar is), babakos en dieetprodukte.

Die kuns om kaas te maak het waarskynlik in Asië ontstaan en van daar na Europa versprei. Reeds gedurende die Middeleeue is spesiale soorte kaas, soos Gorgonzola in die Po-vallei in Italië en Roquefort in Frankryk, gemaak. In Nederland en België word uitsluitend koeimelk vir kaas gebruik, terwyl in Oos- en Suid-Europa ook skaap- en bokmelk, en in Asië selfs buffelmelk, gebruik word. Aanvanklik is kaas slegs op plase gemaak en deur die boer mark toe geneem. 

In die 19e eeu het klein fabrieke egter ontstaan wat melk van plase in die omgewing verkry en kaas op groter skaal gemaak het. As gevolg van meganisering, beter vervoermiddele en 'n groter aanbod van melk het hierdie klein bedrywe tot die groot fabrieke van vandag gegroei. Afhangende van die kaassoort word die gehalte van die melk by die fabriek getoets en gepasteuriseer (dit word tot 'n hitte van 72 °C verhit en na ongeveer 16 sekondes baie vinnig afgekoel). 

Die afgekoelde melk word dan in groot kuipe van vlekvry staal gepomp. Suurselle, bekend as melksuurbakterieë, word by die melk gevoeg en goed ingeroer. Die suursel help om die melk vinnig ryp te maak. Stremsel, ŉ ekstrak van die ensiem rennien wat in die mae van jong soogdiere voorkom. word bygevoeg sodat die skil kan vorm. Na ongeveer 30 minute is die skil hard en dik genoeg om gesny te word. Die skil word vervolgens in klein blokkies gesny, verwarm en aanhoudend geroer, sodat die wei ('n waterige vloeistof) afgeskei en die regte tekstuur verkry word. 

Die wei word dan afgetap. In die geval van cheddarkaas word die afgeskeide skifgedeeltes op 'n mat uitgesprei en in blokke gesny wat op mekaar gepak en gereeld omgedraai word, 'n proses wat as cheddarisering bekend staan. Die stukkies word omgedraai totdat dit groot blokke vorm, sout word dan bygevoeg en die skif word gemaal sodat die sout deeglik gemeng kan word. Daarna word die kaas in 'n kaasdoek toegedraai en weer gepars. 

Soms word die kaas eers in die stadium vir 'n dag of langer in 'n pekelbad gelaat. Die kaas is dan gereed om na 'n droogkamer geneem te word, waar dit verouder en ryp word. Op grond van die duur van die rypmaking word onderskei tussen jong kaas (ongeveer 3 weke oud), jong beleë kaas (ongeveer 2 maande oud), beleë kaas (ongeveer 4 maande oud) en ou kaas, wat 10 maande of langer rypgemaak word. Beleë cheddar word vir ongeveer 6 maande in die droogkamer gehou, terwyl Stilton en Parmesaan vir tot 2 jaar en langer rypgemaak word. 

Sekere soorte sagte kaas, soos roomkaas, word glad nie rypgemaak nie. In die geval van goudakaas word water in die vate gegooi nadat die skil gesny is, sodat die suiker uitgewas kan word. Na die aftappingsproses word die skif in vorms gepak wat met lap uitgevoer is, en dan ŉ paar uur lank gepars. Nadat die kaas in 'n pekelbad gesout is. word dit in warm rooi waks gedoop, wat dit die bekende omhulsel gee en voorkom dat die kaas droog word. Kaas word in 3 hoofgroepe ingedeel: hard, half-hard en sag. 

Harde kaas, soos cheddar of Parmesaan, het 'n betreklik lae voginhoud, terwyl halfharde kaas, soos Roquefort, 'n effens hoër voginhoud het maar ook makliker bederfbaar is. Brie en Camembert is voorbeelde van sagte kaassoorte. Geprosesseerde kaas (proseskaas) word vervaardig deur 2 of meer soorte kaas, of hoeveelhede van dieselfde soort kaas wat in verskillende stadia van rypheid verkeer, te meng. Die gemengde kaas word saam met ŉ emulsifiseermiddel verhit en die eindproduk is 'n ligte kaas met ŉ aangename smaak en verbeterde eienskappe, veral ten opsigte van houbaarheid. 

Daar is letterlik honderde verskillende soorte kaas in die wêreld - in Frankryk alleen is daar ongeveer 400 verskillende soorte. Baie kaasname is oorgeneem van die plek waar die kaas vir die eerste keer gemaak is, byvoorbeeld Edam in Holland, Emmenthal in Switserland en Parma in Italië (Parmesaan). Roquefort, 'n Franse kaas, word nog steeds in grotte naby die dorpie rypgemaak soos wat aanvanklik die geval was. Ander bekende soorte is Gruyére, Stilton, Camembert en Gorgonzola. 

Cheddar is reeds in die 16e eeu in Engeland gemaak en 70 % van alle kaas wat vandag in die VSA gemaak word, is cheddarkaas. Spesiale soorte kaas is onder meer dieetkaas wat min vette bevat, smeerkaas en kaaspoeier, wat verkry word deur kaas te droog en te maal. In Suid-Afrika word kaas sedert die tyd van Jan van Riebeeck gemaak. Die eerste kaasfabrieke was hoofsaaklik in die Oos-Vrystaat, Natal en Griekwaland-Wes geleë. Vandag is daar groot fabrieke in Bonnievale, Cookhouse (Kookhuis), Wesselsbron, Oudtshoorn, Reivilo, Bosrand, Cedarville, Slabberts, Veertienstrome en Klerksdorp. 

Soorte kaas wat in Suid-Afrika gemaak word, is onder meer cheddar, gouda, Drakensberg, Camembert, roomkaas en geprosesseerde kaas. Een van die grootste en interessantste kase wat nog in Suid-Afrika gemaak is, is deur die fabriek op Cedarville vervaardig. Die kaas het byna 'n ton geweeg en is in 1949 vir die Rykstentoonstelling in Brittanje gemaak. Kaas is 'n gekonsentreerde en relatief goedkoop bron van proteïene en vette, dit is ryk aan vitamiene en kalsium, en is besondervoedsaam.

Botter is waarskynlik reeds 2 000 jaar v.C. gemaak. In die VSA is die eerste groot botterfabriek in 1871 opgerig, maar selfs toe is die melk nog 24 uur gelaat en die room dan afgeskep. Eers in 1877 is die eerste sentrifugale roomafskeier ontwerp en daarna het 'n Sweedse ingenieur, dr. Laval, die eerste roomafskeier wat deurlopend werk, ontwerp. Melk met 'n vetgehalte van 3,5 tot 4.5 % word vir die vervaardiging van botter gebruik. 

In die fabriek word die melk van die room geskei, en die room word dan geweeg en gegradeer: eerstegraadroom word vir keurbotter gebruik, tweedegraadroom vir tafelbotter en derdegraadroom vir huishoudelike botter. Die room word dan gepasteuriseer en oornag in groot vlekvrystaalhouers gehou, waar die vetbolletjies kristalliseer. Melksuurbakterieë word bygevoeg, wat die groei van ongewenste bakterieë belemmer en ŉ goeie geur en smaak aan die botter verleen. Na ongeveer 20 uur word die room in 'n masjien gepomp waar dit gekarring word totdat die bolter van die karringmelk geskei word. Die karringmelk word berei om suur te word en word dan verkoop. 

Die bottermassa wat agterbly, word 2 of 3 keer gewas, waardeur die laaste bietjie karringmelk verwyder word. Sout word dan bygevoeg, wat terselfdertyd as preserveermiddel dien. Hierna word die botter meganies verpak en onder vriespunt geberg; so kan dit tot 'n jaar lank bewaar word. In die buiteland word sogenaamde boere- of plaasbotter veral in België nog van ongepasteuriseerde melk gemaak. Plaasbotter word gewoonlik gesout, wat nie altyd die geval met fabrieksbotter is nie. 

In Suid-Afrika en ander warm lande is gesoute botter egter baie gewild. In Nederland word verskillende soorte botter gemaak na gelang van die voer wat die koeie eet: grasbotter in die somermaande en hooibotter, wat witter en harder as eersgenoemde is, in die winter. Van 1971 af was daar 'n daling in botterverbruik in verskeie lande, soos Suid-Afrika en Nederland, as gevolg van talle faktore, onder meer die opvatting dat botter ongesond sou wees en die prysverskil tussen botter en geelmargarien. 

Die belangrikste botterproduserende lande is die VSA, die Bondsrepubliek Duitsland, Frankryk, Nieu-Seeland, Australië, Denemarke en Kanada. Reeds voor die koms van Jan van Riebeeck het die inboorlinge aan die Kaap geweet hoe om botter te maak deur die melk in leersakke te skud. Die eerste botterfabriek hier te lande is in 1890 naby Cradock opgerig en vandag is daar fabrieke in Vryburg, Bethlehem, Bloemfontein, Queenstown, Mafikeng, Senekal, Bloemhof, Frankfort, Kimberley, Kaapstad en Johannesburg. 

Botter is ryk aan vitamiene, onder meer vitamien D, wat belangrik vir die ontwikkeling van sterk bene en tande is. Die produksie van botter word hier egter deur oorskotte gekenmerk, en dit is nie altyd maklik om afsetgebiede vir oorskotte te kry nie. 'n Deel van die oortollige produkte word vir voedselhulp gebruik, maar selfs dit word belemmer deur byvoorbeeld verspreidingsprobleme. Die behoefte aan en verbruik van suiwelprodukte sal onvermydelik in die toekoms styg as gevolg van die bevolkingsgroei. 

Streke wat vir melkproduksie geskik is, is reeds ontgin en dit is nie wenslik om die getal melkkoeie ten koste van ander vee te vermeerder nie. Al moontlike oplossing om die probleme die hoof te bied, blyk 'n verhoging van die gemiddelde opbrengs per koei te wees. Die suiwelbedryf het ook in die jongste tyd te doen gekry met ŉ ander probleem, wat 'n tendens van ons tyd geword het, naamlik plaasvervangers in die vorm van kunsroom, koffieverromers en natuurlik (geel) margarien, wat in gewildheid toegeneem het. Hierdie tipe produkte bied dus inderdaad 'n uitdaging aan die suiwelbeheerliggame, nie net in Suid-Afrika nie, maar ook in die res van die wêreld.



</doc>
<doc id="65609" url="https://af.wikipedia.org/wiki?curid=65609" title="Edwin Hubble">
Edwin Hubble

Edwin Powell Hubble (20 November 1889 – 28 September 1953) was ’n Amerikaanse sterrekundige en is onder meer bekend vir Hubble se wet. Hy kry soms verkeerdelik die krediet daarvoor dat hy die bestaan van sterrestelsels buite die Melkweg ontdek het – dié eer kom egter Vesto Slipher toe.

Hubble het Slipher se ontdekking gewild gemaak dat die verlies in frekwensie wat in die elektromagnetiese spektrum van ander sterrestelsels waargeneem word, toeneem in verhouding met ’n spesifieke sterrestelsel se afstand van die Aarde af. Hierdie verhouding staan bekend as Hubble se wet. Slipher, die onbesonge held van die 20ste-eeuse sterrekunde, het sy bevindings in Augustus 1914 eerste bekend gemaak op ’n vergadering van die Amerikaanse Sterrekundige Vereniging. Weens sy teruggetrokke persoonlikheid word baie van sy ontdekkings aan Hubble toegeskryf.

Die Hubble-ruimteteleskoop is na hom genoem.


</doc>
<doc id="65611" url="https://af.wikipedia.org/wiki?curid=65611" title="Vesto Slipher">
Vesto Slipher

Vesto Melvin Slipher (11 November 1875 – 8 November 1969) was ’n Amerikaanse sterrekundige. Hy het spektroskopie gebruik om die omwentelingperiodes van planete en die samestelling van planetêre atmosfere te ondersoek. In 1912 was hy die eerste sterrekundige wat die verskuiwing van sterrestelsels se spektraallyne waargeneem het en hy was dus die ontdekker van rooiverskuiwings.

Edwin Hubble het sy eie waarnemings van die afstande van sterrestelsels gekombineer met Slipher se meting van rooiverskuiwings. Sy bevindings oor die verhouding tussen afstand en rooiverskuiwings staan deesdae bekend as Hubble se wet. Dit vorm die basis van die moderne model van die uitdyende heel.

Die Slipher-krater op die maan is genoem na Vesto Slipher en sy broer, Earl Slipher, ook ’n sterrekundige.



</doc>
<doc id="65612" url="https://af.wikipedia.org/wiki?curid=65612" title="Ptolemaeus">
Ptolemaeus

Claudius Ptolemaeus (Grieks: Κλαύδιος Πτολεμαῖος, "Klaudios Ptolemaios"; Latyn: Claudius Ptolemaeus; omstreeks 90 n.C. – omstreeks 168 n.C.) was ’n Romeinse burger van Egipte wat in Grieks geskryf het. Hy was ’n wiskundige, sterrekundige, aardrykskundige, astroloog en musiekteoretikus, asook die digter van ’n enkele puntdig in die "Anthologia Graeca".

Ptolemaeus was die skrywer van verskeie wetenskaplike verhandelings wat lank van groot belang was vir die latere wetenskap. Wat die sterrekunde betref, het hy geglo die Aarde is die middelpunt van die heelal. Hy het ’n handboek oor dié geosentriese teorie geskryf wat die "Almagest" genoem is. Sy sienings het die wetenskap langer as 1 400 jaar oorheers, tot lank ná die Middeleeue.

Die groot stad Alexandrië is in die vierde eeu v.C. deur Alexander die Grote gestig en was eeue lank die middelpunt van die Hellenistiese (Griekse) kultuur. Selfs nadat dit in die jaar 80 v.C. onder Romeinse oorheersing gekom het, het dit 'n sentrum vir geleerdheid gebly. Hier, ongeveer tussen die jare 127 n.C. en 145 n.C., het Ptolemaeos, 'n Griek van geboorte, gewerk. Van Ptolemaeos se lewe is baie min bekend. Vermoedelik is hy in die jaar 90 n.C. in Ptolemais Hermii in Griekeland gebore en omstreeks 168 n.C. oorlede. Hy het  hoofsaaklik in die studie van die sterrekunde, die wiskunde en die aardrykskunde belang gestel, maar hy  het ook belangrike bydraes op die gebied van lig en musiek gelewer.

Ptolemaeos is hoofsaaklik bekend om die sterrekundige stelsel wat na horn genoem is. In Ptolemaeos se heelal was die aarde die middelpunt en het die son, planete en sterre daarom gedraai. Hierdie opvatting van die heelal was niks nuuts nie, maar Ptolemaeos   se  groot prestasie was dat hy op die vorige opvattinge verbeter het sodat dit beter toegepas kon word by die waar­genome bewegings van die hemelliggame.  Ten einde dit kon te doen, het hy hom verbeel dat die sterre en planete, pleks van in gewone sirkels om die aarde te draai, in sirkels oorheenliggend op ander sirkels beweeg. Sodanige beweging word "episikliese beweging" genoem. Hierdie teorie was heeltemal verkeerd, maar dit het so goed by die destydse  waarnemings gepas dat dit nie voor die 16de eeu in twyfel getrek is nie.

Benewens hierdie beroemde teorie oor die heelal, het Ptolemaeos ook 'n  katalogus opgestel van I 022 sterre en hul plekke aan die hemel. Hierdie groot boek oor die sterrekunde heet die "Almagest;" Arabiese sterrekundiges wat dit in die 9de eeu vertaal het, het die naam daaraan gegee.

Ptolemaeos se landkaarte het die wêreld getoon soos dit destyds aan die Romeine bekend was en hy het sy kaarte opgestel na aanleiding van die inligting wat Romeinse reisigers en handelaars aan horn verskaf het.

Die voorstelling van die Middellandse See-gebied is merkwaardig noukeurig en die grootste deel van Noord­-Afrika en Europa is ook baie goed geteken.

Oor die streke verder weg is Ptolemaios  egter erg mislei. Hy het gedink lndië was deel van 'n eiland en dat die lndiese Oseaan deur 'n land

massa in die suide en die weste ingesluit was. Vanweë sy meetstelsel.wat sowat 30 persent te klein vir die aarde se omtrek was, het sy kaarte, wat tot in die 15de eeu gebruik is, Columbus gesterk in sy oortuiging dat China naby Europa was indien 'n mens weswaarts oor die see sou vaar. In Ptolemaeos se wêreld was daar geen Amerikaanse vasteland nie.

Sy boek "Handleiding tot die Aardrykskunde "is die enigste antieke aardrykskundeboek wat volledig behoue gebly het. Dit was eeue lank die standaardwerk oor die aardrykskunde en is in 1472 vir die eerste keer gedruk. Hoewel dit  baie inligting oor plekke  verskaf, word hoegenaamd  niks  van mense, die klimaat, diere en ander aspekte wat vandag  deel van ons aardrykskundige kennis  uitmaak, gemeld  nie.

<nowiki>*</nowiki>KENNIS, Volume 1, 1980, bl. 1142, ISBN 0-7981-0823-1


</doc>
<doc id="65617" url="https://af.wikipedia.org/wiki?curid=65617" title="Johann Baptist Cysat">
Johann Baptist Cysat

Johann Baptist Cysat (Frans: Jean-Baptiste Cysat) (omstreeks 1587 – 17 Maart 1657), ook bekend as Cysatus, was ’n Switserse Jesuïete-wiskundige en sterrekundige na wie die maankrater Cysatus genoem is. Hy was een van die eerste mense wat die teleskoop gebruik het.

Cysat se belangrikste werk was oor komete. Hy het die komeet van 1618 waargeneem en die volgende jaar ’n monografie daaroor geskryf. Sy waarnemings oor komete was so akkuraat dat hy in 1804 nog as een van die beste kenners daaroor beskou is.



</doc>
<doc id="65618" url="https://af.wikipedia.org/wiki?curid=65618" title="Nicolas-Claude Fabri de Peiresc">
Nicolas-Claude Fabri de Peiresc

Nicolas-Claude Fabri de Peiresc (1 Desember 1580 – 24 Junie 1637), ook bekend as bloot Peiresc of onder die Latynse vorm van sy naam, Peirescius, was ’n Franse sterrekundige, oudhedekenner en geleerde. Hy het onder meer die verskille in lengtegrade bepaal tussen verskeie plekke in Europa, om die Middellandse See en in Noord-Afrika.

As sterrekundige het hy onder meer in 1610 die Orion-newel ontdek. 


</doc>
<doc id="65619" url="https://af.wikipedia.org/wiki?curid=65619" title="Edmond Halley">
Edmond Halley

Edmond Halley (Londen, 8 November 1656 - Greenwich, 14 Januarie 1742) was ’n Britse sterrekundige, hoogleraar in Oxford en direkteur van die Greenwich-sterrewag.

Hy het die eerste (teleskopiese) studie van die sterre van die suidelike hemelruim gemaak. Hy het die posisie van 340 sterre bepaal en dit in die "Catalogus Stellarum Australium" gepubliseer. Halley is veral bekend vir sy werk op die gebied van komeetbane: Hy het ontdek dat die komete van 1531, 1607 en 1682 dieselfde een is wat elke 76 jaar terugkeer. Dit is nou bekend as Halley se Komeet. Dit het in 1986 die laaste keer hier sy verskyning gemaak en sal weer in middel 2061 van die Aarde af te sien wees. Halley het ook die eiebeweging van sterre (die verplasing van sterre aan die hemelruim ten opsigte van die agtergrondsterre) ontdek.

Halley is op 8 November 1656 in Londen gebore en van jongs af het hy in die sterre belang gestel. In 1676, as 20-jarige student aan die Universiteit van Oxford, het hy reeds 'n verhandeling oor planeetbane gepubliseer. Sy studies het hom met John Flamsteed, hoof van die pas gestigte Greenwich-sterrewag wat in 1675 opgerig is, in aanraking gebring. 

Flamsteed wou die sterre van die noordelike hemelruim begin katalogiseer en Halley was gretig om dieselfde met die suidelike sterrehemel te doen. Die Britse regering het hom in 1676 na St. Helena, die suidelikste Britse besitting in die Atlantiese Oseaan, gestuur am navorsing te doen. Hy het die posisies van 340 sterre gekatalogiseer en sy waarnemings is in 1679 in die Catalogus stellarum Australium gepubliseer. 

Dit was van die eerste sistematiese navorsing wat met 'n teleskoop gedoen is. Die teleskoop was 'n betreklik nuwe uitvindsel van Galilei, wat die eerste teleskoop aan die begin van die eeu gebou het. Met sy terugkeer het Halley sy M.A.-graad aan die Universiteit van Oxford verwerf en lid geword van die Royal Society. Hy het 'n private sterrewag by Islington opgerig en met Isaac Newton, die geniale Britse wetenskaplike, bevriend geraak. In 1687 het Halley op eie koste Newton se Principia laat druk. 

Tussen 1698 en 1700 het hy ŉ seereis in die suidelike Atlantiese Oseaan onderneem am navorsing in verband met die aarde se magneetveld te doen. Op sekere plekke wyk die magneetnaald af van die geografiese noorde en Halley het ŉ isogoonkaart vir skeepvaart opgestel om sulke plekke aan te dui. In 1703 is Halley as hoogleraar in die meetkunde in Oxford aangestel en in 1720 het hy Flamsteed as hoof van die Greenwich-sterrewag opgevolg. Deur vergelykings tussen moderne sterposisies en die wat eeue tevore aangeteken was, het Halley vasgestel dat sommige van die sogenaamde "vaste" sterre soos Sirius, Arcturus en Aldebaran se posisies ten opsigte van ander sterre verander het. Dit was van die eerste aanduidings dat feitlik alle hemelliggame beweeg. As hoof van Greenwich het Halley homself 'n 18 jaar lange taak opgelê, naamlik 'n studie van die maanbaan se posisies om die son. Die werk is kort voor sy dood op 25 Januarie 1742 voltooi en in 1752 gepubliseer as Astronomical tables, wat 'n waardevolle bydrae tot seevaart en die wetenskap was.

Halley se grootste bydrae was op die gebied van die sterrekunde vir sy werk oor komeetbane. Deur sommige van sy vriend Isaac Newton se wiskundige metodes te gebruik, het Halley die bane van 24 komete wat sedert die 14e eeu verskyn het, bereken. Die bane van drie komete wat in 1531, 1607 en 1682 verskyn het, het ooreengestem en Halley het afgelei dat dit dieselfde komeet moes wees, met 'n wenteltyd van 76 tot 79 jaar. Hy het voorspel dat die komeet, wat uiteindelik "Halley se komeet" genoem is, weer in 1758 of 1759 sou verskyn. In Desember 1758 het die komeet toe wei sy verskyning gemaak.

Halley het hiermee ook bewys dat komete, wat in ontsaglike elliptiese bane om die son beweeg, deel van die sonnestelsel is. Voorheen is geglo dat komete sporadies hul verskyning maak en dan weer vir altyd verdwyn. Halley se berekenings is uiteengesit in A Synopsis of the astronomy of comets (1705). Volgens geskiedkundige geskrifte is Halley se komeet in 240 v.C. reeds waargeneem. Die komeet is laas in 1910 gesien, slegs 89 miljoen km van die son af. Sy afstand van die aarde was nog minder, naamlik 23 miljoen km. 



</doc>
<doc id="65621" url="https://af.wikipedia.org/wiki?curid=65621" title="Jean-Philippe de Chéseaux">
Jean-Philippe de Chéseaux

Jean-Philippe Loys de Chéseaux (1718–1751) was ’n sterrekundige van Lausanne in Switserland. Hy het in 1746 ’n lys van newels opgestel, waarvan agt sy eie ontdekkings was. Hy was een van die eerste mense wat geglo het in wat later bekend sou word as Olbers se Paradoks (dat as die heelal oneindig was, die naghemel helder sou gewees het).

De Chéseaux het twee komete ontdek: C/1743 X1 saam met Dirk Klinkenberg en C/1746 P1.


</doc>
<doc id="65623" url="https://af.wikipedia.org/wiki?curid=65623" title="NG gemeente Bethulie">
NG gemeente Bethulie

Die NG gemeente Bethulie is 'n gemeente van die Nederduitse Gereformeerde Kerk in die Suid-Vrystaat wat in 1862 gestig is as die 10de gemeente van die Kerk in die Oranje-Vrystaat en nagenoeg die 85ste in die Kerk. Dis geleë in die Ring van Smithfield, saam met die gemeentes Smithfield, Edenburg, Rouxville, Wepener, Dewetsdorp, Zastron, Reddersburg en Vanstadensrus. Bethulie het in 2015 479 belydende en 137 dooplidmate gehad en die Ring onderskeidelik 3 006 en 844.

Die eerste geestelike werk wat in dié omgewing gedoen is, was onder die Boesmans. 'n Sekere Clark van die Londense Sendinggenootskap het hier gewerk tot Julie 1833 toe hy die werk as hopeloos opgegee het. Eerw. Jean Pellissier, stamvader van die familie wat latere bekende Suid-Afrikaners soos Mabel Jansen, dr. Samuel Henri Pellissier, prof. George Murray Pellissier, regter Erns Louis Jansen en adv. Mabel Jansen insluit, het in 1831 in Suid-Afrika aangekom en Clark se werk op die latere Bethulie kom voortsit. Dr. Philip, hoof van die Londense Sendinggenootskap, het die stasie aan die Franse Sendinggenootskap oorgemaak en Pellissier moes die werk behartig.

Die Boesmans het egter byna almal vertrek en Pellissier het 'n paar Betsjoeanas, wat in die omgewing van Philippolis gewoon het, daartoe beweeg om hulle in die omgewing van die latere Bethulie te gaan vestig. Die naam van die sendingstasie was destyds Caledon. Eerw. Pellissier het in 1835 die naam van die stasie na Verheullpolis verander. Die direkteure van die sendinggenootskap het egter die naam "Bethulia" verkies, wat beteken "maagd van die Here" en kom uit die apokriewe boek Judit 4:6,7. Die spelling is later verander na "Bethulie". Toe die stasie tot dorp verklaar word in 1869 het dit die naam Heidelberg gekry en enkele jare lank as sodanig bekendgestaan, maar om verwarring te voorkom met die gelyknamige dorpe in die Kaapkolonie en Transvaal, is dit in 1872 weer na "Bethulie" verander. Pellissier het elke Sondag 'n preek vir die inboorlinge in hul taal gehou en een in Nederlands. Reeds voor die eintlike Groot Trek van 1836 en daarna het Afrikaanse koloniste hulle in dié omgewing kom vestig.

In 1860 word daar 'n landdros op Bethulie aangestel. Twee jaar later, naamlik in 1862, word die NG gemeente gestig met ds. Piet Roux van die NG gemeente Smithfield, waarvan hy die grondlegger was, as konsulent. Hy was die oupa aan moederskant van prof. Murray, dr. Murray en mev. Jansen, terwyl eerw. Pellissier hul oupa aan vaderskant was. Die Franse sendeling het sy kerk tydelik afgestaan vir godsdiensoefeninge totdat die gemeente sy eie kerk voltooi, wat op 10 September 1864 sonder skuld ingewy is. 

Die eerste leraar was ds. J.H. Cloete, wat op 26 Maart 1868 hier bevestig is. Die pastorie op 'n ruim perseel is deur hom in 1871 voltooi. Ná 'n dienstyd van vier jaar en ses maande neem ds. Cloete op 16 September 1872 sy ontslag. In sy plek word ds. J.G. Olivier van Franschhoek beroep en in April 1873 bevestig. Met sy aankoms op Bethulie, was ds. Olivier, wat lank reeds siek was, so swak dat hy nouliks voorgestel kon word. Sy kollegas wat teenwoordig was by dié geleentheid wou nie toelaat dat hy sy intreepreek lewer nie. Die kerkraad het gevolglik besluit om rus van drie maande aan hom toe te staan, waarna hy, toe hy veel sterker gevoel het, sy arbeid in die gemeente aanvaar het. Hy het die gemeente getrou gedien. Al was hy nooit heeltemal sterk nie, het hy sy werk hoog op prys gestel en meer gedoen as vele wat groter kragte tot hul beskikking gehad het.

Nie net in sy eie gemeente nie, maar ook in buurgemeentes in die Vrystaat en die Kaapkolonie, was ds. Olivier vir baie tot seën met sy ernstige preke. Hy het homself nooit ontsien nie; wanneer iets vir die Here gedoen kon word, was hy altyd gereed. 'n Kollega, wat baie vir hom gevoel het en gemerk het dat prediking saans baie nadelig vir sy gestel was, het met hom gepraat oor die noodsaaklikheid dat hy homself meer in ag moes neem. Ds. Olivier het hom die staaltjie vertel van die predikant wie se dokter hom gewaarsku het dat hy net nog skaars drie jaar sou lewe as hy so met sy werk sou volhou. Die leraar wou by die predikant weet hoe lank hy sou lewe as hy sou ophou werk, waarop die leraar geantwoord het dat hy dan miskien nog ses jaar sou kon lewe. "Wel," het die leraar aan die dokter gesê, "ik verkies liever drie jaren te werken en dan henen te gaan." Ds. Olivier het bygevoeg: "En dit is ook mijn gevoelen."

So hoog is sy dienste waardeer dat hy nieteenstaande sy swak gestel, dikwels vereer is met beroepe na ander en selfs groter gemeentes. Een hiervan was sy eerste gemeente, Franschhoek, maar ook daarheen het hy die beroep bedank. Toe hy oorlede is, het hy juis onder beroep gestaan na die gemeente Steynsburg in die Noordoos-Kaap. Hy is drie maal verkies as moderator van die Algemene Kerkvergadering van die Oranje-Vrystaat, en ten tyde van sy dood het hy juis weer dié amp beklee. Die sinode se beraadslaging het hy deurgaans met beslistheid en waardigheid gelei. Die opening van die Sinode van Mei 1884 op Bloemfontein was 'n besonderse geleentheid, want die kansel en moderatorstoel is, ter herinnering aan die verlies wat die kerk gely het, met 'n roufloers beklee. Agterna het een van die Sinodegangers getuig: "Die hart van die broeders het gevoel, en die routekens het verkondig, dat die moderator van die vorige Sinode nie meer onder ons was nie. Hy het sy rus ingegaan, en tog het ons gevoel asof sy gees oor ons gesweef het. Terwyl daar droefheid was oor die swaar verlies wat ons gely het, het ons God gedank dat Hy sy dienskneg so lank vir sy kerk gespaar het en sy werk tot so 'n groot seën gemaak het."

Op Saterdag 8 Maart 1884 het ds. Colin Fraser jr. van Philippolis af oorgekom om die volgende dag se dienste op Bethulie waar te neem. Hy was bly om ds. Olivier in 'n redelike goeie toestand aan te tref en hulle kon nog op die Saterdag en Sondag ernstig gesprek voer oor die gemeente, die Kerk, die aanstaande Sinode (Mei 1884) en "die nodigheid van reinheid in die lewe van 'n dienskneg van die Here". Die laaste Sondagaand van sy lewe het ds. Olivier besonder goed gevoel. Halfelf het hy na sy kamer gegaan en daar nog saam met sy gade die toe so toepaslike Ps. 23 gelees: "De Heer is mijn Herder, al ging ik ook in een dal der schaduw des doods, ik zou geen kwaad vreezen, want Gij zijt met mij." Nadat hulle saam gebid het, het hy ingesluimer en goed gerus tot 10 minute voor drie toe die hoes, wat die noodlottige en laaste bloedstorting tot gevolg gehad het, hom wakker gemaak het. Sy kollega ds. Fraser en die dokter was spoedig aan sy sy, maar die laaste uur het aangebreek. Die laaste worsteling was spoedig verby en so het hy ontslaap om halfvier die oggend van 10 Maart 1884 in die 41ste jaar van sy lewe, stil en sag in sy Verlosser. In hom het die gemeente 'n "getroue en dierbare" herder verloor en die Kerk in die Vrystaat "een van haar beste leraars en steunpilare".

Ds. Olivier se begrafnis het plaasgevind op Dinsdag 11 Maart op Bethulie. Behalwe die hele gemeente van Bethulie, het lidmate van omliggende gemeentes in aansienlike getalle opgekom. Die leraars van Edenburg, Rouxville, Colesberg en Venterstad asook die leraar van die Gereformeerde kerk Bethulie en ds. Venter was ook teenwoordig. Die plegtige verrigtinge het uit die huis begin met die sing van Gesang 21:4: "Diepe wijzheid zijn uw paden", en 'n ernstige gebed deur ds. A.A.L. Albertyn van Rouxville. 

Ds. Olivier se oorskot het eers in die kerkhof gerus, maar die kerkraad het besluit, sodra die nuwe kerk gebou is, waarvoor ds. Olivier by die £7 000 ingesamel het, sal 'n graf gebou en van 'n ringmuur voorsien word en dat die graf van "een sierlijke graftombe met gepast opschrift te zijner nagedachtenis" opgerig sou word.

As ds. Olivier se opvolger word ds. J.J.T. Marquard beroep en op 21 Mei 1885 bevestig. Dié bekwame leraar dit die werk van sy voorganger met ywer voort en arbei nege jaar lank met merkbare seën. Onder sy leiding word 'n sierlike kerk gebou, waarvan die hoeksteen in 1886 deur pres. J.H. Brand gelê word en in Julie 1887 sonder skuld ingewy word teen 'n koste van sowat £7 500.

In 1893 het die NG kerkraad die sendinggemeente van die Franse Sendinggenootskap oorgeneem.

Die gemeente het met groot droefheid in 1894 van ds. Marquard afskeid geneem toe hy na Winburg vertrek. Ds. G.S. Malan bedien die gemeente net van Februarie 1895 tot September 1897, toe hy 'n beroep na Greytown aanneem, en word in 1898 opgevolg deur ds. H.C.J. Becker. Hy deel die gemeente se lief en leed 16 jaar lank. Tydens die Driejarige Oorlog het hy hom vele opofferings getroos en baie tyd bestee aan die sorg van die vroue en kinders in die konsentrasiekamp op Bethulie, waar in die kampkerkhof byna 1 500 slagoffers begrawe is. In 1903 het ds. Becker 'n weesinrigting opgerig, wat in Maart 1910 met dié op Ladybrand verenig is.

In 1905 is die kerkgebou vernuut en die wydingsrede is gehou deur prof. P.J.G. de Vos van Stellenbosch. By hierdie geleentheid is 'n groot herbegrafnis van burgers gehou, toe onder meer sir Cornelis Wessels en genl. J.B.M. Hertzog as sprekers optree. Ná vele beroepe wat hy van die hand gewys het, neem ds. Becker 'n beroep na Ventersburg aan en vertrek in 1914. Sy opvolger, ds. P.A. Alheit, word in Junie 1914 bevestig, maar verwissel dié standplaas reeds in 1916 met Queenstown. Op 10 Februarie 1917 word die Paarl se indertydse gevierde hulpprediker, ds. Andries Stockenström, as Bethulie se nuwe leraar bevestig en bly hier tot 1927.

Ds. J.C. Oosthuizen is in 1927 bevestig en bly tot in 1932. Sy opvolger, dr. E.P. Groenewald, dien die gemeente van daardie jaar tot 1937 toe hy teologiese professor in Pretoria word. Dr. D.J. Barnard staan in die gemeente van 1938 tot 1944, ds. J.P. Strümpfer van 1944 tot 1947 en ds. S.S. Weyers van 1948 tot 1952. In 2014 het die gemeente 494 belydende en 168 dooplidmate gehad. Ds. M.G. Pienaar was die leraar en het 'n vastetermyn-kontrapos gehad.






</doc>
<doc id="65625" url="https://af.wikipedia.org/wiki?curid=65625" title="Olbers se Paradoks">
Olbers se Paradoks

Olbers se Paradoks is die redenasie dat die donkerte van die naghemel die aanname weerspreek dat die heelal oneindig en staties is. Die donkerte van die naghemel is een van die bewyse dat die heelal nie staties is nie, wat ooreenstem met die teorie van die Groot Knal. As die heelal staties was, met ’n oneindige getal sterre, sou enige lyn van ’n waarnemer op die Aarde af geëindig het teen die blink oppervlak van ’n ster, en daarom sou die naghemel helder gewees het.

Die teorie is genoem na die Duitse sterrekundige Heinrich Wilhelm Olbers, wat dit in 1820 geformuleer het. Olbers was nie die eerste sterrekundige wat dit geglo het nie. Die eerste korrekte formulering van die teorie is in 1744 deur Jean-Philippe de Cheseaux gedoen, maar voor hom het onder andere Thomas Digges en Johannes Kepler hulle al met die gedagte besig gehou.

Ander teorieë vir ’n donker naghemel het intussen ontstaan, soos dat die uitspansel so groot is dat die lig van alle sterre nog nie die Aarde bereik het nie, of dat die donkerte veroorsaak word die rooiverskuiwing van wegbewegende sterre en sterrestelsels. 



</doc>
<doc id="65628" url="https://af.wikipedia.org/wiki?curid=65628" title="Hlohlolwane">
Hlohlolwane

Hlohlolwane is 'n nedersetting in die Vrystaat, Suid-Afrika. Tydens die apartheidera was Hlohlolwane waar die dorp Clocolan se swartmense gewoon het. Volgens die 2001-sensus het die nedersetting 'n bevolking van 15 275 gehad.


</doc>
<doc id="65631" url="https://af.wikipedia.org/wiki?curid=65631" title="Northumberland">
Northumberland

Northumberland (uitgespreek /nɔrˈθʌmbərlənd/) - die "land ten noorde van die Humberrivier" - is die noordelikste van die graafskappe van Engeland, geleë in die noordooste. Die graafskap, wat ook as unitêre owerheid dien, word in die noorde begrens deur Skotland, in die ooste deur die Noordsee, in die weste deur die administratiewe graafskap Cumbria, en in die suide deur die graafskappe Durham en Tyne and Wear. Die "county town" of amptelike hoofstad is Alnwick, alhoewel die graafskapsraad sy setel in Morpeth het. 

Tot en met 1400 het Newcastle upon Tyne deel uitgemaak van Northumberland en ook as "county town" gedien voordat dit 'n graafskap in eie reg geword het. Gedurende die Tudor-Periode is Northumberland merkbaar uitgebrei met die anneksasie van Berwick-upon-Tweed in 1482, Tynedale in 1495, Tynemouth in 1536, Redesdale omstreeks 1542 en Hexhamshire in 1572. Islandshire, Bedlingtonshire en Norhamshire is in 1844 by Northumberland ingesluit. Ingevolge die Wet oor Plaaslike Regering van 1972 ("Local Government Act 1972") is Tynemouth en ander nedersettings in North Tyneside in 1974 by Tyne and Wear ingesluit.

Northumberland het 'n geskatte bevolking van 319 000 in 2017 gehad en is dus die 44ste grootste graafskap in die land. Met slegs 63 inwoners per vierkante kilometer is Northumberland die ylste bevolkte van alle Engelse graafskappe.

Dit was die onvermoë van Romeinse magte, wat die streek vanaf die 1ste eeu n.C. beset het, om Piktiese en Skotse opstandelinge in die noorde in bedwang te hou wat aan Northumberland se historiese karakter as grensstreek gegee het. 'n Versterkte grenslyn, die Muur van Hadrianus, het Romeinse gebiede in Northumberland teen aanvallers uit die noorde beskerm. Toe die Romeine Brittanje driehonderd jaar later ontruim het, het hulle 'n streek agtergelaat wat deur 'n verskeidenheid Keltiese stamme bewoon is. Later het Germaanse Angel-Saksers hul koninkryk Northumbria in die gebied gevestig.

Vir die volgende eeue het periodes van oorlog en geweldpleging afgewissel met rustiger tydperke. Northumberland, soos ons dit vandag ken, is eers omstreeks 1080 gevorm toe Skotse invallers naby Carham aan die Tweedrivier 'n militêre oorwinning oor Northumbriese magte behaal het. Na die gebied tussen die Tweed- en Tyneriviere is vervolgens as Northumberland verwys.

Weens sy ligging naby die grens met Skotland was Northumberland deur die loop van die eeue verskeie kere die toneel van veldslagte tussen Skotse en Engelse magte. Voortdurende oorlogshandelinge het graanboerdery tot stilstand gebring. Teen die 14de eeu het die grensstreek tussen Skotland en Engeland in 'n toestand van algehele wetteloosheid en anargie verkeer wat tot in die 17de eeu sou voortduur. Vir die mededingende families, wat die gebied oorheers het, het veediefstal die belangrikste bron van inkomste geword. Dit was die periode van die sogenaamde "border reivers", bekwame ruiters en guerillastryders in diens van hierdie magtige grensfamilies, wat in hierdie soort diefstal begin spesialiseer het.

In die 18de eeu, onder die heerskappy van die Huis van Hannover, het 'n periode van vrede en ekonomiese welvaart in Northumberland begin, soos weerspieël word deur die uitgestrekte landgoedere van adellikes en die industriële opswaai van Tyneside.

Groot dele van die graafskap word deur onontwikkelde moerasgebiede beslaan wat sedert 1956 beskerming geniet as die Nasionale Northumberlandpark ("Northumberland National Park"). Hierdie nasionale park met 'n oppervlakte van sowat 400 vierkante myl vorm saam met "Kielder Water & Forest Park" die grootste "International Dark Sky Park" in Europa - 'n gebied wat snags vry van ligbesoedeling is sodat tot 2 000 sterre teen die donker naghemel waargeneem kan word.

Northumberland het 'n koel gematigde seeklimaat wat bepaal word deur sy noordelike breedtegraad, sy ligging aan die Noordsee, sy hoogte bo seevlak en die afkoel-effek van heersende winde wat meestal uit oostelike rigting waai. Die graafskap is een van die droogste streke in die hele Verenigde Koninkryk, met gemiddelde jaarlikse neerslae van 864 mm (in vergelyking met 'n gemiddeld van 1125 mm vir die hele land) wat dwarsdeur die jaar val. Die hoogste gemiddelde temperature wissel van 5 °C in Januarie tot 19 °C in Julie.



</doc>
<doc id="65633" url="https://af.wikipedia.org/wiki?curid=65633" title="Steinthal">
Steinthal

Die Steinthal Landgoed is 5km oos van Tulbagh geleë. Dit huisves onder andere die Steinthal Kinderhuis en die Steinthal Sekondêre Skool.

In 1843 koop eerw. Gustav Adolf Zahn (Wasserthalleben, Schwarzberg, Duitsland, 15 April 1808 – Ceres, 8 Maart 1890) van die Rynse Sendinggenootskap hierdie grond aan om vrygestelde slawe daar die geleentheid te bied om huise te bou en tuine aan te lê. Hy het 'n skooltjie gestig wat so bekend geword het om sy hoë standaard dat 'n aansienlike aantal blanke kinders ook as leerlinge ingeskryf is. Die ou skooltjie is tot monument verklaar en doen tans diens as biblioteek.

Zahn het 56 jaar op Steinthal gewerk. Met die aardbewing van 1969 het die gebouekompleks van Steinthal baie skade opgeloop.


</doc>
<doc id="65634" url="https://af.wikipedia.org/wiki?curid=65634" title="Natale Labia Museum">
Natale Labia Museum

Die Natale Labia Museum is 'n kunsgalery en veeldoelige kultuursentrum in Muizenberg. Dit word gehuisves in 'n herehuis met die naam Casa Labia (maar beter bekend as "The Fort") by Hoofweg 192 (M4). Vanweë die 18de-eeuse Venesiese boustyl is die gebou iets besonders. In die huis is 18de- en 19de-eeuse meubels sowel as skilderye van ou meesters en eietydse Suid-Afrikaanse kuns te besigtig. Ook vind daar gereeld wisselende tentoonstellings plaas. 

Die huis is in 1929 gebou deur prins Natale Labia (1877-1936) en sy vrou Ida Louise Labia (1879-1961) as woonhuis en Italiaanse konsulaat. Die prins was die Italiaanse konsul in Kaapstad. Sy vrou was die dogter van sir Joseph Benjamin Robinson. Ná die prins se dood is die huis met sy 20 kamers gebruik as Kanadese en later Argentynse ambassade. In 1985 skenk die erfgenaam, graaf Natale Labia, die huis en sy inhoud aan die staat as 'n museum ter herinnering aan sy ouers. Ná 20 jaar is die museum weens geldgebrek gesluit. Nou is dit weer eiendom van die Labia-familie, in sy eertydse glorie herstel en voldoen aan die skenkerfamilie se aanvanklike wens.


</doc>
<doc id="65636" url="https://af.wikipedia.org/wiki?curid=65636" title="Baardskeerdersbos">
Baardskeerdersbos

Baardskeerdersbos is 'n landelike nedersetting in die Rooi-Strandveld van die Overberg. Elim, Wes-Kaap lê oos van Baardskeerdersbos, Bredasdorp en Napier na die noordooste en Gansbaai weswaarts. Omdat dit slegs met grondpaaie bereik kan word, het dorpsontwikkeling tot dusver uitgebly. Sou die beoogde teerpad tussen Gansbaai en Bredasdorp 'n werklikheid word, sal die gehuggie vinnig verander. Oor die oorsprong van die naam bestaan onduidelikheid. Waarskynlik is dit na 'n soort spinnekop met die naam baardskeerder genoem.



</doc>
<doc id="65637" url="https://af.wikipedia.org/wiki?curid=65637" title="Rhodes' Cottage">
Rhodes' Cottage

Die Rhodes' Cottage huisves 'n museum gewy aan die lewe van Cecil John Rhodes. Dit is geleë by Hoofstraat 246 in Muizenberg.

In die museum word persoonlike aandenkings van Rhodes uitgestal wat sy rol in Afrika in 'n bepaalde lig stel. Daar is foto's, koerantuitknipsels, spotprente, 'n model van die Groot Gat in Kimberley en 'n diorama van die Matoppo Heuwels in Zimbabwe.

Hierdie beskeie huis is gebou in die 1880's en op 27 Februarie 1899 uit 'n boedel aan Rhodes verkoop. Dit het 'n tradisionele boustyl met 'n stoep. Oorspronklik het dit 'n sinkdak gehad. Die skuins erf word goed onderhou en gee uit die huis 'n uitstekende uitsig oor Valsbaai.

Toe Rhodes in Februarie 1902 uit Engeland terugkeer, was hy maar kort op sy landgoed Groote Schuur in Nuweland. Hy het erg aan sy hart en asma gely en die koeler seelug by Muizenberg sou vir hom beter wees as die Februarie-warmte van Nuweland. Om die vloei van die vars seelug deur die huisie te verbeter is 'n gat deur die muur by sy bed gekap. Nogtans was hy ongemaklik en besluit dus om na die koeler Engeland terug te keer. Voor hy kon vertrek, sterf hy op 26 Maart 1902. 

In 1932 dra die Rhodes Trustees die huis oor aan die regering van Noord-Rhodesië (tans Zambië). Op hul beurt skenk hulle dit in 1937 aan die Stad Kaapstad en word dit beheer deur die Historiese Vereniging van Muizenberg. Die jaar daarop is die huis tot nasionale gedenkwaardigheid verklaar.



</doc>
<doc id="65638" url="https://af.wikipedia.org/wiki?curid=65638" title="Rhodes-gedenkteken">
Rhodes-gedenkteken

Die Rhodes-gedenkteken in Kaapstad herdenk die Britse imperialis en Suider-Afrikaanse sakeman en politikus Cecil John Rhodes.

Dit lê baie opvallend aan die voet van Duiwelspiek, in die Groote Schuur-landgoed in Rondebosch en langs die Upper Campus van die Universiteit van Kaapstad. Teenswoordig is dit deel van die Tafelberg Nasionale Park. Die De Waalrylaan, die M3, loop langs die monument verby. Op die besondere prominente ligging is besluit is deur sir Herbert Baker en sir Rudyard Kipling. Dit het 'n noordoostelike uitsig oor die stad en op 'n helder dag kan tot die Helderberg en die Hottentots-Hollandberge gesien word.

Die doel van die ontwerp deur Francis Edward Masey en sir Herbert Baker was dat die monument Rhodes se ambisie, rustelose energie en dinamiese krag moes uitbeeld en dat die monument soos 'n Griekse tempel sal lyk. Onder op die halfsirkelvormige terras staan 'n brons ruiterstandbeeld genaamd Physical energy deur die beeldhouer George Frederic Watts. Nege-en-veertig trappe (een vir elke jaar van Rhodes se lewe) lei na die rostrum. Langs die trappe is granietmure met op elke muur vier leeus in brons wat oor die stad uitkyk deur John Macallen Swan. Die U-vormige monument bestaan uit Doriese suile met 'n borsbeeld van Rhodes, ook deur J.M. Swan. In die breedte bo die pilare staan geskryf: ""To the spirit and life work of Cecil John Rhodes who loved and served South Africa 1853–1902"". Uitgekerf in die klip onder die borsbeeld is die bewoording ""The immense and brooding spirit still shall quicken and control living. He was the land and dead his soul shall be her soul"". Dit kom uit Kipling se gedig “The burial” van 1902.

Die monument is betaal deur die inwoners van Kaapstad en opgerig tussen die jare 1905 en 1908. Italiaanse vakmanne het die groot wit granietblokke op Tafelberg en in die Paarl vir die monument voorberei. Op 5 Julie 1912 is die monument onthul.

Tydens daglig is die monument oop vir besoekers. By uitsondering is dit al gebruik vir buitelug-konserte. Soms word 'n kerkdiens met sonsopkoms tydens Paasfees gehou. Dit is 'n besonder gewilde punt om foto's en films te maak van geleenthede soos huwelike en van die uitsig op Kaapstad.




</doc>
<doc id="65639" url="https://af.wikipedia.org/wiki?curid=65639" title="Woolsack">
Woolsack

The Woolsack in Woolsackweg in Rondebosch is 'n herehuis op die kampus van die Universiteit van Kaapstad. Rudyard Kipling het vir periodes daarin gewoon.

Hierdie huis is in 1900 deur sir Herbert Baker ontwerp vir Cecil John Rhodes wat die huis spesiaal vir die gebruik van sy vriend Kipling laat bou het. Tussen 1900 en 1907 het Kipling en sy gesin elke jaar van so Desember tot April daar gewoon om van die Europese winters weg te kom. Na bewering het hy sy beroemde gedig If hier geskryf.

Die huis was later 'n ministerswoning. Tans word dit gebruik deur die fakulteit argitektuur van Ikeys.


</doc>
<doc id="65640" url="https://af.wikipedia.org/wiki?curid=65640" title="Rust-en-Vreugd">
Rust-en-Vreugd

Rust-en-Vreugd in Buitenkantstraat is een van die weinige 18de-eeuse huise wat in Kaapstad oorgebly het. Dit is in 1940 tot nasionale gedenkwaardigheid verklaar en huisves nou 'n deel van die William Fehr-versameling.

Tot aan die einde van die 19de eeu was die huis geleë op 'n ruim landgoed. Willem Cornelis Boers het dit tussen 1777 en 1782 besit en die indrukwekkende huis in 1778 laat bou. Die grondplan van die dubbelverdiepinghuis met 'n plat dak is tipies van die 18de-eeuse dorpshuis. Hierdie swierige huis gee 'n goeie idee van hoe die senior personeel van die VOC aan die Kaap geleef het. Opvallend van die huis is sy vooraansig – veral sy stoep, balkon en vier Korinthiese suile. Louis Thibault het die vooraansig ontwerp, Anton Anreith was die verantwoordelik vir die houtwerk van die stoep en die mooi voordeur en die bouer was Hermann Schutte. Die pilare, voordeur, balkondeur en die boligte van kiaathout en die houtsneewerk is deur Anreith. Op die grondvlak is twee sitkamers, eetkamer, spens, kombuis en slaapkamers en agter die binnehof. Bo was nog 'n sitkamer, nog meer slaapkamers, 'n badkamer, pakkamers en balkon.

In die oorspronklike hekke van Rust en Vreugd staan die datum 1778. Hierdie smeeysterhekke is in 1878 verkoop aan 'n gemeente in Penkridge in Staffordshire, Engeland.

Die regsgeleerde W.C. Boers was die fiskaal aan die Kaap, maar hy was so betrokke by korrupsie en magsmisbruik dat hy op versoek van die bevolking na Nederland moes terugkeer. In 1782 was Olof G. de Wet, ook 'n VOC-amptenaar, die eienaar. Hy verkoop dit in 1785 aan Jean Martin, 'n Franse geneesheer. In 1798 was die weduwee van Johannes Blösser die eienaar en daarna van R.J. van der Riet, 'n lid van die Politieke Raad. Tussen 1814 en 1826 was dit die residensie van die goewerneur, lord Charles Somerset. Later was die bewoner William Hopper en daarna sy seun. Die Hoppers herdoop die huis na The Grove. In 1860 verander die naam na Rustenburg Gardens en word die huis en die tuin oopgestel vir die publiek. Vanaf Julie 1885 was dit 'n onderwyserskollege (Normaal School, Kaapstad), staatsgastehuis, 'n skool, en 'n verplegingskollege. Met verloop van tyd het die landgoed weens verstedeliking verklein en het die gebou agteruitgegaan totdat die Kaapse Provinsiale Administrasie dit gerestoureer het en die William Fehr-versameling daarin gevestig het. Die huis en die deel van die landgoed wat oorgebly het, is 'n sieraad vir Kaapstad.



</doc>
<doc id="65641" url="https://af.wikipedia.org/wiki?curid=65641" title="William Fehr-versameling">
William Fehr-versameling

Die William Fehr-versameling is 'n groot versameling Afrikana wat in die Kasteel die Goeie Hoop en in Rust en Vreugd in Kaapstad besigtig kan word. Dit is van besondere kultuur-historiese waarde vir Suid-Afrika.

Fehr se versamingsdoel was eerstens die historiese belang van die item vir Suid-Afrika en tweedens die artistieke meriete. Met die gevolg dat daar baie skilderye is deur onbekende kunstenaars. Die 650 skilderye in Rust en Vreugd is van 155 kunstenaars. Die onderwerpe wat Fehr versamel het, is meestal uitbeeldings van die daaglikse lewe aan die Kaap, straattonele, Kaap die Goeie Hoop, St. Helena, die platteland, diamantmyne, Kaapstad, die oostelike deel van die Kaapkolonie, Transkei, Natal, Vrystaat en die binneland tot die Zambezirivier.

Tydens die Van Riebeeckfees in 1952 is 'n deel van William Fehr se versameling in die Kasteel uitgestal. In 1964 is hierdie versameling deur die staat gekoop omdat besef is dat dit van nasionale belang is.

Dit het uit olieverfskilderye bestaan en het seeskappe en uitbeeldings van Tafelbaai en Tafelberg as motiewe gehad. Die kunstenaars was o.a. Thomas Bowler, F.I. I'Ons, W.H.F.L. Langschmidt, en John Thomas Baines. Buiten artikels bekend in 17de tot 19de eeuse Kaapse huishoudings was daar Chinese en Japanse porselein, insluitende verskeie items met die VOC se monogram. Daar is elegante dog eenvoudige antieke Kaapse meubels van stink- en geelhout uit die 18de eeu. Items van Kaapse silwer, glas, brons en koper illustreer die leefwyse van die tyd. 'n Olieverfskildery van 127 cm by 96 cm deur I'Ons beeld 'n groep Britse Setlaars aan die Groot-Visrivier uit.

In Rust en Vreugd word, op die versameling van die Johannesburgse Africana Museum na, die beste versameling Africana in die land bewaar.

Toe die huis Rust en Vreugd beskikbaar raak vir 'n kunsgalery, het Fehr besluit om sy waardevolle versameling afdrukke en tekeninge aan die Suid-Afrikaanse volk te skenk. Die huis met sy 6 groot kamers vol piktorale Afrikana is in 1965 as museum geopen.

Die oudste skildery is deur Wouter Schouten (1638–1704). Dit is 'n klein waterverskildery van Tafelberg. Schouten was nooit in Suid-Afrika nie en sy prent is gebaseer op verhale. Gevolglik het ons 'n romantiese voorstellling – Tafelberg te hoog, Leeukop te groot en die mense lyk meer na Rooihuide as na Khoi of San.

Verskeie skilderye is deur vroeë besoekers aan die Kaap. William Hodges was die amptenaar-skilder op die skip "Resolution" saam met kapt. James Cook op sy tweede reis om die wêreld. Ander skilderye toon die belangrikste sosiale, politieke en ekonomiese gebeure van die 19de eeu soos byvoorbeeld die besoek van die Amerikaanse skip die "Alabama" en die diamantmyne by Kimberley.

Thomas Bowler word verteenwoordig deur 28 skilderye, waarvan een uit 1864 hoe hy Kaappunt sien vanaf see. H.C. De Meillon het 22 tekeninge gelewer. Van die reisiger en skrywer William Cornwallis Harris is hier twee waterverfkilderye. Ethel Dixie (1876–1973) se skilderye van blomme en Edmund Caldwell (1851–1923) se skilderye van Afrika-diere is in die versameling opgeneem.

Landkaarte deur die vroeë kartograwe Willem Blaeu, Nicolaes Visscher en Henricus Hondius word uitgestal.

Enkele van die werke:


</doc>
<doc id="65642" url="https://af.wikipedia.org/wiki?curid=65642" title="William Fehr">
William Fehr

William Fehr (Burgersdorp, 17 April 1892 – Kaapstad, 2 April 1968) was 'n Suid-Afrikaanse sakeman en versamelaar van kuns en oudhede.

Ná voltooiing van sy skoolloopbaan aan die Albert-Akademie op Burgersdorp gaan Fehr vir verdere studie na Europa en keer aan die einde van die Eerste Wêreldoorlog na Suid-Afrika terug. Daarna sluit hy by die familieonderneming in Kaapstad aan en word mettertyd die hoof van die maatskappy wat handel dryf in suiker, tabak en sigarette.

Fehr stel baie belang in die geskiedenis van sy eie familie. Hoewel sy vader 'n immigrant uit Duitsland was, was sy moeder 'n dogter van die bekende Suid-Afrikaanse Maskew-familie wat op hul beurt verbonde was aan die families Theron, Berning en Lepan.

Hy het 'n passie gehad om items van historiese belang vir Suid-Afrika te versamel. Dus koop hy in die buiteland Afrikana aan en voer dit in. Sy versameling staan nou bekend as die William Fehr-versameling en word in die Kasteel en in Rust en Vreugd in Kaapstad
gehuisves.

Fehr het verskeie artikels oor Afrikana geskryf. Die boeke "The Old Town House" (1955), "Caldwell's animals" (1961) en "Treasures of the Castle of Good Hope" (1963) het uit sy pen verskyn. In 1968 vertaal hy uit Duits die boek uit 1807 deur Ludwig Alberti met die Engelse titel "Account of the Tribal Life and Customs of the Xhosa".

Fehr was lid van verskeie bewaringsliggame vir sowel kultuur- as natuursake. In 1963 vereer die Universiteit van Kaapstad hom met 'n eredoktorsgraad in die regte. Die Raad vir Nasionale Gedenkwaardighede het in 1968 'n goue medalje aan hom toegeken.



</doc>
<doc id="65643" url="https://af.wikipedia.org/wiki?curid=65643" title="Burgerwaghuis">
Burgerwaghuis

Die Burgerwaghuis aan die Groentemarkplein in Kaapstad dateer uit die middel van die 18de eeu. Sedert 1913 huisves dit die Michaelis-versameling. Omdat die gebou 'n goeie verteenwoordiger van die 18de eeuse boustyl aan die Kaap is, en vir boonop meer as 100 jaar die administratiewe sentrum van Kaapstad was en dus 'n simbool van die ontwikkeling van plaaslike bestuur in Suid-Afrika is, is dit in 1939 tot nasionale gedenkwaardigheid verklaar.

Soos die dorp Kaapstad gegroei het, het die pligte van die plaaslike bestuur toegeneem. In 1716 is op 'n oop erf langs die Groentemarklein 'n huis vir die Burgerwag opgerig. Dit was gou te klein en in 1755 is die hoeksteen van 'n doeltrefffende gebou gelê. In 1761 was dit voltooi, nadat geld van die kerk en individue geleen is. Hierdie mooi gebou in 'n effens oordrewe barokstyl het die aansien van Kaapstad vergroot. Veral die vooraansig was treffend, maar tog is dit tydens die Bataafse bewind effens gewysig toe o.a. die stadswapen aangebring is. 'n Paar jaar later is die kloktorinkie waarskynlik deur meesterbouer Herman Schütte opgerig. Tydens die aardbewings van 1809 en 1811 het die siervase van die gewel afgeval en is dit vervang met 'n balkon en 'n reling.

Van 1761 tot 1795 het die Burgerwag en die drie raadslede (vanaf 1786 ses lede) die huis gebruik vir die uitvoering van hul munisipale pligte. Tussen 1796 en 1827 was dit die setel van die Burgersenaat. Met die eerste Britse besetting word die Burgerrade 'n ware munisipaliteit en die Burgerwaghuis word gaandeweg die stadhuis. Tydens die Bataafse bewind onder J.A.U. de Mist het die Burgersenaat hier vergader en is die publiek toegespreek en openbare verklarings gedoen vanaf die balkon. Die klok in die torinkie het die mense bymekaar geroep. Toe die Burgersenaat afgeskaf is, was die landdroshof en die polisie in die gebou gehuisves. Met die amptelike verlening van munisipale status aan die stad Kaapstad, word die Burgerwaghuis die eerste Stadhuis. In 1905 bou die stad 'n nuwe stadhuis en die Ou Stadhuis is vir 'n tyd lank nie en later min gebruik, totdat die sakekamer en professionele, wetenskaplike en letterkundige verenigings dit vir vergaderings begin gebruik. Op die grondvlak is 'n biblioteek ingerig.

In 1913 kry die argitek J.M. Solomon die opdrag om die gebou in 'n kunsgalery te omskep.



</doc>
<doc id="65644" url="https://af.wikipedia.org/wiki?curid=65644" title="Vlieënde Vis">
Vlieënde Vis

Die Vlieënde Vis (Latyn: "Volans") is ’n sterrebeeld in die suidelike hemelruim. Die naam is ’n verkorte vorm van die oorspronklike naam, Piscis Volans. Dit is een van die 12 konstellasies wat Petrus Plancius geskep het na aanleiding van waarnemings deur Pieter Dirkszoon Keyser en Frederick de Houtman.

Daar is twee dubbelsterre in die sterrebeeld wat met ’n klein teleskoop gesien kan word, Gamma Volantis en Epsilon Volantis, asook twee sterrestelsels, wat dalk moeiliker is om duidelik te sien, NGC 2442 en NGC 2434.




</doc>
<doc id="65649" url="https://af.wikipedia.org/wiki?curid=65649" title="Winkelhaak (sterrebeeld)">
Winkelhaak (sterrebeeld)

Die Winkelhaak (Latyn: "Norma") is ’n klein, onopvallende sterrebeeld in die suidelike hemelruim. Dit word soms beskou as verteenwoordigend van ’n liniaal of waterpas.

Norma, wat aanvanklik "L’Equerre et la Regle" in Frans genoem is, is een van die sterrebeelde wat Abbé Nicolas Louis de Lacaille in die middel 1750's geskep het toe hy sowat 10 000 sterre in die Kaap die Goeie Hoop opgemeet het.

Die Melkweg loop deur die Winkelhaak. Die sterrebeeld het geen α- of β-sterre nie; die helderste ster is γ Normae en dit het ’n helderheid van net 4 mag.

Vanweë sy ligging in die Melkweg bevat die sterrebeeld baie sterreswerms. NGC 6067 is ’n oop swerm met sowat 100 sterre met ’n helderheid van 10 mag en ’n gesamentlike helderheid van 5,6 mag.

Abell 3627, ook bekend as die Norma-melkwegswerm, is 200 miljoen ligjare van die Aarde af. Dit is een van die grootste melkwegswerms wat bekend is: dit is sowat 10 keer helderder as die gemiddelde melkwegswerm. Daar is ’n teorie dat dit die Groot Aantrekker is, ’n massiewe voorwerp wat die Lokale Groep, die Virgo-superswerm en die Hydra-Centaurus-superswerm aantrek teen 600-1 000 kilometer per sekonde.




</doc>
<doc id="65650" url="https://af.wikipedia.org/wiki?curid=65650" title="Bolandse aardbewing van 1969">
Bolandse aardbewing van 1969

Die Bolandse aardbewing van 1969 is 'n aardbewing wat op die nag van 29 September 1969 die dorpe Ceres, Wolseley en Tulbagh erg beskadig het. Sover bekend is dit die aardbewing wat tot hede die grootste skade in Suid-Afrika aangerig het. Dit het 6,5 op die Richterskaal gemeet en is veroorsaak deur die sogenaamde Worcester-breuk in die aardkors. Honderde huise is verwoes en moes gesloop en herbou word. Elf mense het op omringende plase in die voorval gesterf.



</doc>
<doc id="65655" url="https://af.wikipedia.org/wiki?curid=65655" title="Melkkos">
Melkkos

Melkkos is 'n tradisionele boerekos-gereg wat gewoonlik op koue aande of in die oggend as 'n ligte maal warm bedien word. 

Dit word van melk, meel, suiker, eiers en kaneel gemaak en is baie soos 'n melktert sonder die kors. 
Sommige resepte maak gebruik van pasta of sago om die krummels in die melkkos te vorm.

Kaneel en suiker word dikwels oor die oppervlak gesprinkel.



</doc>
<doc id="65656" url="https://af.wikipedia.org/wiki?curid=65656" title="Kaneel">
Kaneel

Kaneel is 'n spesery wat geoes word van die binnenste bas van 'n aantal bome van die genus "Cinnamomum" wat oorspronklik net in Sri Lanka gegroei het. Die "Cinnamom zeylanicum" boom is die bekendste.

Kaneel word in beide soet en sout Suid-Afrikaanse disse gebruik. 



</doc>
<doc id="65657" url="https://af.wikipedia.org/wiki?curid=65657" title="Wildedadelboom">
Wildedadelboom

Die Wildedadelboom ("Phoenix reclinata") is 'n boom wat voorkom langs die kus en aan rivieroewers in oop, laagliggende grasvelde vanaf Port Elizabeth, deur KwaZulu-Natal tot in Mpumalanga en Limpopo. Die vrugte van 1.5 cm is helder-oranje. Hulle is dun, vlesig en eetbaar en soet wanneer hulle ryp is maar is nie so smaaklik as die van die kommersiële Dadelpalm ("Phoenix dactylifera") nie.




</doc>
<doc id="65670" url="https://af.wikipedia.org/wiki?curid=65670" title="Koöperasiestories">
Koöperasiestories

Koöperasiestories was 'n Afrikaanse TV-reeks wat op kortverhale deur die bekende Afrikaanse skrywer P.G. du Plessis gebaseer was. Die reeks handel oor die daaglikse gebeure en mense in die dorp Gezinasrus, wat deur drie mense wat elke dag op die koöperasie se stoep sit bespreek word.





</doc>
<doc id="65671" url="https://af.wikipedia.org/wiki?curid=65671" title="Marie Pentz">
Marie Pentz

Marie Pentz is 'n Suid-Afrikaanse aktrise wat al in verskeie rolprente en TV-reekse gespeel het. Sy is veral bekend vir haar rol as "Mietie" in die SAUK2 se komedie Koöperasiestories en as "Vera" in E.tv se "Fishy Feshuns".



</doc>
<doc id="65672" url="https://af.wikipedia.org/wiki?curid=65672" title="ICOSA">
ICOSA

ICOSA (afkorting vir Independent Civic Organisation of South Africa) is 'n Suid-Afrikaanse politieke party. Dit is gestig deur Truman Prince, die voormalige ANC bestuurder van die Pixley ka Seme-distriksmunisipaliteit, wat in Januarie 2006 van die party geskors is. Hy is na 'n uitgerekte regstryd in Junie 2007 weer deur die munisipale raad in sy pos aangestel, maar is in Augustus deur 'n provinsiale stemming afgedank. Jeffrey Donson, voorheen van die NPP (National People's Party), is tans die president van 'n party wat in 2016 48% van die stemme in die munisipaliteit Kannaland behaal het.

Die koalisie van die Demokratiese Alliansie / ICOSA het in Augustus 2006 die Kannaland Plaaslike Munisipaliteit mag bekom toe die kortstondige ANC-geleide koalisie-ooreenkoms met die DA ineengestort het. Die koalisie van die DA en die ICOSA het ineengestort toe twee ICOSA en drie ANC-raadslede die vloer oorgesteek het, wat die NPP vyf setels uit nege in die raad gegee het of 'n volstrekte meerderheid (die enigste SA-raad wat deur hierdie nuwe nuwe party beheer is teen daardie tyd). Die DA het geweier om die nuwe NPP-bestuursadministrasie te erken omdat dit beweer het dat die twee ICOSA-oorlopers ontslaan is voordat die vloeroorloopskerm oop was en was toe in die Kaapse hooggeregshof uitgedaag. As sodanig weier sy voormalige burgemeester om sy pos te ontruim in afwagting van die uitkoms van die saak, wat onsekerheid en onstabiliteit in hierdie beleërde raad skep.

In die 2011 munisipale verkiesing het ICOSA 'n meerderheid in die Kannaland-munisipaliteit met drie setels herwin, terwyl die ANC en die DA twee elk gewen het.

Die party het ook aan die Suid-Afrikaanse algemene verkiesing van 2019 deelgeneem, waartydens dit 12 386 stemme of 0,07% landswyd behaal het, dus geen setel in die parlement nie.

Jeffrey Donson stel in sy manifes van 1 Februarie 2013(?)



</doc>
<doc id="65676" url="https://af.wikipedia.org/wiki?curid=65676" title="Naaksadiges">
Naaksadiges

Die Naaksadiges ("Gymnospermae") is 'n groep saadlewerende plante, wat die bedeksadiges (blomdraende plante) uitsluit. Hulle vorm, saam met bedeksadiges, die groep plante wat sade voortbring. Naaksadiges verskil egter van bedeksadiges deurdat hulle naakte sade in keëls of aan oop strukture dra. Bedeksadiges, daarteenoor, dra blomme en het ingeslote saadknoppe.

Die naaksadige plante of gimnosperme is 'n groep houtagtige plante, hoofsaaklik bome, wat reeds baie lank gelede ontstaan her. In plaas van blomme het hulle manlike en vroulike sporofille spoordraende blare (sporofille) wat meestal in afsonderlike keëls bymekaar gegroepeer is. 

Stuifmeelsakkies kom aan die onderkant van die manlike sporofille voor, terwyl die saadknoppe bo-op die vroulike sporofille lê. Die sade word nie soos by die blomplante deur 'n vrugbeginsel omring nie. 

Naaksadiges of gimnosperms is die oudste groep saadplante wat vroeër as 'n onderafdeling ("Gymnospermae") onder die afdeling "Spermatophyta" (saadplante) geklassifiseer is. Die moderne neiging is egter om die saadplante in ses afdelings te klassifiseer, waarvan vyf die naaksadiges uitmaak en die ander afdeling die bedeksadiges. Daar word algemeen aangeneem dat naaksadiges van die heterospore varings afgestam het. 

Al die gimnosperme is houtagtig en die meeste van hulle is bome. Die groep as geheel het die hoogtepunt van sy ontwikkeling in die Mesosoïkum (230 tot 60 miljoen jaar gelede) bereik, maar was reeds in die Karboon (345 tot 230 miljoen jaar gelede) volop en het grotendeels bygedra tot die steenkoolafsettings wat uit daardie tydperk gevorm is. Die houtstruktuur van naaksadige plante is eenvoudiger as die van houtagtige bedeksadige plante. 

Die xileem (hout) bestaan slegs uit trageïede en houtvesels. Die egte houtvate (xileemvate) wat by houtagtige bedeksadige plante aangetref word, is nie aanwesig nie. Die floëem (binnebas) verskil ook daarin dat die sifvate nie begeleidende selle het soos die van bedeksadige plante nie. Tussen die xileem en die floëem is 'n laag kambiumselle (soos by bedeksadige plante) wat oorsprong gee aan nuwe xileem en floëem. 

Die meeste naaksadiges is immergroen. Vanweë die relatief klein blaaroppervlakte en 'n dik epiderm is (buitenste laag selle) is die blare bestand teen uitdroging, soos wat onder meer voorkom wanneer die temperatuur so laag daal dat water nie meer opgeneem kan word nie. Die struktuur van die hout, die posisie van die sporofille en die wyse van bevrugting is eienskappe wat normaalweg by die klassifikasie van gimnosperme gebruik word. 

Vyf afdelings - waarvan een lank gelede reeds uitgesterf het – word onderskei, naamlik die sogenaamde saadvarings (die uitgestorwe "Pteridospermatophyta"), die broodboomagtiges ("Cycadophyta"), die ginkgo's ("Ginkgophyta"), die naaldbome ("Coniferophyta") en die welwitschia-agtiges (Gnetophyta). Die broodboomagtiges en die ginkgo's word as meer primitief as die ander afdelings beskou omdat hulle manlike saadselle (spermatosoïede) vryswemmend is, terwyl die naaldbome as die hoogste ontwikkelde groep beskou word.

Die voortplantingsorgane van naaksadiges kom op of onder skubvormige sporofille voor, wat op hulle beurt meestal in die vorm van keëls gerangskik is. Die sporofille van die manlike keëls (mikrosporofille) dra stuifmeel sakkies aan die onderkant, terwyl die saadknoppe bo-op die sporofille van die vroulike keëls (megasporofille) aan die voet daarvan voorkom. 

Naaksadige plante kan een- of tweehuisig wees, met ander woorde manlike en vroulike keëls kan aan dieselfde plant of aan aparte plante gedra word. Die saadknop bestaan aanvanklik uit 'n hoeveelheid weefsel (nusellusweefsel) wat deur 'n integument omring word. Een van die selle van die nusellusweefsel, die megaspoormoedersel, gee deur meiose of reduksiedeling. 

Oorsprong aan vier haploïede megaspore (selle, bekend as megaspore, wat die helfte soveel chromosome het as die ander plantselle soos die nusellusselle). Drie van die selle degenereer en die oorblywende megaspoor gee dan oorsprong aan die vroulike gametofiet of megagametofiet, met ander woorde haploïede weefsel waaruit die eierselle uiteindelik ontstaan. Hierdie gametofietweefsel groei binne-in die nusellusweefsel en gebruik laasgenoemde as voedingsbron. 

Twee tot 48 argegoniums ontstaan in die gametofietweefsel naby die mikropilum, 'n porie in die integument waardeur die stuifmeel later die saadknop binnedring. In elke argegonium ontstaan 'n eiersel wat later met 'n manlike sperm versmelt om 'n sigoot te vorm. Die argegoniums kom baie met die van die varings ooreen. In die stuifmeelsakkies of mikrosporangia gee 'n mikrospoormoedersel deur reduksiedeling oorsprong aan haploïede mikrospore (stuifmeelkorrels), wat die begin van die manlike gametofietgenerasie is. 

Wanneer die stuifmeel ryp is, bars die sakkies oop om dit vry te stel. Die nusellusweefsel van die vroulike gametofiet skei 'n klewerige stof af waaraan stuifmeel vaskleef as dit deur die wind in die mikropilum van die saadknop beland. Die vloeistofdruppel word dan saam met die stuifmeel na binne getrek en die stuifmeelkorrels groei deur middel van stuifmeelbuise deur die nusellusweefsel na die argegoniums. By die naaldbome dring die stuifmeelbuis die argegonium binne en stel twee spermselle vry, waarvan die grootste een met die eiersel saamsmelt om die sigoot te vorm. 

Die ander spermsel degenereer. Die bevrugte eiersel (sigoot) ondergaan nou verskeie kerndelings om 'n hoeveelheid kerns te vorm wat wissel van vier (by spesies van die genus "Pinus") tot 100 (by die broodbome), en wat nie deur middel van selwande van mekaar geskei is nie. Na hierdie fase ontwikkel die selwande en 'n sogenaamde proembrio ontstaan. Dit word deur middel van 'n struktuur (die suspensor) diep in die gametofietweefsel, nou bekend as endosperm (voedingsweefsel), ingetrek. 

Deurdat meer as een eiersel dikwels bevrug word, kan daar meer as een - tot 48 - embrio's in die gametofiet ontwikkel. Die verskynsel staan bekend as poliëmbrionie. Slegs een van die embrio's ontwikkel egter tot volwassenheid. Wanneer die embrio volledig ontwikkel het, bestaan dit uit 'n radikula, 'n hipokotiel, ŉ plumula en twee saadlobbe. Die integument is teen daardie tyd hard en breek in die naald bome se geval met 'n deel van die megasporofil (die saadvlerk) af. 

By naaldbome duur die hele proses van bestuiwing totdat die saad ryp is ongeveer twee jaar. Tydens die ontwikkelingsproses van die saad verhout die megasporofille, sodat hulle maklik vog kan absorbeer of verloor. Wanneer die sade ryp is, is die verhouting ook voltooi, en as die lug droog is, gaan die sporofille los van mekaar om die sade vry te stel.

Die huidige naaksadiges is net 'n klein oorblyfsel van 'n groter verskeidenheid plante wat in die aarde se lang geskiedenis bestaan het. Baie verwante groepe is nou uitgestorwe. Die huidige naaksadiges vorm vier groepe

Oor die verwantskap van hierde vier groepe en die bedeksadiges is in 2017 nog geen ooreenstemming nie. 'n Moontlike kladogram is:

Merk op dat indien hierdie kladogram korrek is, die naaksadiges 'n parafiletiese groep sou wees.



</doc>
<doc id="65682" url="https://af.wikipedia.org/wiki?curid=65682" title="Jean de Villiers">
Jean de Villiers

Jean de Villiers (gebore 24 Februarie 1981, Paarl) is 'n Suid-Afrikaanse rugbyspeler en Suid-Afrika se vier-en-vyftigste Springbokkaptein. Hy het sy rugbyloopbaan as 'n vleuel begin, maar later hoofsaaklik op senter gespeel. De Villiers het lank vir die en die en op internasionale vlak vir die Springbokke gespeel. In 2008 word hy as Suid-Afrika se speler van die jaar aangewys.

De Villiers matrikuleer by Paarl Gimnasium, 'n skool wat al verskeie groot rugbyspelers opgelewer het. Hy maak sy debuut op internasionale vlak vir die Suid-Afrikaanse sewes-span. Hier speel hy 'n belangrike rol in die spanne wat tweede in die Wêreld-Sewesreeks van 2001/02 en derde in die 2002-Statebondspele geëindig het. In 2002 speel hy sy eerste internasionale 15-man wedstryd in die onder-21 Rugbywêreldbeker. Tydens die toernooi druk hy vier drieë vir die Junior Bokke.

Hy het sy eerste toets op seniorvlak op 9 November 2002 teen Frankryk in Marseille gespeel, maar doen 'n ernstige knie-besering in die eerste vyf minute van die wedstryd op. Na sy herstel speel hy 'n belangrike rol in die Bokke se "Renaissance van 2004", wat hulle 'n onverwagte oorwinning in die Drienasies-reeks daardie jaar besorg. Beide de Villiers en sy spanmaat van Paarl Gimnasium, Joubert, druk elk drie drieë tydens dié wedstryd.

Hy wen die Rugbywêreldbeker 2007 as deel van die Suid-Afrikaanse span, maar hy skeur sy biseps (bo-armspier) tydens die eerste wedstryd en het nie verder aan die toernooi deelgeneem nie. In 2009 wen hy sy tweede Drienasies-reeks saam met die Suid-Afrikaanse span. Hy was ook deel van Suid-Afrika se span tydens die Rugbywêreldbeker 2015.

In Junie 2012 word hy deur Heyneke Meyer as die Springbokkaptein aangewys. Sy toetsrekord as kaptein is 24 gewen, 11 verloor en twee gelykop (teen Engeland en Argentinië) uit 37 wedstryde.

Op 27 September 2015 kondig De Villiers sy uittrede uit internasionale rugby aan na hy weer sy kakebeen gebreek het op 26 September in 'n wedstryd teen Samoa.



</doc>
<doc id="65684" url="https://af.wikipedia.org/wiki?curid=65684" title="Lys van NG gemeentes">
Lys van NG gemeentes

'n Volledige lys van al die gemeentes van die Nederduitse Gereformeerde Kerk in die nege Sinodes in Suid-Afrika sowel as in Namibië.














</doc>
<doc id="65686" url="https://af.wikipedia.org/wiki?curid=65686" title="Abelse kategorie">
Abelse kategorie

'n Abelse kategorie is in wiskunde 'n kategorie waarin morfismes en objekte bymekaar gevoeg kan word en waarin kerne en kokerne bestaan en gewenste eienskappe besit. Die motiverende prototipe voorbeeld van 'n abelse kategorie is formula_1, die kategorie van abelse groepe. Die teorie het sy oorsprong in 'n tentatiewe poging deur Alexander Grothendieck om vele kohomologieteorieë te verenig. Abelse kategorieë is baie "stabiel" as kategorieë; hulle is byvoorbeeld reëlmatig en hulle bevredig die slangelemma. Die klas van abelse kategorieë is geslote onder 'n aantal kategoriese konstruksies; die kategorie van kettingkomplekse van 'n abelse kategorie, of die kategorie van funktors van 'n klein kategorie tot 'n abelse kategorie is byvoorbeeld ook abels. Hierdie stabiliteitseienskappe maak hulle onvermydelik in onder andere homologiese algebra; die teorie het belangrike toepassings in algebraïese geometrie, kohomologie en suiwere kategorieteorie. Abelse kategorieë is vernoem na die Noorse wiskundige Niels Henrik Abel

'n Kategorie is abels wanneer:

Hierdie definisie is ekwivalent aan die volgende stuksgewyse definisie:

Let wel dat die verrykte struktuur op hom-versamelings 'n "gevolg" is van die drie aksiome van die eerste definisie. Dít beklemtoon die fundamentele relevansie van die kategorie van abelse groepe in die teorie en sy kanonieke aard.

Die konsep van presiese reeks kom natuurlik in hierdie opset na vore en dit blyk dat presiese funktors, d.i. die funktors wat presiese reeks in verskeie opsigte preserveer, is die relevante funktors tussen abelse kategorieë. Hierdie konsep van "presiesheid" is in die teorie van presiese kategorieë geaksiomatiseer, wat dit 'n spesiale geval van reëlmatige kategorieë maak.


In sy "Tôhoku"-artikel lys Grothendieck vier bykomende aksiome (en hul duale) wat 'n abelse kategorie formula_14 mog veragsaam. Hierdie aksiome is vandag nog in algemene gebruik. Hulle is die volgende:
en hul duale:

Aksiome (AB1) en (AB2) is ook gegee. Dit is hulle wat 'n additiewe kategorie abels maak. Spesifiek:

Grothendieck het ook aksiome (AB6) en (AB6*) aangegee.

Gegewe enige paar formula_38, formula_39 van objekte in 'n abelse kategorie is daar 'n spesiale nulmorfisme van formula_38 na formula_39. Dít kan gedefinieer word as die nulelement van die hom-versameling formula_42, aangesien dit 'n abelse groep is. Dit kan alternatief as die unieke komposisie formula_43 gedefinieer word, waar formula_44 die nulobjek van die abelse kategorie is.

In 'n abelse kategorie kan elke morfisme formula_36 as die komposisie van 'n epimorfisme gevolg deur 'n monomorfisme geskryf word. Hierdie epimorfisme word die "kobeeld" van formula_36 genoem, terwyl die monomorfisme die "beeld" van formula_36 genoem word.

Subobjekte en kwosiëntobjekte is goed gedraend in abelse kategorieë. Die parsiële geordende versameling van subjobekte van enige gegewe objek formula_38 is byvoorbeeld 'n begrensde rooster.

Elke abelse kategorie formula_14 is 'n moduul oor die monoïdale kategorie van eindig gegenereerde abelse groepe; dit is, ons kan 'n tensorproduk van 'n eindig gegenereerde abelse groep formula_50 en enige objek formula_38 van formula_14 vorm. Die abelse kategorie is ook 'n komoduul; formula_53 kan as 'n objek van formula_14 geïnterpreteer word. Indien formula_14 volledig is, kan ons die vereiste dan formula_50 eindig gegenereerd is, verwyder; ons kan in die algemeen finitêre verrykte limiete in formula_14 vorm.

Abelse kategorieë is die algemeenste opset vir homologiese algebra. Al die konstruksies wat in daardie veld gebruik word, soos presiese reekse en veral kort presiese reekse en afgeleide funktors, is relevant. Belangrike stellings wat in alle abelse kategorie van toepassing is, sluit in die vyflemma (en die kort vyflemma as spesiale geval), asook die slangelemma (en die negelemma as 'n spesiale geval).

Abelse kategorieë is deur Buchsbaum (1955, onder die naam "presiese kategorie") en Grothendieck (1957) bekendgestel om verskeie kohomologieteorieë te verenig. Ter tyde was daar 'n kohomologieteorie vir gerwe en 'n komologieteorie vir groepe. Die twee is verskillend gedefinieer, maar hulle het eenderse eienskappe besit. Trouens, 'n groot gedeelte van kategorieteorie is ontwikkel as 'n taal om hierdie ooreenkomste te bestudeer. Grothendieck het die twee teorieë verenig: hulle beide verskyn as afgeleide funktors op abelse kategorieë, as die abelse kategorie van gerwe van abelse groepe op 'n topologiese ruimte, en as die abelse kategorie van formula_50-module vir 'n gegewe groep formula_50.



</doc>
<doc id="65689" url="https://af.wikipedia.org/wiki?curid=65689" title="Kommutatiewe algebra">
Kommutatiewe algebra

Kommutatiewe algebra is die vertakking van abstrakte algebra wat kommutatiewe ringe, hul ideale, en module oor sulke ringe bestudeer. Beide algebraïese geometrie en algebraïese getalleteorie bou op kommutatiewe algebra. Prominente voorbeelde van kommutatiewe ringe sluit in polinomiese ringe, ring van algebraïese heelgetalle, insluitende die gewone heelgetalle formula_1, en p-adiese heelgetalle.

Kommutatiewe algebra is die hoof tegniese nutsmiddel in die lokale studie van skemas.

Die studie van ringe wat nie noodwendig kommutatief is nie, staan bekend as nie-kommutatiewe algebra; dit sluit in ringteorie, voorstellingsteorie, en die teorie van Banach-algebras.

Die onderwerp, wat eers as ideaalteorie bekend gestaan het, het begin met Richard Dedekind se werk aan ideale, ditself gebaseer op die vroeëre werk van Ernst Kummer en Leopold Kronecker. Later het David Hilbert die term "ring" begin gebruik om die vroeëre term "getalring" te veralgemeen. Hilbert het 'n abstrakter benadering ingelei om die konkreter en meer rekenbaarheid geörienteerde metodes wat op bv. komplekse analise en klassieke invarianteteorie gebaseer is, te vervang. Op sy beurt het Hilbert Emmy Noether sterk beïnvloed, aan wie ons baie van die abstrakte aksiomatiese benadering tot die onderwerp te danke is. Nog 'n belangrike mylpaal was die werk van Hilbert se student Emanuel Lasker wat primêre ideale ingelei het en die eerste weergawe van die Lasker-Noether-stelling bewys het.

Veel van die moderne ontwikkeling van kommutatiewe algebra beklemtoon module. Beide ideale van 'n ring formula_2 en formula_2-algebras is spesiale gevalle van formula_2-module, sodat moduulteorie beide ideaalteorie en die teorie van ringuitbreidings omvat. Alhoewel dit reeds in Kronecker se werk begin het, word die moderne benadering tot kommutatiewe algebra deur gebruik te maak van moduulteorie gewoonlik aan Emmy Noether toegeskryf.



</doc>
<doc id="65691" url="https://af.wikipedia.org/wiki?curid=65691" title="Evangelies-Lutherse Kerk in Noord-Duitsland">
Evangelies-Lutherse Kerk in Noord-Duitsland

Die Evanglies-Lutherse Kerk in Noord-Duitsland (Duits: "Evangelisch-Lutherische Kirche in Norddeutschland" of kort "Nordkirche") is 'n streekkerk ("Landeskirche") van die Evangeliese Kerk in Duitsland. Dit is op Pinkstersondag, 27 Mei 2012, gestig toe die Noord-Elbiese Evangelies-Lutherse Kerk (NEK), die Evangelies-Lutherse Landskerk van Mecklenburg (ELLM) en die Pommerse Evangeliese Kerk (PEK) saamgesmelt het. Die nuwe streekkerk strek oor die Noord-Duitse deelstate Sleeswyk-Holstein, Hamburg en Mecklenburg-Voorpommere.


</doc>
<doc id="65694" url="https://af.wikipedia.org/wiki?curid=65694" title="2012 midjaarrugbytoetsreeks">
2012 midjaarrugbytoetsreeks

Die 2012 midjaarrugbytoetsreeks (ook bekend as die Somertoere in die Noordelike Halfrond) verwys na die internasionale rugbywedstryde wat gedurende Junie hoofsaaklik in die Suidelike Halfrond gespeel is.

Hierdie reeks was die begin van die wêreldwye speelkalender van die Internasionale Rugbyraad wat tot 2019 strek. Die kalender sluit die terugkeer na tradisionele toere in, waar Europese spanne in meer as een toets teen ’n nasionale span van die Suidelike Halfrond speel, met midweekwedstryde teen provinsiale of streekspanne. 

Wallis het teen Australië gespeel, in die eerste reeks van drie toetse in Australië deur ’n top Europese span sedert die Britse en Ierse Leeus in 2001 daar getoer het. Nieu-Seeland het gasheer gespeel vir die Ierse span in die eerste reeks van 'n drietoetstoer daarheen sedert die Britse en Ierse Leeus in 2005; dit was ook Ierland se eerste reeks van drie toetse teen die All Blacks. Suid-Afrika was gasheer vir Engeland vir drie toetse, die eerste uitgebreide toer na Suid-Afrika deur een land sedert Nieu-Seeland in 1996 daar getoer het.

Die nuwe kalender het ook toetsgeleenthede gebied vir die voormalige Vlak 2-spanne. As deel van hierdie IRR-inisiatief was ’n ou tradisie die toere na die Suidsee-eilande deur sterk rugbylande. Skotland was die eerste voormalige Vlak 1-span sedert 2006 wat ’n toets in die Suidsee-eilande gespeel het, toe hulle teen Fidji en Samoa gespeel het. 








</doc>
<doc id="65695" url="https://af.wikipedia.org/wiki?curid=65695" title="Bosboomvaring">
Bosboomvaring

Die Bosboomvaring ("Cyathea capensis") - voorheen bekend as "Alsophila capensis" - is 'n boomvaring, een van slegs twee spesies in Suid-Afrika. Die plant groei in immergroen woude en kom voor vanaf Knysna ooswaarts deur KwaZulu-Natal, Mpumalanga tot in Limpopo. Die blaartjies se rande is fyn getand; aan die onderkant is daar een sonus per lob. Die blaarbasis is in die laer blaartjies gewysig om fyn wortelagtige "aflebieë" te vorm.




</doc>
<doc id="65696" url="https://af.wikipedia.org/wiki?curid=65696" title="Grasveldboomvaring">
Grasveldboomvaring

Die Grasveldboomvaring ("Cyathea dregei") - voorheen bekend as "Alsophila dregei" - is 'n boomvaring, een van slegs twee spesies in Suid-Afrika. Die plant groei op die rande van immergroen woude en kom voor vanaf Knysna ooswaarts deur KwaZulu-Natal, Mpumalanga tot in Limpopo. Die blaartjies se rande is nie fyn getand nie en geen "aflebieë" is aanwesig nie. Daar is verskeie sori met wollerige hare op elke blaartjielob.




</doc>
<doc id="65697" url="https://af.wikipedia.org/wiki?curid=65697" title="Boomvaring">
Boomvaring

Cyatheaceae is 'n boom familie wat hoort tot die orde "Cyatheales". Daar is 1000 spesies wat wêreldwyd tot die familie hoort waarvan vier in Suider-Afrika voorkom en al vier is bome. Plante in die familie is opvallend en word maklik herken aan 'n enkele, regop stam en 'n stywe rosetkroon van baie groot boogvormige blare met 'n sagte voorkoms. Alle boomvarings kom in hoë reënval gebiede voor. Alhoewel die bome se wortels nie diep is nie, word hulle nie maklik verplant nie.





</doc>
<doc id="65703" url="https://af.wikipedia.org/wiki?curid=65703" title="Kategorie (wiskunde)">
Kategorie (wiskunde)

'n Kategorie is in wiskunde 'n algebraïese struktuur wat uit objekte en die afbeeldings tussen hierdie objekte bestaan. 'n Kategorie het twee basiese eienskappe: die vermoë om die afbeeldings assosiatief te komponeer en die bestaan van 'n identiteitsafbeelding vir elke objek. 'n Eenvoudige voorbeeld is formula_1, die kategorie van versamelings, wie se objekte versamelings en afbeeldings funksies is. Aan die ander kant kan enige monoïde, en so-ook enige preorde, as 'n spesiale soort kategorie beskou word. Oor die algemeen kan die objekte en afbeeldings abstrakte entiteite van enige aard wees, en die idee van kategorie voorsien 'n fundamentele en abstrakte manier waarop wiskundige entiteite en hul verhoudinge beskryf kan word. Dít is inderdaad die sentrale idee van "kategorieteorie", daardie vertakking van wiskunde wat poog om die hele wiskunde te veralgemeen in terme van objekte en afbeeldings, onafhanklik van wat die objekte en afbeeldings in der werklikheid voorstel. Feitlik elke vertakking van moderne wiskunde kan in terme van kategorieë beskryf word, en sodoende kom diepe insigte en ooreenkomste tussen skynbaar verskillende areas van wiskunde na vore. Vir meer uitgebreide motiverende agtergrond en historiese notas, sien kategorieteorie en die lys van kategorieteorie-onderwerpe.

Twee kategorieë is dieselfde indien hulle dieselfde versameling objekte, dieselfde versameling afbeeldings, en dieselfde assosiatiewe metode van komposisie van enige twee afbeeldings het. Twee kategorie mag ook as "ekwivalent" beskou word vir die doeleindes van kategorieteorie, al is hulle nie presies dieselfde nie.

Bekende kategorie word deur 'n kort gekapitaliseerde woord of afkorting in vet- of skuinsteks aangedui: voorbeelde sluit in formula_1, die kategorie van versamelings en funksies; formula_3, die kategorie van ringe en ringhomomorfismes; en formula_4, die kategorie van topologiese ruimtes en kontinue funksies. Al die voorgenoemde kategorieë het die identiteitsfunksie as identiteitsafbeelding en komposisie as die assosiatiewe bewerking op afbeeldings.

Die standaard teks op kategorieteorie is "Categories for the working mathematician" deur Saunders Mac Lane. Ander verwysings word in die Verwysings hieronder aangegee. Die basiese definisies in hierdie artikel word in die eerste paar hoofstukke van enige van hierdie boeke bevat.




</doc>
<doc id="65708" url="https://af.wikipedia.org/wiki?curid=65708" title="Wegkruipertjie">
Wegkruipertjie

Wegkruipertjie is 'n speletjie waar iemand wegkruip en die ander na die persoon soek.



Julle kan op die volgende reëls ooreenkom voor die spel of voor 'n volgende rondte begin:



</doc>
<doc id="65709" url="https://af.wikipedia.org/wiki?curid=65709" title="Oos-Kaapse reusebroodboom">
Oos-Kaapse reusebroodboom

Die Oos-Kaapse reusebroodboom ("Encephalartos altensteinii") kom hoofsaaklik langs die kus voor vanaf Port Elizabeth ooswaarts. Dit kan ook moontlik in KwaZulu-Natal groei. 

Dit is een van die grootste broodbome en kan tot 4 m hoog en die blare tot 3,5 m lank word. Die sade is rooi, ovaalvormig en ongeveer 2,3 cm lank. Dit word deur die IUBN geklassifiseer as 'n kwesbare spesie. Die boom lyk baie soos die reusebroodboom.




</doc>
<doc id="65715" url="https://af.wikipedia.org/wiki?curid=65715" title="Modjadji-broodboom">
Modjadji-broodboom

Die Modjadji-broodboom ("Encephalartos transvenosus") is 'n broodboom wat voorkom op die berghellings bo die hoofkraal van die reënkoningin, Modjadji, oos van Duiwelskloof, en in die Soutpansberg, Limpopo. Die boom kan tot 13 m hoog raak en is een van die grootstes in die wêreld en ook die bekendste in Suider-Afrika. Die broodboom was goed beskerm deur die generasies reënkoninginne wat bygedra het tot die broodboomwoud.




</doc>
<doc id="65718" url="https://af.wikipedia.org/wiki?curid=65718" title="Podocarpaceae">
Podocarpaceae

Podocarpaceae is die geelhout-familie wat hoort tot die orde "Pinales". Daar is 150 spesies wat wêreldwyd tot die familie hoort waarvan vier plaaslik voorkom en al vier is bome.

Die familie is groot immergroen woudbome. Hierdie familie dra nie blomme nie maar produseer baie primitiewe en gereduseerde keëls. Die manlike bome se keëls is katjiesagtig. Die vroulike bome se saadkoppe - wat later tot saad ontwikkel - kom alleen of in pare voor sodat een of twee sade geproduseer word. Die blare van die bome is smal met parallelle are en die rande is glad. Die vrugte is ronderig en word deur voëls en vlermuise verspei.

Suid-Afrikaanse spesies is:

'n Nie-Suid-Afrikaanse spesie:





</doc>
<doc id="65719" url="https://af.wikipedia.org/wiki?curid=65719" title="Hamburg (dubbelsinnig)">
Hamburg (dubbelsinnig)

Hamburg kan na een van die volgende nedersettings verwys:



</doc>
<doc id="65731" url="https://af.wikipedia.org/wiki?curid=65731" title="Berlyn (dubbelsinnig)">
Berlyn (dubbelsinnig)

Berlyn kan na een van die volgende nedersettings verwys:



</doc>
<doc id="65732" url="https://af.wikipedia.org/wiki?curid=65732" title="Zamiaceae">
Zamiaceae

Zamiaceae is 'n broodboom familie wat hoort tot die orde "Cycadales". Die broodboomorde het reeds 235 tot 65 miljoen jaar gelede gefloreer. Wêreldwyd hoort daar 150 spesies tot die familie waarvan 40 in Suider-Afrika voorkom en 35 daarvan is bome.

Slegs die genus "Encephalartos" kom in Suid-Afrika voor. Dit omvat 32 spesies waarvan 17 boomgrootte bereik. Dié familie kry sy naam omrede die murg in die stamme van die meeste broodbome stysel van hoë gehalte lewer wat tot meel verwerk en brood daarmee gebak kan word.

Die krone van die bome bestaan uit groot, palmagtige blare en die bome word met boomvarings verwar. Broodbome produseer keëls in plaas van blomme. Die manlike en vroulike keël is op afsonderlike plante. Die sade is groot en langwerpig met 'n vlesige bedekking wat dikwels heldergeel, oranje of rooi kan wees. Die sade van sommige spesies is giftig.

Broodbome is waardevolle versamelitems en dié bome wat in die natuur voorkom word almal streng bewaar. Ongelukkig verplant die bome maklik en word gesteel.

Spesies wat voorkom in Suid-Afrika:




</doc>
<doc id="65736" url="https://af.wikipedia.org/wiki?curid=65736" title="Skikda">
Skikda

Skikda (Arabies: "سكيكدة") is die hoofstad van die Skikda-provinsie, in noordoostelike Algerië. Die stad is in 1838 gestig as Fort de France en daarna verander na Philippeville (vernoem na die koning Louis-Philippe). Nadat Algerië in 1962 onafhanklikheid ontvang het van Frankryk, is die naam van die stad verander na Skikda.


</doc>
<doc id="65739" url="https://af.wikipedia.org/wiki?curid=65739" title="Golf van Guinee">
Golf van Guinee

Die Golf van Guinee (Engels: "Gulf of Guinea", Frans: "Golfe de Guinée", Portugees: "Golfo da Guiné", Spaans: "Golfo de Guinea") is 'n golf van die Atlantiese Oseaan in die hoek van Sentraal-Afrika, wat deur die kus van Wes-Afrika in die noorde en ooste begrens word. In die golf is die eilandnasie São Tomé en Príncipe en die eilande Annobón en Bioko van Ekwatoriaal-Guinee geleë, wat soos die Kameroenberg van vulkaniese oorsprong is.

Die Golf van Guinee grens in die noorde aan Liberië, Ivoorkus, Ghana, Togo, Benin en Nigerië en in die ooste aan Kameroen, Ekwatoriaal-Guinee en Gaboen. In die noorde lê die Baai van Benin en in die weste die Baai van Bonny (voorheen: "Baai van Biafra").

Die belangrikste rivier wat in die Golf van Guinee vloei is die Niger en die Volta.

In die Golf van Guinee kruis die ewenaar die Greenwich-meridiaan.


</doc>
<doc id="65745" url="https://af.wikipedia.org/wiki?curid=65745" title="Lalapalm">
Lalapalm

Die Lalapalm ("Hyphaene coriacea") - voorheen "Hyphaene natalensis" - is 'n mediumgroot immergroen boompalm (tot 15 m) en kom voor aan die kus van KwaZulu-Natal tot in die sanderige gebiede van die Krugerwildtuin. Die blare is waaiervormig en grysgroen. Die vrugte is ongeveer 4 cm in deursnee, draderig en oranjerooi tot donkerbruin. Die vrugte word in groot hoeveelhede aan die vroulike bome gedra en neem twee jaar om volwasse te word. Dan neem dit nog 'n verdere twee jaar om af te val; dus is vrugte regdeur die jaar beskikbaar. Dié palms word goed benut en daar word wyn van hulle sap gemaak.

Die dorpie Malalane se naam is 'n vervorming van die Swazi-uitdrukking "emlalani" (die plek van die lalapalms).




</doc>
<doc id="65746" url="https://af.wikipedia.org/wiki?curid=65746" title="Kokerboomwoud">
Kokerboomwoud

'n Kokerboom is 'n alleenlewende plant. Kokerbome kom wydverspreid in hulle habitat voor, maar hulle groei selde in groepe. Unieke opvallende kokerboomwoude kom egter op drie plekke in die verspreidingsgebied van die plant voor, naamlik by Kenhardt, Nieuwoudtville en Keetmanshoop. Op Van Rhynsdorp is 'n kokerboomkewekery.

Sewe kilometer suid van Kenhardt in die Noord-Kaap op die R27 in die rigting van Brandvlei is 'n kolonie van 700 kokerbome waarvan sommiges tot 4m hoog is. 'n Wandelpaadjie van 4 km is tussen die bome aangelê.

Op die plaas Gariganus, 14 km noordoos van Keetmanshoop in Namibië, is 'n digte versameling van ongeveer 300 kokerbome. Die grootste bome is tussen die 200 en 300 jaar oud. Op 1 Junie 1955 is dit tot natuurmonument verklaar. Op die plaas is geriewe vir belangstellende besoekers beskikbaar.

Teen 'n koppie op die plaas Gannabos tussen Loeriesfontein en Nieuwoudtvillle is die grootste kokerboomwoud. Dit lê ongeveer 25 km van Nieuwoudtville tussen die paaie R357 en R27. Hierdie is die mees suidelike gebied waar die kokerboom voorkom. Van die grootste bekende kokerbome word hier aangetref en sommige word op ouer as 250 jaar geskat.


</doc>
<doc id="65747" url="https://af.wikipedia.org/wiki?curid=65747" title="Boomaalwyn">
Boomaalwyn

Die Boomaalwyn ("Aloidendron barberae") - voorheen "Aloe barberae" en "Aloe bainesii" - is 'n boom wat voorkom vanaf die Oos-Kaap, deur KwaZulu-Natal tot in Mpumalanga. Hierdie spesie is die grootste en hoogste aalwyn en word tot 18 m hoog. Dit groei in gebiede wat hoë jaarlikse reënval geniet in digte bosse of beboste klowe en op ruwe berghellings. Die blomme word regop in are gedra en hulle is roospienk tot oranje met groen punte.

In die Krugerwildtuin is hulle beperk tot twee rivierklowe net noord van die Krokodilrivier.





</doc>
<doc id="65749" url="https://af.wikipedia.org/wiki?curid=65749" title="Vyfmylpoort">
Vyfmylpoort

Vyfmylpoort is 'n bergpas op die N7 nasionale pad net suid van die Oranjerivier.

Die hoofpad B1 suidwaarts uit Namibië gaan by die Namibiese grenspos by Noordoewer met die DF Malanbrug oor die Oranjerivier. Aan die suidekant van die brug by die Suid-Afrikaanse grenspos by Vioolsdrif begin die N7 waarvan die eerste 8km die Vyfmylpoort vorm.



</doc>
<doc id="65751" url="https://af.wikipedia.org/wiki?curid=65751" title="Strelitziaceae">
Strelitziaceae

Strelitziaceae is die strelitzia-familie wat hoort tot die orde "Zingiberales". Wêreldwyd hoort daar slegs nege spesies tot die familie waarvan vyf in Suider-Afrika voorkom en daarvan is drie piesangagtige bome. Die bekendste lid van die familie is die Kraanvoëlblom, ook 'n gewilde tuinplant.






</doc>
<doc id="65753" url="https://af.wikipedia.org/wiki?curid=65753" title="Kaapse wildepiesang">
Kaapse wildepiesang

Die Kaapse wildepiesang ("Strelitzia alba") - ook bekend as die Kaapse strelitza - is boom wat voorkom tussen Knysna en Humansdorp. Dit het eenvoudige blomhofies met wit blomme.




</doc>
<doc id="65754" url="https://af.wikipedia.org/wiki?curid=65754" title="Bergwildepiesang">
Bergwildepiesang

Die Bergwildepiesang ("Strelitzia caudata") - ook bekend as die Bergstrelitzia - is boom wat voorkom in Mpumalanga en Limpopo. Dit het eenvoudige blomhofies met ligpers of blou kroonblare.




</doc>
<doc id="65757" url="https://af.wikipedia.org/wiki?curid=65757" title="Kuswildepiesang">
Kuswildepiesang

Die Kuswildepiesang ("Strelitzia nicolai") is 'n boom wat voorkom aan die ooskus van Suid-Afrika vanaf Oos-Londen tot in die noorde van KwaZulu-Natal. Die boom lyk palmagtig. Dit groei tot 9 m hoog in duine, moerasse, kusbosse, bosryke klowe en woude. Die groot, piesangagtige blare word soms deur die wind verniel en die blare skeur middeldeur wat die boom slordig laat lyk. Die spesie het veelvoudige blomhofies met tot vyf blomme wat elk uit die voorafgaande een ontspring sodat 'n suil van vyf lae gevorm word. Die boom word ook die "Natalse wildepiesang" genoem.




</doc>
<doc id="65758" url="https://af.wikipedia.org/wiki?curid=65758" title="Universiteit van Potsdam">
Universiteit van Potsdam

Die Universiteit van Potsdam (Duits: "Universität Potsdam") is ’n Duitse universiteit in Potsdam in die deelstaat Brandenburg. Dit beskik oor vier kampusse, waaronder die Neues Palais van Sanssouci en die Babelsbergpark.

Die universiteit beskik oor die volgende fakulteite en institute:



</doc>
<doc id="65760" url="https://af.wikipedia.org/wiki?curid=65760" title="Safsaf-wilger">
Safsaf-wilger

Die Safsaf-wilger ("Salix mucronata") - voorheen geklassifiseer as "Salix subserrata" - is 'n klein boompie wat groei langs rivieroewers, strome en op eilande in riviere. Dit is die enigste inheemse wilgerboom in Suider-Afrika. Baie subspesies word erken. Die stamme is meestal verwronge of amper platliggend as gevolg van die krag van vloedwater. Die wortels was voorheen verwerk tot 'n middel wat vir hoofpyn en koors gebruik is. Die bas kan as tou gebruik word en mandjies word met die dun takke gevleg. Die boom staan ook bekend as die "Fluitjieswilger" en die "Kaapse wilgerboom".




</doc>
<doc id="65762" url="https://af.wikipedia.org/wiki?curid=65762" title="Doringolm">
Doringolm

Die Doringolm ("Chaetacme aristata") is 'n boom wat tot 13 m groot kan word en kom voor vanaf Port Elizabeth tot in die noorde van KwaZulu-Natal. Dit kom ook voor by strome en in klowe in Gauteng, Mpumalanga en Limpopo. Die boom kry 'n digte blaardak en veral laag af. Die blare is donkergroen, dik en leeragtig elk met 'n borselhaar aan die punt. Gepaarde dorings word in die blaaroksels gevind. Die vrugte is geel, sowat 1.5 cm in deursnee. Die hout is hard en gelerig.




</doc>
<doc id="65763" url="https://af.wikipedia.org/wiki?curid=65763" title="Rooiblaarrotsvy">
Rooiblaarrotsvy

Die Rooiblaarrotsvy ("Ficus ingens") 'n kleinerige boom wat ook as 'n struik voorkom. Die boom word aangetref in Gauteng, Limpopo, Noordwes, Mpumalanga, KwaZulu-Natal suidwaarts tot by Port Elizabeth. Die spesie is inheems aan Suid-Afrika en is op die SANBI-rooilys as 'veilig' gelys. Die spesie kom in Saudi Arabië en in Afrika van Senegal tot Ethiopië tot in Namibië voor.

Die vye is redelik klein en slegs 10 tot 15 mm in deursnee en groei tussen die blare naby die takpunte. Hulle verkleur na dofrooi wanneer hulle ryp word.




</doc>
<doc id="65764" url="https://af.wikipedia.org/wiki?curid=65764" title="Boogskutter (sterrebeeld)">
Boogskutter (sterrebeeld)

Die Boogskutter (Latyn: "Sagittarius") is ’n sterrebeeld in die suidelike hemelruim wat deel van die diereriem uitmaak. Dit bevat die Melkweg se middelpunt. Sy simbool is (Unicode U+2650 ♐), ’n pyl, en dit word gewoonlik uitgebeeld as ’n sentour met ’n pyl en boog. Dit lê tussen die Slangdraer in die weste en die Steenbok in die ooste.

Alpha Sagittarii is die hoofster van die sterrebeeld, maar met ’n helderheid van 3,96 mag is dit nie die helderste een nie. Daar is 22 sterre wat sover bekend planete het – die meeste van al die sterrebeelde.

Die Melkweg is naby die Boogskutter op sy digste omdat die galaktiese middelpunt hier lê. Daarom bevat die sterrebeeld baie sterreswerms en newels. Een van die helderste sterreswerms is Messier 55. Van die bekendste newels is die Lagune- (Messier 8), die Omega- (Messier 17) en die Driespletige Newel (Messier 20), ’n groot newel met ’n paar baie jong, warm sterre.

Die Omega-newel (Messier 17, Swaan- of Perdekop-newel) is ’n taamlike helder newel met ’n magnitude van 6, sowat 4 890 ligjare van die Aarde af. Dit is in 1746 vir die eerste keer waargeneem en sterrekundiges verskil sedertdien oor hoe hulle die newel sien, vandaar die groot verskeidenheid name daarvoor.

Die Lagune-newel (Messer 8) is ’n emissienewel sowat 5 000 ligjare van hier af; dit is 140 x 60 ligjare groot (1,5°). Hoewel dit in teleskope grys lyk, onthul foto's met ’n lang beligtingstyd die pienk tint wat kenmerkend is van emissienewels. Dit is taamlik helder, met ’n magnitude van 3. Die middelste deel van die newel is bekend as die Uurglas-newel vanweë sy voorkoms. Die Lagune-newel bevat ook drie donker newels wat in Barnard se Katalogus voorkom.

Die Driespletige Newel (Messier 20, NGC 6514) is ’n emissienewel in die Boogskutter, minder as twee grade van die Lagune-newel af. Dit is deur die Franse komeetjagter Charles Messier ontdek, en is tussen 2 000 en 9 000 ligjare van die Aarde af. Dit het ’n deursnee van sowat 50 ligjare. Die buitekant van die newel is ’n blouerige refleksienewel; die binnekant is pienk met twee donker stroke wat dit in drie verdeel. Waterstof in die newel word geïoniseer, wat aan hom sy kenmerkende kleur gee, deur ’n driedubbele ster in die middel wat in die kruising van die twee donker stroke gevorm het. Die newel word verbind met ’n sterreswerm met ’n magnitude van 6,3.
Messier 24, wat ook die Klein Boogskutter-sterwolk genoem word, is ’n sterreswerm met ’n magnitude van sowat 3. Dit is omtrent 9 400 ligjare van hier af en het ’n deursnee van sowat 330 ligjare. In Messier 24 is NGC 6603, ’n kleiner sterreswerm wat baie dig is. NGC 6567, ’n dowwe planetêre newel, en Barnard 92, a Bok-bol, is ook nabygeleë.

NGC 6445 is ’n planetêre newel met ’n magnitude van sowat 11. Dit is ’n groot newel met ’n deursnee van byna een boogminuut en lyk of dit naby die middel van die bolswerm NGC 6440 lê.

Messier 54 (NGC 6715), met ’n magnitude van 8,73, was die eerste bolswerm wat buite die Melkweg gevind is. NGC 6638 is ’n dowwer bolswerm van 9,2 mag met ’n gemiddelde konsentrasie in sy middel; dit is 26 000 ligjare ver. Dit is sowat ’n graad van die helderder bolswerms Messier 22 en Messier 28 af geleë.

In 1999 is geglo ’n gewelddadige uitbarsting by V4641 Sagittarii het die naaste bekende swartkolk aan die Aarde onthul, maar later is ontdek die swartkolk is veel verder as wat aanvanklik vermoed is. Die komplekse radiobron Sagittarius A is ook hier. Sterrekundiges glo een van sy komponente, bekend as Sagittarius A*, word verbind met ’n supermassiewe swartkolk in die middel van die Melkweg, met ’n massa van 2,6 miljoen sonmassas. Die Sagittarius- Elliptiese Dwergsterrestelsel is net buite die Melkweg geleë.

Baade se Venster is ’n gebied wat baie min ruimtestof bevat wat die uitsig versper, en wys dus voorwerpe nader aan die Melkweg se middel wat normaalweg nie gesien sou kon word nie. NGC 6522, met ’n magnitude van 8,6, en NGC 6528, magnitude 9,5, is albei bolswerms wat deur Baade se Venster gesien kan word. Hulle is onderskeidelik 20 000 en 24 000 ligjare van die Aarde af en het albei gemiddelde konsentrasies in die middel. NGC 6528 is nader aan die galaktiese middelpunt, op ’n afstand van sowat 2 000 ligjare.

Die Babiloniërs het die Boogskutter geïdentifiseer as die god Nerigal of Nergal, ’n vreemde wese wat met ’n pyl en boog skiet. Hy is gewoonlik uitgebeeld met vlerke, twee koppe en ’n skerpioenagtige angel bo sy meer konvensionele perdestert.

In die Griekse mitologie is geglo dis ’n sentour: half mens, half perd. In sommige legendes was die sentour Chiron, seun van Chronos en Philyra wat homself in ’n perd verander het om van sy jaloerse vrou af weg te kom. Die pyl van die sterrebeeld wys na die ster Antares, die "hart van die skerpioen".



</doc>
<doc id="65767" url="https://af.wikipedia.org/wiki?curid=65767" title="Bok in die hok">
Bok in die hok

Bok in die hok is 'n sekere weergawe van die spel wat in Engels "Dodge Ball" genoem word. Dit is 'n speletjie waar kinders in 'n afgebakende gebied staan, die hok, met twee kinders aan die buitekant, weerskante van die hok. Die twee kinders aan die buitekant, gebruik dan 'n bal en probeer die kinders in die hok raakgooi.

Indien 'n kind raakgegooi word, moet die kind uit die hok gaan en help om ook die bal te gooi. Die kind wat laaste oorbly is die wenner van die spel.



</doc>
<doc id="65769" url="https://af.wikipedia.org/wiki?curid=65769" title="Wonderboomvy">
Wonderboomvy

Die Wonderboomvy ("Ficus salicifolia") is 'n mediumgroot boom (tot 10 m hoog) wat wydverspreid in Gauteng, Noord-Wes en Limpopo voorkom. Die spesie se vrugte is klein, 6 mm in deursnee. Hulle is aanvanklik groenerig-wit maar word pienk wanneer dit ryp is. Hierdie spesie is die bekende Wonderboom in Pretoria.

Hierdie boom het die nuusvoorblad gehaal nadat 'n spesie van tussen 215 en 265 jaar oud uitgehaal moes word, omrede dit in die pad van die N4 nasionale pad was. Nadat die gemeenskap kapsie gemaak het, is die pad herbeplan en die boom behou.




</doc>
<doc id="65770" url="https://af.wikipedia.org/wiki?curid=65770" title="Kassiopeia (sterrebeeld)">
Kassiopeia (sterrebeeld)

Kassiopeia is ’n sterrebeeld in die noordelike hemelruim wat genoem is na die ydel koningin met dieselfde naam in die Griekse mitologie. Dit is een van die 48 konstellasies wat deur die 2de-eeuse sterrekundige Ptolemeus beskryf is en is steeds een van die 88 moderne sterrebeelde. Dit kan maklik uitgeken word aan sy W-patroon wat deur vyf helder sterre gevorm word.

Cassiopeia bevat twee sterre wat met die blote oog sigbaar is. Hulle is van die helderste sterre in die Melkweg: Rho Cassiopeiae en V509 Cassiopeiae, albei van die baie skaars tipe geel hiperreuse. Eta Cassiopeiae is ’n nabygeleë dubbelster wat uit ’n sonagtige geel dwerg en ’n oranje dwerg bestaan.

Binne die W-patroon van die sterrebeeld lê Cassiopeia A. Dit is die oorblyfsel van ’n supernova wat sowat 300 jaar gelede plaasgevind het (soos nou van die Aarde af gesien 10 000 ligjare ver). Dit is die sterkste radiobron wat buite ons sonnestelsel waargeneem kan word. In sy wolk is die radioaktiewe isotoop titaan-44 aangetref.

Messier 52 (NGC 7654) en Messier 103 (NGC 581) is twee oop sterreswerms in Kassiopeia. Hulle het albei ’n helderheid van 7 mag en kan maklik met verkykers gesien word.

As ’n mens ons son van ons naaste ster, Alpha Centauri, af kon sien, sou die son ’n geel-wit ster met ’n helderheid van 0,5 mag gewees het. Die bekende W-patroon sou ’n sagsag-patroon gewees het met die son op die linkerkantse punt, die naaste aan Epsilon Cassiopeiae.

Die sterrebeeld is genoem na koningin Kassiopeia in die Griekse mitologie. Sy was die vrou van Kefeus, koning van Aithiopië, en die ma van prinses Andromeda. Die drie is naby mekaar tussen die sterre geplaas. Kassiopeia is daar gesit omdat sy gespog het Andromeda is mooier as die Nereïdes.




</doc>
<doc id="65771" url="https://af.wikipedia.org/wiki?curid=65771" title="Mullegen">
Mullegen

Mullegen is ’n nedersetting in die munisipaliteit Oldebroek in die provinsie Gelderland in Nederland.


</doc>
<doc id="65772" url="https://af.wikipedia.org/wiki?curid=65772" title="Mossel, Bronckhorst">
Mossel, Bronckhorst

Mossel is ’n nedersetting in die munisipaliteit Bronckhorst in die provinsie Gelderland in Nederland.


</doc>
<doc id="65773" url="https://af.wikipedia.org/wiki?curid=65773" title="Besemtrosvy">
Besemtrosvy

Die Besemtrosvy ("Ficus sur") - voorheen bekend as "Ficus capensis" - is 'n boom wat groot en spreidend kan word. Dit word aangetref kuslangs vanaf Tsitsikamma, deur KwaZulu-Natal, eSwatini, die laeveld tot in Zimbabwe. Die vye word 3 tot 4 cm in deursnee en is pienk, gespikkeld rooi wanneer hulle ryp is. Die vrugte word in swaar trosse op en naby die stam aan die onderste takke gedra. Die vye kan gebruik word om konfyt mee te maak. Die blare is glad en het onreëlmatige geskulpte rande. In Engels staan die boom bekend as die "Broom cluster fig".




</doc>
<doc id="65774" url="https://af.wikipedia.org/wiki?curid=65774" title="Moorst">
Moorst

Moorst is ’n nedersetting in die munisipaliteite Barneveld en Scherpenzeel in die provinsie Gelderland, en in die munisipaliteite Leusden en Woudenberg in die provinsie Utrecht, in Nederland.


</doc>
<doc id="65775" url="https://af.wikipedia.org/wiki?curid=65775" title="Moordhuizen">
Moordhuizen

Moordhuizen is ’n nedersetting in die munisipaliteit West Maas en Waal in die provinsie Gelderland in Nederland.


</doc>
<doc id="65776" url="https://af.wikipedia.org/wiki?curid=65776" title="Molenhoek, Heumen">
Molenhoek, Heumen

Molenhoek is ’n nedersetting in die munisipaliteit Heumen in die provinsie Gelderland in Nederland.


</doc>
<doc id="65777" url="https://af.wikipedia.org/wiki?curid=65777" title="Gewone wildevy">
Gewone wildevy

Die gewone wildevy ("Ficus thonningii"; ook bekend as "Ficus burkei") is 'n boom wat klein tot middelslag grootte bereik. Dit kom voor in die noordelike dele van Suid-Afrika en langs die kus vanaf Oos-Londen. Die boom is 'n wurgvy: dit groei op 'n gasheerboom en wurg dié stadig dood. Die vye is ongeveer 10 mm in deursnit en ligrooi wanneer ryp. Die vrugte word alleen of in pare in die blaaroksels gedra.





</doc>
<doc id="65778" url="https://af.wikipedia.org/wiki?curid=65778" title="Molenhoek, Druten">
Molenhoek, Druten

Molenhoek is ’n nedersetting in die munisipaliteit Druten in die provinsie Gelderland in Nederland.


</doc>
<doc id="65779" url="https://af.wikipedia.org/wiki?curid=65779" title="Moerasvy">
Moerasvy

Die Moerasvy ("Ficus trichopoda") is 'n struik of boom wat voorkom in die kus- en moeraswoude in noordelike KwaZulu-Natal waar dit soms op steltwortels staan wat uit die hooftakke groei. Die vye word tot 2.5 cm in deursnee en word in pare in die blaaroksels gedra. Die blare is groot – 15 x 12 cm – en helder blinkgroen met byna wit are.




</doc>
<doc id="65780" url="https://af.wikipedia.org/wiki?curid=65780" title="Moraceae">
Moraceae

Moraceae is die vy- en moerbei-familie wat hoort tot die orde "Rosales". Hierdie familie is groot en sluit die gekweekte vy- en moerbeibome in wat albei ingevoer is. In Suid-Afrika is die bekendste genus "Ficus" wat alle inheemse vyebome insluit. Daar is wêreldwyd 1000 spesies wat hoort tot die familie waarvan 40 in Suider-Afrika voorkom en almal is bome.





</doc>
<doc id="65781" url="https://af.wikipedia.org/wiki?curid=65781" title="Ficus">
Ficus

Ficus (vyebome) is 'n genus wat behoort tot die familie "Moraceae". Hierdie genus sluit al die inheemse vyebome in. Dit sluit ook die ingevoerde gekweekte vy "Ficus carica" in. Dié vy is afkomstig van die Middellandse See.

Al die spesies van hierdie genus gee 'n melkerige sap af wanneer 'n blaar of vy gepluk word. Almal dra eetbare vrugte alhoewel dit kleiner en droër is as die gekweekte vy. Die vy is eintlik glad nie 'n vrug nie. 'n Vyeboom se blomme groei in werklikheid aan die binnewand van die vy.





</doc>
<doc id="65782" url="https://af.wikipedia.org/wiki?curid=65782" title="Nicolas-Louis de Lacaille">
Nicolas-Louis de Lacaille

Ab Nicolas Louis de Lacaille (15 Maart 1713 – 21 Maart 1762) was ’n Franse sterrekundige. Hy is veral bekend vir sy katalogus van byna 10 000 suidelike sterre, onder meer 42 newelagtige voorwerpe. Die katalogus, "Coelum Australe Stelliferum", is in 1763 ná sy dood gepubliseer. Dit sluit 14 sterrebeelde in wat sedertdien standaard geword het. 


</doc>
<doc id="65783" url="https://af.wikipedia.org/wiki?curid=65783" title="Sétif">
Sétif

Sétif (Arabies: "سطيف‎") is die hoofstad van die Sétif-provinsie, in noordoostelike Algerië. Die stad het ongeveer 290 duisend inwoners en is een van die koudste plekke in die land.


</doc>
<doc id="65785" url="https://af.wikipedia.org/wiki?curid=65785" title="Teleskoop (sterrebeeld)">
Teleskoop (sterrebeeld)

Die Teleskoop (Latyn: "Telescopium") is ’n klein sterrebeeld in die suidelike hemelruim wat geskep is deur Nicolas Louis de Lacaille, ’n Franse sterrekundige.


</doc>
<doc id="65786" url="https://af.wikipedia.org/wiki?curid=65786" title="Noord-Yorkshire">
Noord-Yorkshire

Noord-Yorkshire (Engels: North Yorkshire; uitgespreek /ˈjɔːkʃə/) is 'n graafskap in Engeland, in die Verenigde Koninkryk. Die graafskap sluit in die stede van Harrogate, Northallerton en Scarborough. 

Noord-Yorkshire het 'n geskatte bevolking van 1 153 400 in 2017 gehad en is dus die 16de grootste graafskap in die land.



</doc>
<doc id="65788" url="https://af.wikipedia.org/wiki?curid=65788" title="Mikroskoop (sterrebeeld)">
Mikroskoop (sterrebeeld)

Die Mikroskoop (Latyn: "Microscopium") is ’n klein, dowwe sterrebeeld in die suidelike hemelruim wat geskep is deur Nicolas Louis de Lacaille, ’n Franse sterrekundige. 


</doc>
<doc id="65790" url="https://af.wikipedia.org/wiki?curid=65790" title="Skilpadjies">
Skilpadjies

Skilpadjies is 'n eg Suid-Afrikaanse dis, ook bekend as "muise", "vlermuise" en "pofadder".

Die gereg bestaan uit lamslewer wat in netvet (die vetterige vlies wat die niere bedek) toegerol is. Meeste kokke maal die lewer grof en voeg dan koljander, 'n gekapte ui, sout en Worcestershire-sous daarby. Daarna word die mengsel in balletjies van ongeveer 80 mm omtrek gerol, toegedraai in netvet en stewig vasgesteek met 'n tandestokkie. Die gaarmaak behels braai oor 'n oop koolvuur totdat die vet begin bros raak.

Die name "skilpadjie", "muise", "vlermuise" en "pofadder" verwys na die gereg se uiterlike voorkoms. "Pofadder" is die grootste variëteit, omtrent die grootte van 'n man se voorarm. Dit word ook gemaak van gemaalde lewer wat in 'n groot stuk netvet toegedraai is en gewoonlik by partytjies bedien word aangesien een gebraaide "pofadder" 8 tot 10 porsies kan oplewer.

Dit is uiteraard 'n baie ryk maal met hoë cholesterol en versadigde vet; en die verbruiker moet normaalweg heelwat stysel in die vorm van mieliepap of roosterbrood saam met die skilpadjies nuttig, om nie 'n aanval van oordadigheid te beleef nie.



</doc>
<doc id="65791" url="https://af.wikipedia.org/wiki?curid=65791" title="Chakalaka">
Chakalaka

Chakalaka of tjakalaka is 'n eg Suid-Afrikaanse gekruide groentestowegereg wat met enige van die volgende voorgesit kan word: brood, mieliepap, stampmielies, stowegeregte en kerries. Om sy sterk smaak te temper, word dit dikwels saam met "amasi" (suur dikmelk of amaas) opgedien.

Chakalaka het volgens oorlewering in die "townships" van Johannesburg ontstaan. 

Dit het dalk sy oorsprong op die goudmyne om Johannesburg gehad toe Mosambiekse mynwerkers wat van skof af gekom het, gaar geblikte produkte (soos tamatiestowe en sousboontjies) met rissies of ander kruie gemeng het sodat hulle iets met 'n Portugese smaak saam met hul pap kon eet. 

Daar bestaan verskeie resepte vir chakalaka, afhangend van kultuur of familietradisie. Die meeste soorte sluit nierboontjies, tamaties, wortels, uie, kerrie, knoffel en soms ertjies of groenbone in.


</doc>
<doc id="65793" url="https://af.wikipedia.org/wiki?curid=65793" title="Tamatie">
Tamatie

Die woord tamatie kan na die plant ("Solanum lycopersicum") verwys, of na die eetbare, gewoonlik pragtige rooi vrug wat dit dra. Die tamatie is oor die wêreld heen versprei gedurende die Spaanse kolonialisering van die Suid-Amerikas, waar dit oorspronklik vandaan kom. Dit word nou baie algemeen verbou, insluitend kweekhuise of plastiektonnels in koeler wêrelddele.

Tamaties word op verskeie maniere verbruik, byvoorbeeld rou, gebraai of gekook as bestanddeel van baie geregte en souse, en ook in drankies. Plantkundig word die tamatie as 'n vrug beskryf, maar vir kookdoeleindes word dit as 'n groentesoort beskou. Dit mag verwarring veroorsaak, soos in 'n hooggeregshofgeding al ondervind is in die VSA.

Die vrug is ryk aan likopeen, wat positiewe gesondheidseienskappe kan bevorder. Die tamatie behoort tot die nagskadu-familie. Die plante groei gewoonlik een tot drie meter (3 tot 10 vt) hoog en beskik oor 'n slap stam wat in die algemeen oor die grond kruip of oor ander plante rank. In sy natuurlike habitat is die tamatie 'n meerjarige plant, maar binnenshuis kan dit as 'n eenjarige gekweek word.

Daar is heelwat natuurlike vyande vir tamaties bv. insekte, en roes, 'n soort swam wat gedy wanneer die tamaties te klam bly.

Die wêreldwye produksie van tamaties (beide vars en verwerk) bereik 161.8 miljoen ton in 2012. 'n Groot aandeel in die verhoogde produksie kan toegeskryf word aan verbeterde produksiemetodes in die lande in Asië, 'n gebied wat meer as 60% van die wêreld se tamaties geproduseer het in 2012.

Limpopo is Suid-Afrika se belangrikste produksiegebied, gevolg deur Mpumalanga, KwaZulu-Natal en Oos-Kaap. Dit is naas aartappels die gewildste groentegewas in die land.

Volgens FAOSTAT was die topprodusente van tamaties in 2017:



</doc>
<doc id="65795" url="https://af.wikipedia.org/wiki?curid=65795" title="Europese Sokkerkampioenskap 2012">
Europese Sokkerkampioenskap 2012

Die Europese Sokkerkampioenskap 2012 (UEFA Europa-beker; amptelik "UEFA EURO 2012", Pools: "Mistrzostwa Europy w Piłce Nożnej 2012", Oekraïens: "Чемпіонат Європи з футболу 2012") het van 8 Junie tot 1 Julie 2012 in Pole en Oekraïne plaasgevind. Daar het 16 spanne vanuit verskeie Europese lande aan die toernooi deelgeneem.

Dis was die 14de aanbieding van die UEFA Europa-beker-toernooi en die eerste keer wat Pole en Oekraïne die geleentheid gekry het om as gashere op te tree, en die derde keer dat dit deur twee lande gesamentlik aangebied is.

Spanje wen die trofee nadat hulle Italië op 1 Julie in die Olimpiese Stadion in Kiëf met 4–0 verslaan het, en sodoende hulle derde Europese titel ingepalm het. Omdat Spanje weens sy wêreldbekertitel by die FIFA Sokker-Wêreldbekertoernooi in 2010 reeds vir die FIFA Sokker-Konfederasiebeker in 2013 gekwalifiseer was, het die naaswenner Italië in plaas daarvan gekwalifiseer.

Die twee gashere Pole en Oekraïne is reeds in die groepuitdunne uitgeskakel, soos die gashere van die Europese Sokkerkampioenskap 2008, Oostenryk en Switserland.

Vir die Europese Sokkerkampioenskap 2012 het sewe lande hulleself as kandidate beskikbaar gestel: Griekeland, Italië en Turkye het afsonderlik meegeding, Kroasië en Hongarye asook Pole en Oekraïne het elkeen gemeenskaplike aansoeke ingedien.

Die stemming was in twee fases opgedeel, die eerste rondte op 8 November 2005 en die tweede rondte op 18 April 2007 in Cardiff. In die eerste rondte is die aansoeke van Griekeland en Turkye uitgeskakel en die getal kandidate tot drie verklein. In die tweede rondte is eers die gemeenskaplike kandidatuur van Kroasië en Hongarye uitgeskakel en aansluitend dié van Italië. Uiteindelik is Pole en Oekraïne op 18 April 2007 in Cardiff deur die UEFA gekies as die gashere vir die Europese Sokkerkampioenskap 2012.

Die stemming het as volg verloop:
Die wedstryde is in agt stede en in agt stadions gespeel:

Die wedstryde was in twee fases opgedeel, naamlik die groepuitdunne en die uitklopfase.

16 spanne het aan die groepuitdunne deelgeneem. Die twee boonste spanne in elke groep dring na die tweede rondte (die uitklopfase) deur.



</doc>
<doc id="65798" url="https://af.wikipedia.org/wiki?curid=65798" title="Miste">
Miste

Miste is ’n nedersetting in die munisipaliteit Winterswijk in die provinsie Gelderland in Nederland.


</doc>
<doc id="65800" url="https://af.wikipedia.org/wiki?curid=65800" title="Molenhoek, Mook en Middelaar en Heumen">
Molenhoek, Mook en Middelaar en Heumen

Molenhoek is ’n provinsiale oorgrensdorp in die munisipaliteite Mook en Middelaar in Limburg en Heumen in Gelderland, in Nederland.


</doc>
<doc id="65801" url="https://af.wikipedia.org/wiki?curid=65801" title="Milt, Gelderland">
Milt, Gelderland

Milt is ’n nedersetting in die munisipaliteit Oude IJsselstreek in die provinsie Gelderland in Nederland.


</doc>
<doc id="65802" url="https://af.wikipedia.org/wiki?curid=65802" title="Meulunteren">
Meulunteren

Meulunteren is ’n nedersetting in die munisipaliteit Ede in die provinsie Gelderland in Nederland.


</doc>
<doc id="65803" url="https://af.wikipedia.org/wiki?curid=65803" title="Meteren, Nederland">
Meteren, Nederland

Meteren is ’n nedersetting in die munisipaliteit West Betuwe in die provinsie Gelderland in Nederland.


</doc>
<doc id="65804" url="https://af.wikipedia.org/wiki?curid=65804" title="Merm">
Merm

Merm is ’n nedersetting in die munisipaliteit Overbetuwe in die provinsie Gelderland in Nederland.


</doc>
<doc id="65805" url="https://af.wikipedia.org/wiki?curid=65805" title="Megchelen">
Megchelen

Megchelen is ’n nedersetting in die munisipaliteit Oude IJsselstreek in die provinsie Gelderland in Nederland.


</doc>
<doc id="65806" url="https://af.wikipedia.org/wiki?curid=65806" title="Meerveld">
Meerveld

Meerveld is ’n nedersetting in die munisipaliteit Apeldoorn in die provinsie Gelderland in Nederland.


</doc>
<doc id="65807" url="https://af.wikipedia.org/wiki?curid=65807" title="Meertenwei">
Meertenwei

Meertenwei is ’n nedersetting in die munisipaliteit Buren in die provinsie Gelderland in Nederland.


</doc>
<doc id="65808" url="https://af.wikipedia.org/wiki?curid=65808" title="Meerten">
Meerten

Meerten is ’n nedersetting in die munisipaliteit Buren in die provinsie Gelderland in Nederland.


</doc>
<doc id="65809" url="https://af.wikipedia.org/wiki?curid=65809" title="Meerenbroek">
Meerenbroek

Meerenbroek is ’n nedersetting in die munisipaliteit Doetinchem in die provinsie Gelderland in Nederland.


</doc>
<doc id="65810" url="https://af.wikipedia.org/wiki?curid=65810" title="Medler">
Medler

Medler is ’n nedersetting in die munisipaliteit Bronckhorst in die provinsie Gelderland in Nederland.


</doc>
<doc id="65811" url="https://af.wikipedia.org/wiki?curid=65811" title="Medel, Nederland">
Medel, Nederland

Medel is ’n nedersetting in die munisipaliteit Tiel in die provinsie Gelderland in Nederland.


</doc>
<doc id="65812" url="https://af.wikipedia.org/wiki?curid=65812" title="Meddo">
Meddo

Meddo is ’n nedersetting in die munisipaliteit Winterswijk in die provinsie Gelderland in Nederland.


</doc>
<doc id="65813" url="https://af.wikipedia.org/wiki?curid=65813" title="Maurik">
Maurik

Maurik is ’n dorp in die munisipaliteit Buren in die provinsie Gelderland in Nederland.


</doc>
<doc id="65814" url="https://af.wikipedia.org/wiki?curid=65814" title="Mariënvelde">
Mariënvelde

Mariënvelde is ’n dorp in die munisipaliteit Oost Gelre in die provinsie Gelderland in Nederland.


</doc>
<doc id="65815" url="https://af.wikipedia.org/wiki?curid=65815" title="Mallem">
Mallem

Mallem is ’n nedersetting in die munisipaliteit Berkelland in die provinsie Gelderland in Nederland.


</doc>
<doc id="65816" url="https://af.wikipedia.org/wiki?curid=65816" title="Malden, Nederland">
Malden, Nederland

Malden is ’n dorp in die munisipaliteit Heumen in die provinsie Gelderland in Nederland.


</doc>
<doc id="65817" url="https://af.wikipedia.org/wiki?curid=65817" title="Maasbommel">
Maasbommel

Maasbommel is ’n dorp in die munisipaliteit West Maas en Waal in die provinsie Gelderland in Nederland.


</doc>
<doc id="65818" url="https://af.wikipedia.org/wiki?curid=65818" title="Maasdriel">
Maasdriel

Maasdriel is ’n munisipaliteit in die provinsie Gelderland in Nederland. Maasdriel bestaan uit die dorpe Alem, Ammerzoden, Hedel, Heerewaarden, Hoenzadriel, Hurwenen, Kerkdriel, Rossum, Velddriel, Well en Wellseind.



</doc>
<doc id="65820" url="https://af.wikipedia.org/wiki?curid=65820" title="Round Maple">
Round Maple

Round Maple is 'n dorp in Edwardstone, Babergh, Suffolk, Engeland. Dit het 4 genoteerde geboue, insluitend die The Flushing, Seasons, Wet op Ontwikkelingsfasilitering, Quicks Farmhouse, Little Thatch en Hathaway Cottage.



</doc>
<doc id="65822" url="https://af.wikipedia.org/wiki?curid=65822" title="Neutronster">
Neutronster

’n Neutronster is ’n soort kompakte ster wat kan ontstaan wanneer ’n massiewe ster inplof tydens ’n tipe II-, tipe Ib- of tipe Ic-supernova. Sulke sterre bestaan feitlik heeltemal uit neutrone – subatomiese deeltjies sonder elektriese lading en met ’n effens groter massa as protone.

Neutronsterre is baie warm. ’n Tipiese neutronster het ’n massa van tussen sowat 1 en 2 sonmassas, met ’n ooreenstemmende radius van sowat 12 km.

In vergelyking daarmee is die son se radius sowat 60 000 keer soveel.


</doc>
<doc id="65824" url="https://af.wikipedia.org/wiki?curid=65824" title="Phillip Tobias">
Phillip Tobias

Phillip Vallentine Tobias (14 Oktober 1925 – 7 Junie 2012) is gebore in Durban, KwaZulu-Natal en was 'n bekende paleontoloog en professor verbonde aan die Universiteit van die Witwatersrand. Tobias was ’n kenner van paleo-antropologie, genetika, menslike biologie, dierkunde, geneeskunde, evolusie, anatomie en die geskiedenis en filosofie van wetenskap. 

Hy het in 1953 ’n mediese doktorsgraad aan Universiteit van die Witwatersrand verwerf nadat hy reeds in 1951 as dosent in anatomie aan die universiteit aangestel is. Tussen 1955 en 1967 het hy verskeie topposte aan die universiteite van Cambridge, Chicago en Michigan beklee. In 1967 het hy teruggekeer na Suid-Afrika en ’n tweede doktorsgraad verwerf.

Tobias het die Sterkfontein gebied – die land se grootste paleo-antropologiese terrein – in die 1960’s van ’n gewisse ondergang gered het. Hy het nie net gesorg dat die gebied gered word nie, maar ook dat dit as ’n ware wetenskaplike terrein beheer word. 

Hy was professor aan drie verskillende departemente van die Universiteit van Witwatersrand - 'n ongeëwenaarde posisie. Hy is ook drie keer vir die Nobelprys benoem. 

Tobias was nooit getroud nie.



</doc>
<doc id="65835" url="https://af.wikipedia.org/wiki?curid=65835" title="Ifafastrand-vuurtoring">
Ifafastrand-vuurtoring

Die Ifafastrand-vuurtoring is in 1980 opgerig. Dit is 'n 23 m hoë tralietoring van metaal, met 'n fokale vlak van 35 m. Die vuurtoring is geleë in Ifafastrand, 'n kusdorp ongeveer 100 km suidwes van Durban.




</doc>
<doc id="65836" url="https://af.wikipedia.org/wiki?curid=65836" title="Áo dài">
Áo dài

Áo dài (uitgespreek: "Au-jaai" in die suide en "Au-saai" in die noorde) is 'n tradisionele kledingstuk van Viëtnam. Dit word deur vroue gedra. Áo dài het in die Suid-Viëtnamese Nguyen dinastie ontstaan. Viëtnamese vroue dra Áo dài by verskeie geleenthede. Skoolmeisies moet dit ook dra. Lugwaardinne van Vietnam Airlines dra dié uitrusting wanneer hulle aan diens is.


</doc>
<doc id="65838" url="https://af.wikipedia.org/wiki?curid=65838" title="Lutterveld">
Lutterveld

Lutterveld is ’n nedersetting in die munisipaliteit Buren in die provinsie Gelderland in Nederland.


</doc>
<doc id="65839" url="https://af.wikipedia.org/wiki?curid=65839" title="Lunteren">
Lunteren

Lunteren is ’n dorp in die munisipaliteit Ede in die provinsie Gelderland in Nederland.


</doc>
<doc id="65840" url="https://af.wikipedia.org/wiki?curid=65840" title="Lunen">
Lunen

Lunen is ’n nedersetting in die munisipaliteit Wijchen in die provinsie Gelderland in Nederland.


</doc>
<doc id="65841" url="https://af.wikipedia.org/wiki?curid=65841" title="Luchtenburg">
Luchtenburg

Luchtenburg is ’n nedersetting in die munisipaliteit Buren in die provinsie Gelderland in Nederland.


</doc>
<doc id="65842" url="https://af.wikipedia.org/wiki?curid=65842" title="Francois Pienaar">
Francois Pienaar

Jacobus Francois Pienaar (gebore 2 Januarie 1967) is Suid-Afrika se twee-en-veertigste Springbokkaptein en die eerste wat die Rugbywêreldbeker beker gewen het.

Sy ouers was Jan-Harm en Valerie Pienaar en hy was die oudste van vier broers. Hy haal die hoërskool Plattelandse Distrikte krieketspan wat aan die Nuffieldweek deelneem en in 1985 haal hy Suidoos-Transvaal se Cravenweekspan. Na skool gaan studeer hy met 'n sportbeurs aan die Randse Afrikaanse Universiteit.

Hy word in 1989 die eerster keer vir die destydse Tranvaal-span gekies. Francois is in 1993 die eerste keer vir die Springbokke gekies en was ook die kaptein. Hy was kaptein in al 29 toetse wat hy gespeel het.

Francois Pienaar was die eerste Springbokkaptein wat 'n span moes lei in 'n Wêreldbeker rugbytoernooi en dit in Suid-Afrika. Hy het dit baie goed gedoen en op 24 Junie 1995 wen sy span die finaal teen die All Blacks en hy ontvang die William Webb Ellis trofee van die Suid-Afrikaanse president, Nelson Mandela.




</doc>
<doc id="65843" url="https://af.wikipedia.org/wiki?curid=65843" title="Draak (sterrebeeld)">
Draak (sterrebeeld)

Die Draak (Latyn: "Draco") is ’n sterrebeeld in die noordelike hemelruim. Dit verdwyn vir sekere waarnemers in die Noordelike Halfrond nooit uit die naghemel nie. Dit is een van die 48 konstellasies wat deur die 2de-eeuse sterrekundige Ptolemeus beskryf is en is steeds een van die 88 moderne sterrebeelde.

Eltanin (Gamma Draconis), met ’n helderheid van 2,24 mag, is die helderste ster in die Draak. Die sterrebeeld bevat ook die ster Kepler-10, wat sy naam onlangs gekry het. Dit is nou bevestig dat die kleinste rotsagtige planeet wat nog buite ons sonnestelsel opgemerk is (so groot soos die Aarde), om dié ster wentel.
Thuban (α Dra) was die noordelike poolster omstreeks 2700 v.C., in die tyd van die Antieke Egiptenare. Vanweë die beweging van die aarde se as (presessie) sal dit weer omstreeks 21000 n.C. die poolster wees.

Daar is ook verskeie dubbelsterre. Eta Draconis bestaan uit ’n geel ster van sowat 2,8 mag en ’n wit ster van sowat 8,2 mag. 20 Draconis is ook ’n dubbelster met sterre van 7,1 en 7,3 mag.

R Draconis is ’n rooi veranderlike ster met ’n periode van sowat agt maande. Sy minimum helderheid is sowat 12,4 en sy maksimum sowat 7,6 mag. Hans Geelmuyden het die ster se veranderlikheid in 1876 ontdek.

Een van die groter voorwerpe is die Katoog-newel (NGC 6543), ’n planetêre newel sowat 3 000 ligjare van die Aarde af wat in 1786 deur die Engelse sterrekundige William Herschel ontdek is. Dit het ’n komplekse vorm vanweë die swaartekrag-interaksie tussen die komponente van die veelvoudige ster in sy middel wat die newel sowat 1 000 jaar gelede voortgebring het.

Daar is verskeie dowwe melkweë in die Draak. Een is die boontjievormige sterrestelsel NGC 5866, wat soms beskou word as Messier-voorwerp 102. Een van die dwerg-galaktikas is die Draco-melkweg, een van dié met die laagste helderheid (sowat -8,6 mag). ’n Ander een is PGC 39058.

Daar is verskeie interaktiewe melkweë en melkwegswerms. Een massiewe swerm is Abell 2218, sowat 3 miljard ligjare van die Aarde af. Dit dien as ’n gravitasielens vir selfs verder geleë agtergrond-galaktikas – dit stel sterrekundiges in staat om dié melkweë en Abell 2218 self te ondersoek. Die lenseffek maak dit ook moontlik om die swerm se massa te bevestig soos bepaal deur X-straal-emissies. Nog ’n interaktiewe sterrestelsel is Arp 188, ook bekend as die Paddavis-sterrestelsel vanweë ’n lang "stert" sterre sowat 280 000 ligjare lank.





</doc>
<doc id="65844" url="https://af.wikipedia.org/wiki?curid=65844" title="Verlossing">
Verlossing

Verlossing (Engels: "Salvation") in godsdiens, is die redding van die siel van sonde en die gevolge daarvan. Dit kan ook genoem word "bevryding" of "verlossing" van die sonde en die gevolge daarvan.

Afhangende van die godsdienstige tradisie is ons redding beskou word veroorsaak deur die vrye wil en genade van 'n godheid (in teïstiese godsdienste), of deur 'n persoonlike verantwoordelikheid en self-poging (bv. in die sramanic en Yogic tradisies van Indië). Godsdienste dikwels beklemtoon die noodsaaklikheid van beide persoonlike poging-byvoorbeeld, bekering en asketisme-en goddelike aksie (bv. genade).

Binne soteriologie, verlossing het twee verwante betekenisse. Aan die een kant is dit verwys na die verskynsel van gered deur goddelike agentskap-so as dit die geval is in Christendom, Judaïsme en Islam. Aan die ander dit verwys na die verskynsel van die siel gered word (soos in "veilige") van 'n paar ongelukkige lot. In die voormalige, goddelike agentskap gee aanleiding tot die situasie van die laasgenoemde. Maar selfs binne die Islam en die Christendom toewyding, petisie, gebed en liturgiese deelname is nie genoeg nie alleen oor verlossing te bring. Asketisme en bekering nodig is van beide 'n praktiese en sakramentele punt van die oog.

Die akademiese studie van redding word genoem soteriologie. Dit gaan self met die vergelykende studie van hoe die verskillende godsdienstige tradisies swanger redding en hoe hulle glo dat dit gedoen word of bereik. In die Indiese gelowe, byvoorbeeld, die konsep van redding (wat genoem word" Moksha") vry van 'n ​​eindelose proses van transmigrasie van die siel, 'n geloof wat afwesig is van die Abrahamitiese soteriologie. In Djainisme en Boeddhisme goddelike agentskap nie 'n rol in die reddingaangesien beide gelowe beskou die saak vanuit 'n suiwer oorsaaklike oogpunt.

In beide die Oos-en Wes godsdienste verlossing is ook die verskynsel van gered van dood, maar hier is nie bedoel om biologiese dood nie, maar die lyding en vernedering in die lewe as gevolg van die gevolge van die sonde. In die Christendom een wat bereik het die heil word gesê om te ervaar en die land beërwe die ewige lewe in God of wat in Boeddhisme genoem word" nirvana" (waarvan die sinoniem "amaravati" "doodminderheid").


</doc>
<doc id="65845" url="https://af.wikipedia.org/wiki?curid=65845" title="Poolster">
Poolster

Die poolsterre is die sterre wat die naaste aan die verlengde as van die Aarde by die noordelike en die suidelike hemelpool lê. In die nag lyk dit vanweë die rotasie van die Aarde of alle sterre om die pole draai; die poolsterre draai egter nie en bly op een plek staan. Dit was voor die ingebruikneming van elektroniese stelsels soos GPS baie belangrik vir navigasie.

Tans is Polaris (Alfa Ursae Minoris) in die sterrebeeld Klein Beer die noordelike poolster. In die suide is geen ster helder genoeg om ’n poolster te wees nie. Sigma Octantis is die naaste ster aan die suidelike hemelpool wat met die blote oog gesien kan word, maar met ’n skynbare magnitude van 5,45 is dit op ’n helder nag net-net sigbaar. Dit is dus onbruikbaar vir navigasiedoeleindes.
Dit is ’n geelreus 275 ligjare van die Aarde af. Die Suiderkruis is ver van die suidelike hemelpool af, maar sy vertikale as wys na die suidelike hemelpool en hy is dikwels as rigtingwyser na die Suidpool gebruik.

Vanweë sy beweging (presessie) beskryf die Aarde se as in 25 770 jaar ’n groot draaiende keël aan die hemel, sodat die twee hemelpole in ’n sirkel beweeg. Daarom vervul verskillende sterre op verskillende tye die rol van poolsterre.

Polaris is tans minder as 1 graad van die pool af, of een en ’n half keer die skynbare deursnee van die maan, en is steeds besig om al hoe nader aan die pool te beweeg.



 Hierdie artikel is vertaal uit die 


</doc>
<doc id="65846" url="https://af.wikipedia.org/wiki?curid=65846" title="Hemelpool">
Hemelpool

Die hemelpole is in sterrekunde denkbeeldige punte in die lug wanneer die aarde se pole verleng word. Daar is ’n noordelike en ’n suidelike hemelpool.

As iemand dus op die Aarde se noord- of suidpool staan, sal onderskeidelik die noordelike en die suidelike hemelpool reg bo hom wees. In die noorde word dié punt min of meer gemerk deur die noordelike poolster, Polaris. In die suide is geen ster wat helder en na genoeg aan die pool is om die suidelike poolster te wees nie. Die Suiderkruis word gebruik om die suidelike hemelpool te bepaal, omdat dié sterrepatroon se vertikale as daarheen wys.

Vanweë sy beweging (presessie) beskryf die aarde se as in 25 770 jaar ’n groot draaiende keël aan die hemel, sodat die twee hemelpole in ’n sirkel beweeg. Daarom vervul verskillende sterre op verskillende tye die rol van poolsterre. Polaris is tans minder as 1 graad van die pool af en beweeg steeds nader. Omstreeks 2800 v.C. was die noordelike poolster die ster Thuban ("alpha Draconis"), en die volgende een sal "gamma Cephei" wees in die jaar 4145. Oor 25 770 jaar sal Polaris weer die noordelike poolster wees.

Toekomstige suidelike poolsterre is "omega Carinae" (in 5770), "upsilon Carinae" (6850), Turais ("iota Carinae", 8075) en "delta Velorum" (9240).



</doc>
<doc id="65847" url="https://af.wikipedia.org/wiki?curid=65847" title="Kefeus (sterrebeeld)">
Kefeus (sterrebeeld)

Kefeus is ’n sterrebeeld in die noordelike hemelruim. Dit is een van die 48 konstellasies wat deur die 2de-eeuse sterrekundige Ptolemeus beskryf is en is steeds een van die 88 moderne sterrebeelde.

Gamma Cephei is ’n dubbelster sowat 50 ligjare van die Aarde af. Dit bestaan uit ’n oranje subreusester en ’n rooi dwerg. Vanweë die beweging van die aarde se as (presessie) sal gamma Cephei die noordelike poolster wees tussen die jare 3000 en 5200 n.C. – dit sal omstreeks die jaar 4000 die naaste aan die noordelike hemelpool wees.

Delta Cephei is ’n veranderlike ster waarvan die veranderlikheid in 1784 deur John Goodricke ontdek is. Dit wissel tussen 3,5 mag en 4,3 mag oor ’n tydperk van sowat 5,4 dae.

NGC 188 is ’n oop sterreswerm en is een van die oudstes, asook die naaste een aan die noordelike hemelpool, en die Vuurwerk-sterrestelsel (NGC 6946) is ’n melkweg waarin nege supernovas waargeneem is, meer as in enige ander melkweg. Die newel NGC 7538 huisves die grootste protoster wat nog ontdek is.

Kefeus was in die Griekse mitologie die koning van Aithiopië. Hy was die man van Kassiopeia en die pa van prinses Andromeda, na wie albei ook sterrebeelde genoem is. Kassiopeia is glo in die lug geplaas omdat sy gespog het Andromeda is mooier as die Nereïdes.




</doc>
<doc id="65848" url="https://af.wikipedia.org/wiki?curid=65848" title="André Vos">
André Vos

André Neal Vos (9 Januarie 1975 in Oos-Londen) is 'n voormalige Springbokrugbyspeler en Suid-Afrika se nege-en-veertigste Springbokkaptein.

Hy het grootgeword in Oos-Londen en was in Laerskool Stirling en op hoërskool by Selbornekollege. Op laerskool het hy vleuel gespeel maar op hoërskool agsteman. Hy het Grens by die Cravenweek verteenwoordig en het in 1993 by die Universiteit van Port Elizabeth begin studeer.

In 1993 haal Vos UPE se onder-21 span en in 1995 die OP span. In 1997 sluit hy by die aan. Gedurende 1998 speel hy vir die Queensland Reds. Gedurende 1999 lei hy die Goue Leeus en maak in Junie sy toetsdebuut teen Italië. Hy was ook deel van Suid-Afrika se span tydens die Rugbywêreldbeker 1999.



</doc>
<doc id="65849" url="https://af.wikipedia.org/wiki?curid=65849" title="Dolfyn (sterrebeeld)">
Dolfyn (sterrebeeld)

Die Dolfyn (Latyn: "Delphinus") is ’n sterrebeeld in die noordelike lugruim, naby die hemelewenaar. Dit is een van die 48 konstellasies wat deur die 2de-eeuse sterrekundige Ptolemeus beskryf is en is steeds een van die 88 moderne sterrebeelde. Die helderste sterre in die Dolfyn vorm ’n duidelike en maklik herkenbare sterrepatroon.

Die twee helderste sterre, Sualocin (Alpha Delphini) en Rotanev (Beta Delphini), het nie name uit die oudheid nie; dit kom uit ’n sterkatalogus van 1814 wat in die Palermo-sterrewag in Italië gepubliseer is. Wanneer dit van agter na voor gelees word, spel dit Nicolaus Venator, die Latynse weergawe van die naam van die destydse assistentdirekteur van die sterrewag, Niccolò Cacciatore (Cacciatore en Venator beteken albei "jagter"). Dié twee sterre is albei veelvoudige sterre; Sualocin bestaan uit sewe komponente en Rotanev uit vyf. Gamma Delphini is een van die mooiste dubbelsterre in die hemelruim.

NGC 6891 is ’n planetêre newel en NGC 6934 ’n bolvormige sterreswerm.

Op 14 Augustus 2013 is 'n nova deur die amateursterrekundige Koichi Itagaki in die Dolfyn ontdek. Dit is aanvanklik PNV J20233073+2046041 genoem, maar heet nou Nova Delphini 2013.

Die Dolfyn/Delphinus word met twee verhale uit die Griekse mitologie verbind.

In die eerste wou die god Poseidon met ’n mooi Nereïde, Amphitrite, trou. Om haar maagdelikheid te beskerm, vlug sy na die Atlasgebergte. Poseidon stuur toe verskeie mense om haar te soek en ene Delphinus kom per ongeluk op haar af. Hy oorreed haar om die god se aanbod te aanvaar en uit dankbaarheid plaas Poseidon ’n dolfyn tussen die sterre.

Die tweede verhaal gaan oor die Griekse digter Arion van Lesbos (7de eeu v.C.), ’n musikant aan die hof van Periander, die heerser van Korinthe. Arion het ’n groot fortuin bymekaargemaak op sy reise na Sisilië en Italië. Op pad huis toe sweer sy bemanning saam teen hom on sy rykdom te bekom. Toe hy met die dood gedreig word, vra Arion ’n laaste wens: dat hy ’n treurlied mag sing. Dit word toegestaan en terwyl hy sing, werp hy hom in die see. ’n Dolfyn, wat deur sy musiek bekoor is, red hom en dra hom na die kus van Griekeland, waarna hy verdwyn.





</doc>
<doc id="65850" url="https://af.wikipedia.org/wiki?curid=65850" title="Vlieënde Perd">
Vlieënde Perd

Die Vlieënde Perd (Latyn: "Pegasus") is ’n sterrebeeld in die noordelike hemelruim en is genoem na Pegasus, die perd met vlerke in die Griekse mitologie. Dit is een van die 48 konstellasies wat deur die 2de-eeuse sterrekundige Ptolemeus beskryf is en is steeds een van die 88 moderne sterrebeelde.

Alpha Pegasi (Markab), Beta Pegasi en Gamma Pegasi vorm saam met Alpha Andromedae van die sterrebeeld Andromeda, die sterrepatroon bekend as die Vierkant van Pegasus. 51 Pegasi is die eerste tipe ster soos die son waarby ’n planeet ontdek is. Messier 15 is ’n bolvormige sterreswerm naby die neus (Epsilon Pegasi) van die Vlieënde Perd.

NGC 7331 is ’n spiraalvormige sterrestelsel sowat 38 miljoen ligjare van die Aarde af. Dit is in 1784 deur William Herschel ontdek en was later een van die eerste newelagtige voorwerpe wat deur William Parsons as "spiraalvormig" beskryf is. Nog ’n sterrestelsel, NGC 7742, is ’n aktiewe sterrestelsel met ’n supermassiewe swart gat in sy kern. Sy besonderse emissielyne word gevorm deur gas wat teen hoë snelhede om die sentrale swart gat beweeg.

Die sterrebeeld het ook ander ongewone sterrestelsels en eksotiese voorwerpe. Einstein se Kruis is ’n kwasar wat gravitasielens-vervorming ondergaan vanweë ’n sterrestelsel op die voorgrond. Die sterrestelsel is 400 miljoen ligjare van die Aarde af, maar die kwasar is 8 miljard ligjare ver. Die kwasar lyk soos ’n kruis omdat die swaartekrag van die sterrestelsel vier beelde van die kwasar vorm. Stephan se Kwintet is ’n swerm van vyf sterrestelsels sowat 300 miljoen ligjare ver. Dit is uniek vanweë sy interaktiewe sterrestelsels. Twee van die stelsels in die middel van die groep het duidelik begin bots, wat lei tot enorme sarsies stervorming en lang "sterte" sterre. Sterrekundiges het voorspel dat al vyf stelsels eindelik sal saamsmelt tot een elliptiese, of ovaal, sterrestelsel.





</doc>
<doc id="65851" url="https://af.wikipedia.org/wiki?curid=65851" title="Bobby Skinstad">
Bobby Skinstad

Robert Brian Skinstad (*3 Julie 1976 in Bulawayo) is 'n oud-Springbokrugbyspeler en Suid-Afrika se vyftigste Springbokkaptein. Hy is in Rhodesië (tans Zimbabwe) gebore en het 42 keer vir die Springbokke uitgedraf waartydens hy 55 punte (11 drieë) aangeteken het. Hy was ook deel van Suid-Afrika se span tydens die Rugbywêreldbeker 1999 en die wenspan tydens die Rugbywêreldbeker 2007. Skinstad was na sy uittrede uit aktiewe rugby 'n analis en kommentator vir SuperSport.


</doc>
<doc id="65856" url="https://af.wikipedia.org/wiki?curid=65856" title="Hooiberg">
Hooiberg

Die Hooiberg is 'n 168 meter hoë berg op die eiland Aruba in die Karibiese See. Hierdie berg het 'n sentrale plek op die eiland. Vanaf die bopunt kan die land Venezuela gesien word.


</doc>
<doc id="65857" url="https://af.wikipedia.org/wiki?curid=65857" title="Stewel">
Stewel

'n Stewel (ontleen uit Duits, "Stiefel", aan die Kaap ) is 'n tipe skoeisel en skoensoort.

Die meeste stewels omsluit hoofsaaklik die voet en enkel, maar kan ook die been, knie en selfs die heup bedek. Die meeste stewels beskik oor 'n hak wat duidelik van die res van die sool te onderskei is. Gewoonlik word stewels van leer of rubber gemaak, maar deesdae ook van ander kunsstowwe. Stewels word om verskeie redes gedra – om die voet en been te beskerm teen water, sneeu, vullis en modder, om die enkel te ondersteun tydens veeleisende aktiwiteite of bloot om moderedes.

Die woordherkoms dateer terug na die 13de eeuse Hoogduits ("Stiefel") en na Middeleeuse Latyn ("stivale") wat spruit uit die Latyn æstivale ("somers"); somerskoene.


</doc>
<doc id="65858" url="https://af.wikipedia.org/wiki?curid=65858" title="Oos-Yorkshire">
Oos-Yorkshire

Oos-Yorkshire (Engels: East Riding of Yorkshire; uitgespreek /ˈjɔːkʃə/) is 'n graafskap in Engeland, in die Verenigde Koninkryk. Die graafskap sluit in die stede van Hornsea, Driffield en Goole. 

Oos-Yorkshire het 'n geskatte bevolking van 598 700 in 2017 en is dus die 37ste grootste graafskap in die land.



</doc>
<doc id="65862" url="https://af.wikipedia.org/wiki?curid=65862" title="Feniks (sterrebeeld)">
Feniks (sterrebeeld)

Die Feniks (Latyn: "Phoenix") is ’n klein sterrebeeld in die suidelike hemelruim. Dit is genoem na die mitologiese voël met dieselfde naam en was een van die 12 sterrebeelde wat in die 16de eeu deur Petrus Plancius geskep is na aanleiding van waarnemings deur Pieter Dirkszoon Keyser en Frederick de Houtman. Dit is duidelik te sien in die Suidelike Halfrond.

Daar is net een ster in die konstellasie wat helderder as 3 mag is: Alpha Phoenicis of Ankaa, ’n Arabiese woord wat "die feniks" beteken.

Die Feniks is nie een van die 48 antieke sterrebeelde nie omdat dit omstreeks 1000 v.C. nie te sien was op Kreta (35° N) nie. Vanweë die presessie (draaiing van die aarde) het die sterrebeeld in die laaste 3 000 jaar 15 grade noord geskuif. Oor sowat 9 200 jaar sal Feniks in die hele Noordelike Halfrond te sien wees voor dit weer terugdraai en suidwaarts begin beweeg.

Die Feniks was in die Egiptiese mitologie ’n voël wat met die skepping van die Aarde verskyn het. Hy is as heilig beskou en meestal as ’n songod vereer. Die Antieke Grieke en Romeine het dit in hul mitologie oorgeneem. Die moderne betekenis van ’n voël wat verbrand en uit sy eie as opstaan, stam eers uit die 1ste eeu n.C.




</doc>
<doc id="65863" url="https://af.wikipedia.org/wiki?curid=65863" title="Jaghonde (sterrebeeld)">
Jaghonde (sterrebeeld)

Die Jaghonde (Latyn: "Canes Venatici") is ’n sterrebeeld in die noordelike hemelruim. Dit is in die 17de eeu deur Johannes Hevelius geskep. Dit word dikwels in illustrasies uitgebeeld as die honde van die Veewagter, ’n aangrensende sterrebeeld.

Die sterre van die Jaghonde is nie helder nie. In die klassieke tyd het Ptolemaeus hulle in die sterrebeeld Groot Beer ingesluit. In die Middeleeue is die honde as die Veewagter se honde geïdentifiseer weens ’n verkeerde vertaling van die woord "knuppel". (Sekere sterre van die Veewagter is aanvanklik geïdentifiseer as die Veewagter se knuppel.)

Johannes Hevelius was in die 17de eeu die eerste sterrekundige wat besluit het om dié sterre ’n afsonderlike sterrebeeld te maak. Hy het die noordelike hond Asterion ("klein ster") en die suidelike hond Chara ("vreugde") genoem. Hy het hulle is sy steratlas as die Jaghonde aangedui.

Die sterrebeeld bevat geen helder sterre nie; α en β CVn is net 3 en 4 mag onderskeidelik. Die helderste ster is Cor Caroli (α² CVn), wat genoem is na Karel I, die afgesette koning van Engeland. La Superba (Y CVn) is ’n veranderlike ster wat in 158 dae wissel tussen 4,7 en 6,2 mag.

Die Jaghonde bevat vyf Messier-voorwerpe, insluitende vier sterrestelsels. Een van die bekendstes is die Draaikolk-sterrestelsel (M51 of NGC 5194), ’n spiraalstelsel 37 miljoen ligjare van die Aarde af. Dit word dikwels beskou as een van die mooiste sigbare galaktikas. Dit het baie stervormende streke en newels in sy arms wat hulle pienk en blou verkleur in teenstelling met die ouer, geel kern. M51 het ’n kleiner metgesel, NGC 5195, wat baie min stervormende streke het en dus geel vertoon. Dit beweeg agter M51 verby en kan die rede wees vir die groter sterrestelsel se ontsaglike stervorming.

Messier 94 (of NGC 4736) is ’n sterrestelsel sowat 15 miljoen ligjare ver. Dit het ’n helder kern en spiraalvormige arms. Die buitestreke van die stelsel is besonder helder in die ultraviolet vanweë ’n ring van nuwe sterre om die kern wat 7 000 ligjare in deursnee is.



</doc>
<doc id="65864" url="https://af.wikipedia.org/wiki?curid=65864" title="Perseus (sterrebeeld)">
Perseus (sterrebeeld)

Perseus is ’n sterrebeeld in die noordelike hemelruim. Dit is een van die 48 konstellasies wat deur die 2de-eeuse sterrekundige Ptolemeus beskryf is en is steeds een van die 88 moderne sterrebeelde. Dit bevat die bekende veranderlike ster Algol (β Per) en die radiant (oënskynlike uitstralingspunt) van die jaarlikse Perseïdes-meteoorreën.

Alpha Persei (Mirfak) is die helderste ster van die sterrebeeld. Dit is ’n superreus van spektraaltipe F5 Ib met ’n oënskynlike helderheid van 1,79 mag en is sowat 590 ligjare van die Aarde af.

Algol (β Per) is wel nie die helderste ster nie, maar beslis die bekendste een in Perseus. Algol (van die Arabies "al-Ghul", wat "monster-ster" beteken) verteenwoordig die oog van die Gorgo Medusa. Dit is die prototipe van ’n hele groep veranderlike sterre. Sy oënskynlike helderheid wissel tussen 2,12 en 3,39 mag met ’n periode van net 2,867 dae. Dit is ’n driedubbele ster, waarvan die helderste komponent van spektraaltipe B8 V is.
NGC 869 en NGC 884 is twee voorwerpe in die naghemel wat met ’n verkyker of teleskoop gesien kan word. Hulle word soms die Dubbelswerm genoem. Albei is sowat 7 000 ligjare van die Aarde en ’n paar honderd ligjare van mekaar af. Die swerm is die eerste keer aangeteken tydens die bewind van die Chinese koning Tsung-K'ang van die Hsia-dinastie (2858-2146 v.C.).

Die spiraalvormige sterrestelsel NGC 1260 bevat die tweede helderste bekende voorwerp in die heelal, die supernova SN 2006gy.

Die Perseus-swerm (Abell 426) is ’n enorme melkwegswerm sowat 250 miljoen ligjare van die Aarde af. Dit is die naaste groot swerm aan die Aarde. NGC 1275, ’n komponent van die swerm, het ’n aktiewe kern wat massiewe borrels produseer wat die sterrestelsel omring. Die Perseus-swerm bevat ook klankgolwe wat daardeur beweeg. Dit word deur die borrels veroorsaak en is die laagste noot wat nog in die ruimte gehoor is: 57 oktawe laer as middel-C. Nog ’n lid van die Perseus-swerm is NGC 1275, wat ’n samesmelting van verskeie sterrestelsels is. Sy aktiewe kern is ’n sterk bron van radiogolwe.

In die Griekse mitologie het Perseus ’n held geword nadat hy Medusa doodgemaak het. Hy het daarna haar kop gebruik om prinses Andromeda van ’n monster te red.





</doc>
<doc id="65865" url="https://af.wikipedia.org/wiki?curid=65865" title="Perseus">
Perseus

Die naam Perseus kan verwys na:



</doc>
<doc id="65866" url="https://af.wikipedia.org/wiki?curid=65866" title="Pou (sterrebeeld)">
Pou (sterrebeeld)

Die Pou (Latyn: "Pavo") is ’n sterrebeeld in die suidelike hemelruim. Dit is een van die 12 sterrebeelde wat in die 16de eeu deur Petrus Plancius geskep is na aanleiding van waarnemings deur Pieter Dirkszoon Keyser en Frederick de Houtman.

Die merkwaardigste ster in die Pou is Delta Pavonis, ’n son-tipe ster, maar verder gevorder op die evolusiepad. Phi2 Pavonis, nog ’n ster baie soos die son, het ’n onbevestigde planeet. Die sterrebeeld bevat ook die bolvormige sterreswerm NGC 6752.



</doc>
<doc id="65867" url="https://af.wikipedia.org/wiki?curid=65867" title="Johann Muller">
Johann Muller

Gysbert Johannes Muller (1 Junie 1980 in Mosselbaai) is 'n oud-Springbokrugbyspeler en Suid-Afrika se drie-en-vyftigste Springbokkaptein. Hy het Suid-Afrika in een toets aangevoer teen die All Blacks in Christchurch se Jade-stadion op 14 Julie 2007, nadat Bob Skinstad beseer is.


</doc>
<doc id="65868" url="https://af.wikipedia.org/wiki?curid=65868" title="Weegskaal (sterrebeeld)">
Weegskaal (sterrebeeld)

Die Weegskaal (Latyn: "Libra") is ’n sterrebeeld in die suidelike hemelruim en deel van die diereriem. Dit is een van die 48 konstellasies wat deur die 2de-eeuse sterrekundige Ptolemeus beskryf is en is steeds een van die 88 moderne sterrebeelde. Dis redelik dof en het net een ster helderder as 3 mag.

Die helderste sterre van die Weegskaal vorm ’n vierhoek:

Die sterrebeeld huisves die ster Gliese 581, wat ’n planetêre stelsel van ses planete het. Gliese 581 d en Gliese 581 g is albei baie moontlike kandidate vir lewe, hoewel Gliese 581 g se bestaan betwis word en onseker is. Gliese 581 c is die eerste planeet soortgelyk aan die Aarde wat om die ster gevind is. Gliese 581 e is sover bekend die planeet met die kleinste massa wat om ’n normale ster wentel. Dit is moontlik dat enige van hierdie planete lewe sal kan huisves.

Die Weegskaal was in die Babiloniese sterrekunde bekend as "MUL Zibanu" ("die weegskaal") of as die Skerpioen se Klou. Die skaal was heilig vir die songod Sjamasj, wat ook die beskermheilige van die waarheid en geregtigheid was. Die sterrebeeld word sedertdien vereenselwig met die wet, geregtigheid en welwillendheid. In Arabies beteken "zubānā" "skerpioen se kloue" en dit kan wees hoekom die Skerpioen se kloue die Weegskaal geword het.

In die Romeinse mitologie word die sterreteken beskou as die weegskaal wat vasgehou word deur Astraia (voorgestel deur die Maagd), die godin van geregtigheid.

Die Weegskaal is die enigste sterrebeeld van die diereriem wat nie ’n lewende wese simboliseer nie.





</doc>
<doc id="65870" url="https://af.wikipedia.org/wiki?curid=65870" title="Rassie Erasmus">
Rassie Erasmus

Rassie Erasmus (5 November 1972 in Despatch) is 'n voormalige Springbokrugbyspeler en Suid-Afrika se sewe-en-veertigste Springbokkaptein. Hy het Suid-Afrika in een toets aangevoer en het homself as 'n afrigter gevestig deur die Vrystaat tot Curriebekerkampioen te lei. Hy was ook deel van Suid-Afrika se span tydens die Rugbywêreldbeker 1999.

Hy is op 1 Maart 2018 as die nuwe Springbokafrigter aangestel en rig dié span tydens die Rugbywêreldbeker 2019 af.


</doc>
<doc id="65871" url="https://af.wikipedia.org/wiki?curid=65871" title="Adriaan Richter">
Adriaan Richter

Adriaan Richter (10 Mei 1966 in Roodepoort) is 'n Springbokrugbyspeler en Suid-Afrika se vier-en-veertigste Springbokkaptein. Hy was deel van Suid-Afrika se wenspan tydens die Rugbywêreldbeker 1995.


</doc>
<doc id="65872" url="https://af.wikipedia.org/wiki?curid=65872" title="Wortel (groente)">
Wortel (groente)

Die eetbare wortel is plantkundig dieselfde soort as die Nederlandse inheemse plant, die wilde "peen" ("Daucus carota"). Die tuinwortel is selektief gekweek om sy erg-vergrote, soeter en smaakliker, minder houtagtige vurkwortel te produseer.

Die huidige oranje wortel is slegs die resultaat van selektiewe oor-en-oor kruising. Die eerste wortels kom oorspronklik uit Persië (vandag Iran) en is deur die V.O.C. in die 17de eeu na Nederland gebring. Die wortel word hierna in Nederland gekruis totdat dit die oranje kleur van die Huis van Oranje-Nassau aanneem, deur die verhoging van betakaroteen (Vitamien A)-vlakke daarin. Dus het die wortel sy huidige kleur aan die 'Oranjes' van Nederland te danke. Die oranje wortel word daarna in die 17de eeu oor die res van Europa versprei.

Die berekende voedingswaarde van 100 gram vars wortel is:


</doc>
<doc id="65873" url="https://af.wikipedia.org/wiki?curid=65873" title="Skerpioen (sterrebeeld)">
Skerpioen (sterrebeeld)

Die Skerpioen (Latyn: "Scorpius") is ’n groot sterrebeeld in die suidelike hemelruim en is deel van die diereriem. Dit is een van die 48 konstellasies wat deur die 2de-eeuse sterrekundige Ptolemeus beskryf is en is steeds een van die 88 moderne sterrebeelde. Dit lê naby aan die middelpunt van die Melkweg.

Die sterrebeeld Weegskaal is in Antieke Griekeland beskou as die kloue van die Skerpioen ("Chelae Scorpionis"). Latere Grieke het ’n weegskaal gevorm uit hierdie mees westelike sterre wat vasgehou is deur die godin Astraia (die aangrensende Maagd). Die Weegskaal het eers in die tyd van Antieke Rome ’n afsonderlike sterrebeeld geword.

Die Skerpioen bevat baie helder sterre, onder meer Alfa Scorpii (Antares), Beta Scorpii (Graffias), Delta Scorpii (Dschubba), Teta Scorpii (Sargas), Lambda Scorpii (Shaula), Nu Scorpii (Jabbah), Xi Scorpii (Girtab), Pi Scorpii (Iclil), Sigma Scorpii (Alniyat), Tau Scorpii (Alniyat) en Upsilon Scorpii (Lesath). Die meeste van die helder sterre is massiewe lede van Scorpius-Centaurus, die naaste OB-verbinding (’n los swerm met sterre van spektraaltipes O en B).

Die ster δ Sco het, nadat dit ’n stabiele ster met ’n helderheid van 2,3 mag was, in Julie 2000 binne weke opgevlam tot 1,9 mag. Dit het sedertdien ’n veranderlike ster geword wat wissel tussen 2 en 1,6 mag. Op sy helderste is hy dus die Skerpioen se tweede helderste ster.

U Scorpii is die vinnigste bekende nova met ’n periode van sowat 10 jaar. Omega Scorpii (ω¹ Scorpii en ω² Scorpii) is twee sterre wat so na aan mekaar lê dat dit soos een ster lyk. λ Sco en υ Sco, twee sterre wat op die punt van die Skerpioen se stert lê en ook lyk of hulle baie na aan mekaar is, word soms die Katoë genoem.

Vanweë die sterrebeeld se ligging in die Melkweg bevat dit baie sterreswerms soos die Skoenlapper-sterreswerm (Messier 6), die Ptolemaeus-sterreswerm (Messier 7) en die bolswerms Messier 4 en Messier 80. Laasgenoemde, wat ook bekend is as NGC 6093, het ’n magnitude van 7,3 en is 33 000 ligjare van die Aarde af. Dit is ’n kompakte swerm met ’n hoë konsentrasie en digtheid in die middel. Dit is in 1781 deur Charles Messier ontdek. ’n Seldsame ontdekking is in 1860 hier gedoen toe Arthur von Auwers die nova T Scorpii ontdek het.

Die Babiloniese sterrekundiges se naam vir dié sterrebeeld was MUL.GIR.TAB – die Skerpioen (letterlik: die dier met ’n steek wat brand).

In die Griekse mitologie het die mites oor die Skerpioen feitlik altyd ’n verwysing na die jagter Orion. Volgens een van die mites het Orion teenoor die godin Artemis en haar ma, Leto, gespog dat hy alle diere op aarde sou doodmaak. Hoewel Artemis ook ’n jagter was, het sy diere ook beskerm. Sy en haar ma het toe ’n skerpioen gevra om met Orion af te reken. Die twee het geveg en die skerpioen het Orion doodgemaak. Die koning van die gode, Zeus, het van die geveg uitgevind en die skerpioen in die lug geplaas. Hy het dit later ook met Orion gedoen as waarskuwing aan sterflikes op aarde om hul trots in toom te hou.





</doc>
<doc id="65874" url="https://af.wikipedia.org/wiki?curid=65874" title="Jedward">
Jedward

Jedward is 'n tweeling-sangpaar van Ierland. Hulle is bekend in Europa as gevolg van hulle deelname aan die Eurovision-sangfees.


</doc>
<doc id="65875" url="https://af.wikipedia.org/wiki?curid=65875" title="Graafskappe van Engeland">
Graafskappe van Engeland

Die Graafskappe van Engeland (Engels: "Counties of England") dien as administratiewe, geografiese en politieke afdelings. Engeland is - met uitsondering van Groter Londen en die Scilly-eilande - vir administratiewe doeleindes in 83 graafskappe ("counties") verdeel. Hierdie graafskappe bestaan uit 'n enkele of meerdere distrikte.

Tans is 27 van die graafskappe in distrikte verdeel wat deur 'n sogenaamde graafskapsraad ("county council") bestuur word. Ses graafskappe, wat die grootste agglomerasies dek, staan as metropolitaanse graafskappe bekend wat nie onder die beheer van 'n graafskapsraad val nie, alhoewel sommige funksies deur die distrikte (of metropolitaanse stadsgebiede, die "boroughs") as laer administratiewe vlakke op 'n gemeenskaplike basis vir die hele graafskap waargeneem word.

Die hele Engeland, insluitende Groter Londen en die Scilly-eilande, is daarnaas in 48 seremoniële graafskappe (dikwels ook geografiese graafskappe genoem) verdeel waaraan 'n Lord Lieutenant as persoonlike verteenwoordiger van die Britse monarg toegewys is. Die meeste van hierdie seremoniële graafskappe kom ooreen met die gelyknamige metropolitaanse of nie-metropolitaanse graafskappe, alhoewel hul grense dikwels nouer getrek is. Die presiese grense is deur die "Lieutenancies Act" van 1997 bepaal. Die bevoegdhede, wat vroeër aan die amp van Lord Lieutenant verbonde was, was wisselend van aard, maar tans is die amp niks meer as 'n erepos nie wat aan afgetrede persoonlikhede soos offisiere, adellikes of sakelui toegeken word aangesien 'n Lord Lieutenant hoegenaamd nie by administratiewe besluite betrokke is nie.

Die huidige administratiewe bedeling het geleidelik as gevolg van hervormings ontstaan. Baie van die graafskappe het hul oorspronge in die middeleeue, alhoewel groter graafskappe soos Yorkshire, Lincolnshire en Sussex baie of alle administratiewe funksies eeue gelede kwytgeraak het. Na die geografiese graafskappe, wat voor die administratiewe hervormings van 1965 en 1974 bestaan het, word as historiese graafskappe verwys. Gebiede met graafskapsrade het tussen 1889 en 1974 as administratiewe graafskappe bekend gestaan en dele van sommige geografiese graafskappe ingesluit. 'n Uitsondering was groter stedelike nedersettings wat as "county boroughs" hul eie stedelike graafskappe gevorm het. In die periode tussen 1974 en 1996 het die metropolitaanse en nie-metropolitaanse graafskappe, waarvan sommige eers in 1974 gevorm is, regstreeks ooreengekom met die seremoniële graafskappe.

Die graafskappe, of dit nou historiese administratiewe eenhede of die huidige seremoniële graafskappe is, dien as geografiese basis vir 'n aantal instellings soos polisie en brandweer, sportklubs en ander nie-regeringsorganisasies.

Vir possortering en -aflewering is Engeland tot 1996 in 48 postaliese graafskappe verdeel. Die Engelse posdiens "Royal Mail" het hierdie verdeling ten gunste van poskodes laat vaar.


</doc>
<doc id="65879" url="https://af.wikipedia.org/wiki?curid=65879" title="Tiaan Strauss">
Tiaan Strauss

Christiaan Petrus Strauss was 'n Springbok- en Wallabyrugbyspeler en Suid-Afrika se drie-en-veertigste Springbokkaptein. Hy het ook 156 wedstryde vir die Westelike Provinsie gespeel.


</doc>
<doc id="65880" url="https://af.wikipedia.org/wiki?curid=65880" title="Jannie Breedt">
Jannie Breedt

Jannie Breedt (4 Junie 1959 in Kemptonpark) is 'n oud-Springbokrugbyspeler en Suid-Afrika se een-en-veertigste Springbokkaptein. Hy het ook vir Transvaal provinsiale rugby op agsteman gespeel.


</doc>
<doc id="65881" url="https://af.wikipedia.org/wiki?curid=65881" title="Rutland">
Rutland

Rutland (uitgespreek /ˈrʌtlənd/) is 'n graafskap in Engeland, in die Verenigde Koninkryk. Die graafskap sluit in die dorpe van Uppingham en Oakham. 

Rutland het 'n bevolking van net 39 500 in 2017 gehad en is dus die kleinste graafskap in die land (volgens bevolking).



</doc>
<doc id="65882" url="https://af.wikipedia.org/wiki?curid=65882" title="Daniel Defoe">
Daniel Defoe

Daniel Defoe ([dænjəl_dɨˈfoʊ]; * tussen 1659 en 1661 as Daniel Foe; † 24 April 1731 in Londen) was 'n Engelse handelaar, skrywer, joernalis en pamfletskrywer wat met sy roman "Robinson Crusoe" oor 'n skipbreukeling internasionale bekendheid verwerf het. 

Saam met ander skrywers soos Samuel Richardson word Defoe as die grondlegger van die moderne Engelse roman beskou, 'n literêre genre wat danksy sy bydrae by lesers gewild geraak het. Hy was 'n vrugbare en veelsydige skrywer wat meer as 500 boeke, pamflette en joernale oor 'n groot verskeidenheid onderwerpe geskryf het (waaronder politiek, misdaad, godsdiens, huwelik, sielkunde en die bonatuurlike). Hy was daarnaas 'n baanbreker op die gebied van ekonomiese joernalisme.


</doc>
<doc id="65883" url="https://af.wikipedia.org/wiki?curid=65883" title="George Bernard Shaw">
George Bernard Shaw

George Bernard Shaw (* 26 Julie 1856 in Dublin, Ierland; † 2 November 1950 in Ayot Saint Lawrence, Engeland) was 'n Ierse dramaturg en medestigter van die "London School of Economics". Hoewel hy hom aanvanklik as musiekresensent en literêre kritikus onderskei het, het hy sy ware talent as toneelskrywer getoon. 

Meer as sestig toneelstukke het uit sy pen gevloei, benewens essays, romans en kortverhale. Ofskoon hy in byna al sy geskrifte die maatskaplike vraagstukke van sy tyd aanspreek, het die werke gewoonlik 'n komiese inslag waardeur Shaw hul strak temas meer verteerbaar maak.

Hy het hom onder meer toegespits op kwessies rondom opvoeding, die getroude lewe, godsdiens, regeringsake, gesondheidsorg en klassebevoorregting.

Wat veral sy toorn ontsteek het, was ekonomiese toestande wat hy as uitbuiting van die werkersklas beskou het. As vurige sosialis het Shaw talle brosjures en toesprake vir die "Fabian Society" geskryf. Hy het 'n bekwame redenaar geword om sy saak te bevorder en vir gelyke regte vir mans en vroue, verbeterde werk- en lewensomstandighede vir die werkersklas, die opheffing van private eienaarskap van produktiewe grond en gesonde leefstyle gepleit. Vir 'n kort tyd het hy as lid van die "London County Council" ook aktief aan die plaaslike politieke lewe deelgeneem.

In 1898 het Shaw met Charlotte Payne-Townshend, 'n medelid van die "Fabian Society", getrou en haar later oorleef. Die egpaar het hulle in Ayot St. Lawrence gevestig en daar 'n huis bewoon wat tans as "Shaw's Corner" bekend staan. Hier is Shaw in 1950 in die ouderdom van 94 oorlede nadat beserings, wat hy opgedoen het toe hy van 'n leer geval het, tot chroniese gesondheidsprobleme gelei het.

Shaw se werk toon 'n groot variasie wat sowel vorm as inhoud betref. Hy het tragedies en komedies geskryf en sy onderwerpe uit die hede en die verlede geneem. Die hoofkarakters is altyd in konflik met die godsdiens, sedes, gewoontes of politiek van ŉ bepaalde tyd. Shaw se knap taalgebruik en insig in dramatiese situasies het sy stukke egter bo loutere propaganda verhef. 

"Mrs. Warren's profession" (1893), "Arms and the man" (1894), "Candida" (1894) en "You never can tell" (1895) behoort tot Shaw se bekendste vroeëre werke. In "Caesar and Cleopatra" (1898) het hy 'n tema uit die geskiedenis geneem, terwyl hy in "Man and superman" (1903) ŉ moderne interpretasie van die ou Don Juan-tema weergegee het. ŉ Gedeelte uit laasgenoemde stuk, "Don Juan in hell", word dikwels afsonderlik opgevoer. 

Die godsdienstig georiënteerde "Major Barbara" (1905) het as rolprent bekend geword terwyl die beroemde blyspel "Pygmalion" (1912), waarin ŉ arm blommeverkoopster, Eliza Doolittle, spraaklesse van prof. Henry Higgins ontvang, in 1956 verwerk is tot die musiekblyspel "My fair lady". Die stryd van Jeanne d'Arc, wat in "Saint Joan" (1923) uitgebeeld is, word as Shaw se beste werk beskou. 

Hy self het sy "Back to Methuselah" (1921), wat uit vyf toneelstukke bestaan, as sy meesterstuk beskou. Sedert die verskyning van "Plays: pleasant and unpleasant" (1898), waarin sy eerste toneelstukke versamel is, het Shaw sy stukke van breedvoerige toneelaanwysings en voorwoorde voorsien. Hierdie bykomende kommentaar, wat later gebundel is, gee 'n goeie insig in sy werk. 

Sy menings oor die toneel is saamgevat in "Dramatic opinions and essays" (1907) en "The perfect Wagnerite" (1898), 'n studie oor Wagner se werk. Sy belangstelling in die ekonomiese problematiek is vervat in "The intelligent woman's guide to socialism and capitalism" (1928). 

'n Uitvloeisel van hierdie besoek was die godsdienstige fabel "The adventures of the black girl in her search for God". In 1943 is Shaw se vrou, Charlotte, oorlede, en daarna het hy Londen verlaat en hom op sy landgoed by Ayot St. Lawrence in Hertfordshire gaan vestig. Hy is op 2 November 1950 oorlede.

Shaw is die enigste skrywer wat sowel met die Nobelprys vir Letterkunde (in 1925) asook die Akademieprys (Oscar) bekroon is – vir sy bydraes tot die letterkunde en die rolprent "Pygmalion" wat in 1938 ontstaan het. Shaw was oorspronklik van voorneme om die Nobelprys vir Letterkunde van die hand te wys omdat hy geen belang in openbare verering gestel het nie, maar het dit uiteindelik op versoek van sy vrou aanvaar aangesien sy die prys as 'n huldeblyk vir Ierland beskou het. Op versoek van Shaw is die prysgeld aangewend vir die vertaling van Sweedse boeke na Engels.


</doc>
<doc id="65885" url="https://af.wikipedia.org/wiki?curid=65885" title="Suid-Yorkshire">
Suid-Yorkshire

Suid-Yorkshire (Engels: South Yorkshire) is 'n metropolitaanse graafskap in die noorde van Engeland (Verenigde Koninkryk). Die graafskap sluit die stede Sheffield, Doncaster, Rotherham en Barnsley in. 

Suid-Yorkshire het 'n geskatte bevolking van 1 393 400 in 2017 gehad en is dus die 10de grootste graafskap in Engeland.


</doc>
<doc id="65886" url="https://af.wikipedia.org/wiki?curid=65886" title="Wes-Yorkshire">
Wes-Yorkshire

Wes-Yorkshire (Engels: West Yorkshire) is 'n metropolitaanse graafskap in die noorde van Engeland (Verenigde Koninkryk) wat in 1974 volgens die Wet oor Plaaslike Regering ("Local Government Act") van 1972 gevestig is. Die graafskap bestaan uit vyf metropolitaanse "boroughs" of distrikte (City of Bradford, Calderdale en Kirklees in die weste en City of Leeds en City of Wakefield in die ooste) en word begrens deur die graafskappe Derbyshire in die suide, Groter Manchester in die suidweste, Lancashire in die noordweste, Noord-Yorkshire in die noorde en ooste, en Suid-Yorkshire in die suide en suidooste. Teen die middel van 201 is Wes-Yorkshire se bevolking op 2,3 miljoen beraam.
Die gebied se waterkragbronne en steenkoolvoorrade, wat stoomenjins van brandstof voorsien het, het in die 18de en 19de eeu die basis vir die industrialisering van Wes-Yorkshire gevorm. Nedersettings soos Huddersfield, Halifax en Bradford, almal geleë in die westelike heuwelland, het tot spilpunte van die Engelse tekstielbedryf ontwikkel. Vandag is Wakefield die enigste oorblywende dorp met noemenswaardige tekstielvervaardiging. Ook die steenkoolmynboubedryf het in die laat 20ste eeu dramatiese agteruitgang beleef. Net een enkele myn naby Pontefract is steeds in bedryf.

Tradisionele nywerhede is intussen deur masjienbou, papier- en verpakkingsvervaardiging en ander ligte nywerhede vervang. Leeds, die grootste stedelike nedersetting in Wes-Yorkshire, is tans die vernaamste handel- en nywerheidstad in die graafskap waar bedrywe soos voedselverwerking, elektronika, chemie, meubelvervaardiging, drukkerye en finansies gesetel is. Met twee universiteite is Leeds daarnaas 'n belangrike opvoedkundige en kulturele sentrum. Met Bradford en Wakefield is bowendien twee katedraalstede in Wes-Yorkshire geleë.


</doc>
<doc id="65887" url="https://af.wikipedia.org/wiki?curid=65887" title="Groter Manchester">
Groter Manchester

Groter Manchester (Engels: "Greater Manchester") is 'n metropolitaanse graafskap in die noordweste van Engeland, Verenigde Koninkryk. Die graafskap sluit die stede Manchester, Stockport, Bolton en Wigan in. Groter Manchester het 'n geskatte bevolking van 2 798 800 in 2017 gehad en is die tweede grootste graafskap in Engeland volgens inwonertal.


</doc>
<doc id="65889" url="https://af.wikipedia.org/wiki?curid=65889" title="Cumbria">
Cumbria

Cumbria (uitgespreek /ˈkʌmbriə/) is 'n graafskap in noordelike Engeland, in die Verenigde Koninkryk. Die graafskap sluit in die nedersettings van Carlisle, Barrow-in-Furness, Cockermouth en Penrith. Cumbria het 'n bevolking van ongeveer 500 000. Ongeveer een derde van Cumbria (2362 km) bevat die Meredistrik ("Lake District"), 'n bergagtige nasionale park met 'n spitspunt (Scafell Pike) van 978 m - die hoogste berg in Engeland.



</doc>
<doc id="65891" url="https://af.wikipedia.org/wiki?curid=65891" title="Durham (graafskap)">
Durham (graafskap)

Die graafskap Durham (uitgespreek /ˈdʌrəm/; bekend in Engels as County Durham) is geleë in noordelike Engeland, in die Verenigde Koninkryk. Die graafskap sluit in die nedersettings van Stockton-on-Tees, Darlington en Durham. Dit het 'n bevolking van ongeveer 862 600.



</doc>
<doc id="65892" url="https://af.wikipedia.org/wiki?curid=65892" title="Durham">
Durham

Durham (uitgespreek /ˈdʌrəm/) is 'n stad in noordoostelike Engeland in die graafskap Durham. Volgens die 2001-sensus het die stad 'n bevolking van 87 656 gehad. Durham is bekend vir sy katedraal wat in 1133 voltooi is en die Durham-universiteit, die derde oudste universiteit in Engeland


</doc>
<doc id="65895" url="https://af.wikipedia.org/wiki?curid=65895" title="Maagd (sterrebeeld)">
Maagd (sterrebeeld)

Die Maagd (Latyn: "Virgo") is ’n sterrebeeld in die suidelike hemelruim en deel van die diereriem. Dit lê tussen die Leeu in die weste en die Weegskaal in die ooste en is die tweede grootste van al die sterrebeelde, naas die aangrensende Noordelike Waterslang. Die konstellasie kan maklik gevind word deur middel van sy helderste ster, Spica (α Vir). Sy simbool is ♍.

Die Maagd is een van die 48 konstellasies wat deur die 2de-eeuse sterrekundige Ptolemaeus beskryf is en is steeds een van die 88 moderne sterrebeelde.

Naas Spica is ander helder sterre in die sterrebeeld Beta Virginis (Zavijava), Gamma Virginis (Porrima), Delta Virginis (Auva) en Epsilon Virginis (Vindemiatrix).

Ander, dowwer sterre wat ook name het, sluit in Zeta Virginis (Heze), Eta Virginis (Zaniah), Iota Virginis (Syrma) en Mu Virginis (Rijl al Awwa).

Daar is altesaam 34 bekende eksoplanete om 28 sterre in die Maagd. Die ster 70 Virginis het een van die eerste bekende eksoplaneetstelsels, met een bevestigde planeet wat 7,5 keer so swaar soos Jupiter is.

Chi Virginis het een van die swaarste planete wat nog waargeneem is, met ’n massa van . Die ster 61 Virginis, wat baie soos die Son is, het drie planete: een is ’n super-aarde en twee is omtrent so swaar soos Neptunus.

SS Virginis is ’n veranderlike ster met ’n opvallende rooi kleur. Dit wissel in magnitude van minimum 9,6 tot maksimum 6 oor ’n tydperk van sowat ’n jaar.

Ander sterre met planete sluit in PSR B1257+12 (drie planete) en NY Virginis (twee planete).

Die sterrebeeld bevat ’n sterrestelselswerm, die Virgo-swerm, met verskeie Messier-voorwerpe. Een van die sterrestelsels in die swerm is Messier 87, ’n beroemde radiobron danksy ’n stroom elektrone wat uit sy supermassiewe swartkolk voortkom. Dit is ook die grootste sterrestelsel in die Maagd.

Ander Messier-voorwerpe sluit in Messier 49 (ellipties), Messier 58 (spiraal), Messier 59 (ellipties), Messier 60 (ellipties), Messier 61 (spiraal), Messier 84 (lensvormig), Messier 86 (lensvormig), Messier 89 (ellipties) en Messier 90 (spiraal).

NGC 4639 is ’n staafspiraalstelsel wat van voor af gesien word. Dit is sowat 78 miljoen ligjare van die Aarde af en het ’n rooiverskuiwing van 0,0034. Sy buitenste arms bevat ’n groot aan Cepheïede, wat gebruik word as standaard-aanwysers om afstande in die ruimte te bepaal. Deur verskeie Cepheïede in NGC 4639 te gebruik, het sterrekundiges tipe 1a-supernovas gekalibreer as standaard-aanwysers om die afstande van meer verafgeleë sterrestelsels te bepaal.

’n Stelsel wat nie deel van die swerm uitmaak nie, is die Sombrero-sterrestelsel (M104), ’n ongewone spiraalstelsel. Dit het ’n buitengewoon groot groep sterre in sy middel wat uit ouer sterre bestaan. Dit word omring deur groot, helder bolvormige sterreswerms en het ’n baie prominente stofbaan.

NGC 4438 is ’n sterrestelsel met ’n aktiewe kern. Sy supermassiewe swartkolk spu strome materiaal uit wat borrels vorm met ’n deursnee van tot 800 ligjare. NGC 4261 het ook ’n swartkolk wat sowat 20 ligjare van sy kern af geleë is en ’n massa van sowat 1,2 miljard sonmassas het. Dit het ’n ongewone stowwerige skyf met ’n deursnee van 300 ligjare. Dit het ook sterk emissies in die radiospektrum.

Die Maagd bevat verskeie ander sterrestelselswerms. In een van hulle, Abell 2029, is die reusagtige elliptiese sterrestelsel IC 1101. Dit is sowat 1,07 gigaligjare van die Aarde af en met ’n deursnee van 5,5 miljoen ligjare, of 50 keer die grootte van die Melkweg, was dit toe dit ontdek is die grootste bekende sterrestelsel in die heelal.

Die Maagd bevat ook die eerste kwasar wat ontdek is, 3C 273. Dit is die helderste kwasar aan die hemelruim.

Die sterrebeeld word van die Babiloniese tye al met koring en vrugbaarheid verbind. Die Grieke en Romeine het dit verbind met hul godin van koring, Demeter (Ceres), wat die ma van Persephone (Proserpina) is. Dit is soms ook verbind met die godin van geregtigheid, Astraia, wat die skaal van geregtigheid vashou as die sterrebeeld Weegskaal. In die Middeleeue is Virgo soms verbind met die Maagd Maria.




</doc>
<doc id="65897" url="https://af.wikipedia.org/wiki?curid=65897" title="Divan Serfontein">
Divan Serfontein

Divan Serfontein (* 3 Augustus 1954 in Vanderbijlpark) is 'n oud-Springbokrugbyspeler en Suid-Afrika se nege-en-dertigste Springbokkaptein. Hy het vir die Westelike Provinsie gespeel en is 'n dokter. Serfontein het in 1974 vir die Westelike Provinsie se onder-20 span gespeel en het in 1976 sy buiging vir die Westelike Provinsie gemaak teen die besoekende All Blacks. Hy het die WP tot Curriebekeroorwinnings gelei in 1982, '83 en '84 waarna hy uitgetree het.



</doc>
<doc id="65898" url="https://af.wikipedia.org/wiki?curid=65898" title="Leeu (sterrebeeld)">
Leeu (sterrebeeld)

Die Leeu (Latyn: "Leo") is ’n sterrebeeld in die noordelike hemelruim. Dit is een van die 48 konstellasies wat deur die 2de-eeuse sterrekundige Ptolemeus beskryf is en is steeds een van die 88 moderne sterrebeelde. Sy simbool is (Unicode ).

Die Leeu bevat baie helder sterre. Regulus (Alpha Leonis) is ’n blou-wit hoofreeksster met ’n magnitude van 1,4 en is 77,5 ligjare van die Aarde af. Dit is ’n dubbelster wat deur ’n verkyker sigbaar is; die sekondêre ster se magnitude is 7,7. Die naam Regulus beteken "klein koning". Die Leeu se stert, Denebola (Beta Leonis), is aan die ander kant van die sterrebeeld geleë. Dit is ’n blou-wit ster met ’n magnitude van 2,1 en is 36 ligjare van hier af. Die naam Denebola beteken "die leeu se stert".

Algieba (Gamma Leonis) is ’n dubbelster met ’n derde, optiese komponent; die primêre en sekondêre sterre kan deur ’n klein teleskoop van mekaar onderskei word en die derde ster is deur ’n verkyker sigbaar. Die primêre ster is ’n geel reusester met ’n magnitude van 2,3 en die sekondêre ster is dieselfde tipe, maar het ’n magnitude van 3,6; hulle het ’n tydperk van 600 jaar en is 126 ligjare van die Aarde af. Die derde ster, wat nie met hulle verbind is nie, 40 Leonis, is ’n geel ster met ’n magnitude van 4,8. Algieba beteken "die voorkop". Delta Leonis, of Zosma, is ’n blou-wit ster met ’n magnitude van 2,6 en is 58 ligjare weg. Epsilon Leonis is ’n geel reusester met ’n magnitude van 3 en is 251 ligjare van die Aarde af.

Daar is verskeie ander helder en dubbelsterre in die Leeu. Zeta Leonis (Adhafera) is ’n optiese driedubbele ster. Die helderste ster is ’n wit reus met ’n magnitude van 3,4 en is 260 ligjare weg. Die tweede helderste ster, 39 Leonis, is suid van hom en het ’n magnitude van 5,8. 35 Leonis is noord van hulle en het ’n magnitude van 6. Iota Leonis is ’n dubbelster wat met die blote oog soos ’n geel ster met ’n magnitude van 4 lyk. Die stelsel, wat 79 ligjare van die Aarde af is, se komponente het ’n magnitude van 4,1 en 6,7. Nog twee sterre met name is Rasalas (Mu Leonis) en Chertan (Theta Leonis).

Die Leeu huisves ook ’n helder veranderlike ster, die rooi reus R Leonis. Dit is ’n Mira-veranderlike met ’n minimum magnitude van 10 en ’n normale maksimum magnitude van 6 (wat soms tot 4,4 verhelder). R Leonis, wat 330 ligjare van die Aarde af is, het ’n tydperk van 310 dae en ’n deursnee van 450 keer dié van die Son.

Die ster Wolf 359 (CN Leonis) is een van die naaste sterre aan die Aarde (7,8 ligjare). Dié opvlamster is ’n rooi dwerg met ’n magnitude van 13,5; dit verhelder van tyd tot tyd met ’n magnitude van een of minder. Gliese 436, ’n dowwe ster sowat 33 ligjare van hier af, het ’n eksoplaneet met min of meer die massa van Neptunus.

Die ster SDSS J102915+172927 (Caffau se Ster) is ’n populasie II-ster in die galaktiese halo van die Melkweg. Dit is sowat 13 miljard jaar oud en dus een van die oudste sterre in die sterrestelsel. Dit het die laagste metaalinhoud van enige bekende ster.

Die Leeu bevat baie helder sterrestelsels. Die bekendstes is Messier 65, M66, NGC 3628, M95, M96 en M105; die eerste drie vorm die Leeu-drietal, ’n groep van drie sterrestelsels. Die Leeu-ring, ’n wolk van waterstof en helium, is in ’n wentelbaan om twee sterrestelsels wat in die sterrebeeld voorkom.

M66 is ’n spiraalsterrestelsel wat deel is van die Leeu-drietal. Die ander twee lede is M65 en NGC 3628. Dit is sowat 37 miljoen ligjare van die Aarde af en het ’n vreemde vorm vanweë ’n swaartekragwisselwerking met die ander twee stelsels in die drietal, wat sterre wegtrek van M66 af. Die sterre in die buitestreke kan dalk eindelik ’n dwergsterrestelsel vorm wat om M66 wentel.

M95 en M96 is albei spiraalstelsels wat 20 miljoen ligjare van die Aarde af is. Hoewel hulle as dowwe voorwerpe sigbaar is deur klein teleskope, kan hul struktuur net deur groot instrumente gesien word. M95 is ’n staafspiraalstelsel. M105 is sowat een graad van M95 en M96 af; dit is ’n elliptiese sterrestelsel met ’n magnitude van 9 en is ook sowat 20 miljoen ligjare van hier af.

NGC 2903 is ’n staafspiraalstelsel wat in 1784 deur William Herschel ontdek is. Dit stem baie met die Melkweg ooreenstem wat grootte en vorm betref. Dit is sowat 25 miljoen ligjare van die Aarde af. Dit het ’n streek waar talle nuwe sterre gevorm word, waarskynlik vanweë die teenwoordigheid van die stowwerige staaf, wat skokgolwe deur sy rotasie stuur na ’n gebied met ’n deursnee van 2 000 ligjare. In die buitestreke van die sterrestelsel is baie oop sterreswerms.

U1.27 (ook bekend as die Huge-LQG), die grootste bekende struktuur in die heelal, word ook in die Leeu aangetref.

Die Leeu is een van die vroegste erkende sterrebeelde, aangesien daar bewyse is dat die Mesopotamiërs in 4000 v.C. al ’n soortgelyke konstellasie gehad het. Die Perse het die sterrebeeld "Ser" of "Shir" genoem; die Turke "Artan"; die Siriërs "Aryo", die Jode "Arye" en die Indiërs "Simha", wat alles "leeu" beteken. In Babiloniese sterrekunde is dit UR.GU.LA (die "Groot Leeu") genoem.

In die Griekse mitologie is die Leeu verbind met die leeu wat Hercules tydens sy Twaalf Take doodgemaak het en wat daarna in die lug geplaas is.





</doc>
<doc id="65902" url="https://af.wikipedia.org/wiki?curid=65902" title="Klein Leeu">
Klein Leeu

Die Klein Leeu (Latyn: "Leo Minor") is ’n klein, dowwe sterrebeeld in die noordelike hemelruim wat aan die sterrebeeld Leeu grens. Die helderste sterre in die Klein Leeu vorm ’n rowwe driehoek. Dit is nie in die Antieke tyd as ’n sterrebeeld beskou nie, maar is eers in 1687 deur Johannes Hevelius geskep.

Die Klein Leeu het nie veel om te sien met klein teleskope nie. Daar is net een ster helderder as 4 mag.

46 Leonis Minoris (Praecipua) is amper (maar nie heeltemal nie) ’n reusester van spektraaltipe K0 wat sowat 98 ligjare van die Aarde af lê. Dit het ’n helderheid van 3,83 mag. R Leonis Minoris is ’n veranderlike ster wat wissel tussen 6,3 en 13,2 mag in ’n tydperk van 372,19 dae.

Een van die helderste verafgeleë voorwerpe in die Klein Leeu is NGC 3003, ’n sterrestelsel met ’n oënskynlike helderheid van 11,7 mag.

Die geheimsinnige voorwerp wat algemeen bekend is onder die Nederlandse naam Hanny's Voorwerp, is in 2007 ontdek deur die Nederlandse onderwyseres Hanny van Arkel terwyl sy as vrywilliger aan ’n Galaxy Zoo-projek deelgeneem het.





</doc>
<doc id="65903" url="https://af.wikipedia.org/wiki?curid=65903" title="Tweeling (sterrebeeld)">
Tweeling (sterrebeeld)

Die Tweeling (Latyn: "Gemini") is ’n sterrebeeld in die noordelike hemelruim. Dit is een van die 48 konstellasies wat deur die 2de-eeuse sterrekundige Ptolemaeus beskryf is en is steeds een van die 88 moderne sterrebeelde. Dit word verbind met die tweeling Castor en Pollux in die Griekse mitologie.

Die maklikste manier om die sterrebeeld te vind is om na die twee helderste sterre, Castor en Pollux, te soek. Hulle is suid van die bekende “V”-vormige sterrepatroon in die sterrebeeld Bul en die drie sterre van die Jagter se Belt (in Suid-Afrika ook bekend as die Drie Konings).

Die helderste sterre in die Tweeling is Pollux en Castor. Hoewel Castor die Bayer-naam Alpha Geminorum het, is dit eintlik die tweede helderste ster in die sterrebeeld naas Pollux. Castor is ’n veelvoudige ster wat uit ses komponente bestaan. Dit is 52 ligjare van die Aarde af en lyk met die blote oog soos ’n blou-wit ster met ’n magnitude van 1,6. Twee spektroskopiese dubbelsterre is sigbaar met ’n magnitude van 1,9 en 3 en ’n periode van 470 jaar.

Pollux is die helderste ster in die Tweeling, al is sy Bayer-naam Beta Geminorum (waarskynlik weens ’n fout deur Johann Bayer toe hy in 1603 die sterre name gegee het). Dit is ’n oranje reusester met ’n magnitude van 1,2 en is 34 ligjare van die Aarde af. Dit het ’n eksoplaneet, nes twee ander sterre, HD 50554 en HD 59686. Gamma Geminorum (Alhena) is ’n blou-wit ster met ’n magnitude van 1,9 en is 105 ligjare van die Aarde af.

Die Tweeling bevat verskeie helder dubbelsterre:

As ’n mens na die Tweeling kyk, kyk jy weg van die Melkweg en daar is dus min noemenswaardige diepruimtevoorwerpe. Die Eskimo- en die Medusa-newel is albei planetêre newels. Die eerste een is sowat 2 870 ligjare van die Aarde af en die ander een sowat 1 500 ligjare. Messier 35 (M35) is ’n oop sterreswerm wat in 1745 ontdek is. Geminga is ’n neutronster sowat 550 ligjare van die Aarde af. Ander noemenswaardige voorwerpe is NGC 2129, NGC 2158, NGC 2266, NGC 2331, NGC 2355 en NGC 2395.

M35 (ook bekend as NGC 2168) is ’n groot, lang oop sterreswerm met ’n magnitude van 5; sy oppervlakte is sowat 0,2 vierkante grade, dieselfde as die volmaan. Vanweë sy groot ligsterkte is dit met die blote oog sigbaar op ’n donker nag, andersins deur ’n verkyker. M35, wat 2 800 ligjare van die Aarde af is, se 200 sterre kom in kettings voor wat deur die swerm vleg. Nog ’n oop swerm is NGC 2158. Dit is ’n baie ryk swerm meer as 12 000 ligjare van hier af en kan deur groot amateurteleskope gesien word.

Die Geminiede is ’n prominente, helder meteoorreën wat sy hoogtepunt op 13-14 Desember bereik. Dit het ’n maksimum tempo van sowat 100 meteore per uur en is dus een van die rykste meteoorreëns. Die Epsilon-Geminiede bereik sy hoogtepunt tussen 18 en 29 Oktober en is maar onlangs bevestig. Dit oorvleuel met die Orioniede en is dus moeilik om daarvan te onderskei. Die Epsilon-Geminiede het ’n hoër snelheid as die Orioniede.

In die Babiloniese sterrekunde was die sterre Castor en Pollux bekend as die Groot Tweeling (MUL.MASH.TAB.BA.GAL.GAL). Hulle is beskou as minder belangrike gode en is Meshlamtaea (die een wat uit die onderwêreld herrys het) en Lugalirra (magtige koning) genoem. Albei name kan dui op Nergal, die Babiloniese god van plae en peste wat koning van die onderwêreld was.

In die Griekse mitologie is die Tweeling verbind met die verhaal van Castor en Pollux, saam bekend as die Dioscuri. Toe Castor sterf omdat hy ’n sterflike was, het Pollux by sy pa, Zeus, gesmeek dat hy Castor onsterflik maak. Zeus het dit gedoen deur hulle in die lug te verenig.





</doc>
<doc id="65904" url="https://af.wikipedia.org/wiki?curid=65904" title="Jagter se Belt">
Jagter se Belt

Die Jagter se Belt, die Gordel van Orion of die Drie Konings is ’n patroon in die sterrebeeld Jagter. Dit bestaan uit drie helder sterre: Alnitak, Alnilam en Mintaka. Deur na die drie sterre aan die naghemel te soek, is die maklikste manier om die Jagter te vind. Die sterre lyk byna presies eweredig versprei in ’n reguit lyn, en lyk dus soos die belt of gordel van die Jagter se uitrusting. Hulle is in die Suidelike Halfrond in die somer die beste sigbaar.


Daar is verskeie name vir die drie sterre. In Spanje, Portugal en Brasilië staan hulle ook bekend as die "Las Tres Marías". In Suid-Afrika word hulle meestal die "Drie Konings" genoem, en in die Filippyne en Puerto Rico "Los Tres Reyes Magos". Die sterre is elke jaar om en by Epifanie of Driekoningedag (6 Januarie), die sigbaarste aan die naghemel. Dis die tyd toe die drie wyse manne die baba Jesus in die Bybel besoek het.

Richard Hinckley Allen, die skrywer van "Star Names: Their Lore and Meaning", noem talle ander name vir die sterrepatroon, soos: Jakobstaf, die Goue Ra-nok, die El, die Drie Wyse Manne of bloot die Drie Sterre.

Die vers "Sou jy die Sewester (Sewe Susters) met ’n band kon vasknoop of die band van Orion kon losmaak?" kom in Job 38:31 voor. Orion word ook in Job 9:9 en Amos 5:8 genoem.



</doc>
<doc id="65907" url="https://af.wikipedia.org/wiki?curid=65907" title="Koninkryk van Nieu-Seeland">
Koninkryk van Nieu-Seeland

Die Koninkryk van Nieu-Seeland (Engels: "Realm of New Zealand") is die hele gebied, waarin die koningin van Nieu-Seeland die staatshoof is. Die Koninkryk bestaan uit Nieu-Seeland, die Cookeilande, Niue, Tokelau en die Ross-Afhanklikheid in Antarktika, en is gedefinieer deur 'n Patentbrief van 31 Oktober 1983 vanaf die kantoor van die goewerneur-generaal van Nieu-Seeland.

Die Goewerneur-generaal van Nieu-Seeland verteenwoordig die staatshoof van Nieu-Seeland (Elizabeth II in haar hoedanigheid as koningin van Nieu-Seeland) in die gebied van die Koninkryk. Die Goewerneur-generaal neem hoofsaaklik al die waardigheid en reserwe magte van die staatshoof oor. Die huidige Goewerneur-generaal is sedert 2011 Jerry Mateparae.

Die Cookeilande en Niue is selfregerende lande in vrye assosiasie met Nieu-Seeland. Die parlement van Nieu-Seeland is nie gemagtig om eensydig wetgewing ten opsigte van hierdie lande te gee. In buitelandse sake en verdediging kwessies Nieu-Seeland optree namens van hierdie lande nie, maar slegs met hulle raad en toestemming.

Nieu-Seeland bestaan uit die volgende eilandgroepe:

Tokelau het 'n mindere mate aan "de jure" onafhanklikheid as die Cookeilande en Niue het en het beweeg na 'n vrye assosiasie status. Nieu-Seeland se verteenwoordiger in Tokelau is die administrateur van Tokelau, wat die mag het om wette wat deur die algemene fono besluit is te verwerp. Die bevolking van Tokelau het in verskeie referendums, wat deur Nieu-Seeland uitgevoer en deur die Verenigde Nasies ondersteun is, teen 'n stelsel van 'n regering met gelyke magte soos die Cookeilande en Niue gestem.

Die Ross-Afhanklikheid is grondwetlik deel van Nieu-Seeland. Die Goewerneur-generaal van Nieu-Seeland is asook die goewerneur van die Ross-Afhanklikheid. Die Ross-Afhanklikheid sluit die McMurdo-stasie in, wat bedryf word deur die Verenigde State, wat nie Nieu-Seeland se soewereiniteit oor Ross-Afhanklikheid erken nie. Die toepassing van soewereiniteit in die Ross-Afhanklikheid is daaropvolgend op die toepassing van terme wat in die Antarktiese Verdrag gevind is.




</doc>
<doc id="65909" url="https://af.wikipedia.org/wiki?curid=65909" title="Wynand Claassen">
Wynand Claassen

Wynand Claassen (16 Januarie 1951 in Schweizer-Reneke) is 'n oud-Springbokrugbyspeler en Suid-Afrika se sewe-en-dertigste Springbokkaptein. Hy het eers vir Noord-Transvaal en later vir Natal gespeel. Hy is 'n argitek. 

Sy vader was George Claassen snr., 'n oud-skoolhoof en wenner van die Comrades-maraton in 1961. Wynand het self ook die Comrades-maraton 10 keer voltooi.



</doc>
<doc id="65910" url="https://af.wikipedia.org/wiki?curid=65910" title="Tyne and Wear">
Tyne and Wear

Tyne and Wear (uitgespreek /ˌtaɪn ən ˈwɪər/; vernoem na die Tyne- en Wearriviere) is 'n metropolitaanse graafskap in die noorde van Engeland (Verenigde Koninkryk). Die graafskap sluit in die stede van Newcastle upon Tyne, Sunderland, South Shields en Tynemouth. 

Tyne and Wear het 'n bevolking van 1 129 500 in 2017 gehad en is dus die 13de grootste graafskap in Engeland.


</doc>
<doc id="65911" url="https://af.wikipedia.org/wiki?curid=65911" title="Veelvoudige ster">
Veelvoudige ster

’n Veelvoudige ster (Engels: "star system") is ’n paar sterre wat om mekaar wentel en deur swaartekrag gebind word. ’n Groot getal sterre wat deur swaartekrag gebind word, word gewoonlik ’n sterreswerm, of as dit baie groot is ’n sterrestelsel (Engels: "galaxy"), genoem.

’n Veelvoudige ster wat uit twee sterre bestaan, word ’n dubbelster genoem. Voorbeelde is Sirius, Procyon en Cygnus X-1 (laasgenoemde bestaan waarskynlik uit ’n ster en ’n swart gat).

Veelvoudige sterre is sterregroepe wat uit drie of meer sterre bestaan. Dié groepe is kleiner as oop sterreswerms, wat ’n ingewikkelder dinamika het en van 100 tot 1 000 sterre bevat.









</doc>
<doc id="65913" url="https://af.wikipedia.org/wiki?curid=65913" title="Veranderlike ster">
Veranderlike ster

’n Ster word as ’n veranderlike ster of wisselster geklassifiseer wanneer sy skynbare helderheid, soos van die Aarde af gesien, wisselvallig is. Soms is dit vanweë die werklike helderheid van die ster en ander kere vanweë die hoeveelheid lig wat versper word voor dit die Aarde bereik. Baie sterre, waarskynlik die meeste, het die een of ander vorm van wisseling in helderheid: die lig van ons Son wissel byvoorbeeld met sowat 0,1% oor ’n siklus van elf jaar.

Veranderlike sterre, ook net veranderlikes genoem, word as twee soorte geklassifiseer:

’n Antieke Egiptiese kalender van gelukkige en ongelukkige dae wat sowat 3 200 jaar gelede saamgestel is, is dalk die oudste bewaarde historiese bewys van die ontdekking van ’n veranderlike ster, die verduisterende dubbelster Algol.

Onder moderne sterrekundiges was Johannes Holwarda in 1638 die eerste wat ’n veranderlike ster geïdentifiseer het toe hy opgemerk het dat Omicron Ceti (later Mira genoem) pulseer met ’n periode van 11 maande; die ster is vantevore (in 1596) deur David Fabricius as ’n nova beskryf. Hierdie ontdekking, tesame met supernovas wat in 1572 en 1604 waargeneem is, het bewys die hemelruim is nie ewig onveranderlik soos wat Aristoteles en ander filosowe geleer het nie. Die ontdekking van veranderlike sterre het dus bygedra tot die sterrekundige omwenteling van die 16de en vroeë 17de eeu.

Die tweede veranderlike ster wat as ’n verduisterende veranderlike beskryf is, is Algol, in 1669 deur Geminiano Montanari; John Goodricke het sy veranderlikheid in 1784 korrek verklaar. Chi Cygni is in 1686 deur Gottfried Kirch geïdentifiseer en R Hydrae in 1704 deur Giovanni Maraldi. Teen 1786 was 10 veranderlike sterre bekend. John Goodricke het daarna Delta Cephei en Beta Lyrae ontdek. Die getal bekende veranderlike sterre het sedert 1850 geweldig toegeneem, veral ná 1890 toe dit moontlik geword het om veranderlike sterre deur middel van fotografie te identifiseer.

Die nuutste uitgawe van die General Catalogue of Variable Stars (2008) lys meer as 46 000 veranderlike sterre in die Melkweg, sowel as 10 000 in ander sterrestelsels en meer as 10 000 "vermoedelike" veranderlikes.

Die algemeenste soort veranderlikheid behels wisselings in helderheid, maar ander soorte veranderlikheid is ook moontlik, soos veranderings in die spektrum. Deur ligkurwe-data te kombineer met waargenome spektrale veranderings kan sterrekundiges dikwels verduidelik hoekom ’n spesifieke ster veranderlik is.

Veranderlike sterre word gewoonlik ontleed met behulp van fotometrie en spektroskopie. Deur die wisseling in helderheid te meet kan ’n ligkurwe saamgestel word. Vir gereelde veranderlikes kan die periode van veranderlikheid en die omvang daarvan bepaal word; by baie veranderlikes kan dié eienskappe egter mettertyd verskil, selfs van een periode tot die volgende. Die helderste dele in die ligkurwe word "maksimums" genoem en die dofste dele "minimums".

Sterrekundiges kan veranderlike sterre bestudeer deur hulle visueel met ander sterre in dieselfde teleskopiese sigveld te vergelyk waarvan die magnitude bekend en konstant is. Deur die veranderlike ster se magnitude te beraam en die tyd van waarneming aan te teken, kan ’n visuele ligkurwe saamgestel word.

Van die ligkurwe kan die volgende data afgelei word:

Van die spektrum kan die volgende afgelei word:

Deur ligkurwes en spektraaldata te kombineer, kan dikwels ’n aanduiding gekry word van die veranderings wat in ’n veranderlike ster plaasvind. Bewyse van ’n pulserende ster kan byvoorbeeld gevind word in sy veranderende spektrum, aangesien sy oppervlak met tussenposes na en weg van ons beweeg, teen dieselfde frekwensie as die wisselende helderheid.

Sowat twee derdes van veranderlike sterre blyk pulserend te wees. In die 1930's het die sterrekundige Arthur Eddington bewys die wiskundige vergelykings wat die binnekant van ’n ster beskryf, kan lei tot onstabiliteit wat veroorsaak dat die ster pulseer. Die algemeenste soort onstabiliteit hou verband met skommelings in die mate van ionisasie in die buitenste konveksielae van die ster.

Veronderstel ’n ster is in die uitsettingsfase. Die buitenste lae sit uit, en dit veroorsaak dat hulle afkoel. Vanweë die afnemende temperatuur neem die mate van ionisasie ook af. Dit maak die gas meer uitsendend, en maak dit dus makliker vir die ster om sy energie uit te straal. Dit sal weer tot gevolg hê dat die ster begin krimp. Omdat die gas daardeur saamgepers word, word dit warmer en die mate van ionisasie neem weer toe. Dit maak die gas meer absorberend en straling word tydelik in die gas vasgevang. Dit verhit die gas nog meer, en dit lei daartoe dat dit weer uitsit. So word ’n siklus van uitsetting en inkrimping gehandhaaf.

Die pulserings van Cepheïede word veroorsaak deur skommelings in die ionisasie van helium (van He na He en terug na He).

In ’n gegewe sterrebeeld het die eerste veranderlikes wat ontdek is, voorvoegsels wat bestaan uit die letters R tot Z, gevolg deur die sterrebeeld se naam in genitief, byvoorbeeld R Andromedae. Die sterrekundige Friedrich W. Argelander het dié manier uitgedink om sterre name te gee en het die eerste veranderlike sonder ’n naam in ’n sterrebeeld die letter R vooraan gegee – dit was die eerste letter wat nie deur Bayer gebruik is nie.

Vir die volgende ontdekkings is die letters RR tot RZ, SS tot SZ ensovoorts tot by ZZ gebruik, byvoorbeeld RR Lyrae. Vir latere ontdekkings is die letters AA tot AZ, BB tot BZ ensovoorts tot QQ tot QZ gebruik (J is uitgelaat). Wanneer dié 334 kombinasies uitgeput is, word veranderlike sterre genommer in die volgorde van ontdekking – dit begin met die voorvoegsel V335.

Veranderlike sterre kan óf intrinsiek óf ekstrinsiek wees.


Daar is twee hoofgroepe:

Hierdie subgroepe word verder verdeel in spesifieke soorte veranderlike sterre wat gewoonlik genoem word na hul prototipe-ster. So word ’n sekere tipe dwerg-nova U Geminorum-veranderlikes genoem – na die eerste ster wat in dié groep erken is, U Geminorum.

Pulserende sterre sit uit en krimp, en dit beïnvloed hul helderheid en spektrum. Hulle word gewoonlik in twee groepe verdeel: radiale veranderlikes, waar die hele ster uitsit en krimp; en nieradiaal, waar ’n deel van die ster uitsit en ’n ander deel krimp.

Na gelang van die soort pulsering en die ligging daarvan in die ster, is daar ’n natuurlike frekwensie wat die periode van die ster bepaal. Pulserende sterre het soms ’n enkele, goed gedefinieerde periode, maar soms wissel die periodes en ’n patroon moet dan vasgestel word. Sommige sterre het glad nie ’n bepaalde frekwensie nie en pulserings vind lukraak plaas (dit word stogasties genoem). Die bestudering van sterre met behulp van hul pulserings word asteroseismologie genoem.

Pulserings in ’n ster word veroorsaak deur ’n ongebalanseerde dryfkrag met ’n teenwerkende krag. In pulserende veranderlikes is die dryfkrag die inherente energie van die ster, gewoonlik vanweë kernfusie, maar soms is dit opgegaarde energie, wat altyd probeer om uitwaarts te versprei. Op sekere plekke op die Hertzsprung-Russell-diagram (regs), wat afhang van sekere kombinasies van temperature, groottes en innerlike chemie, wissel die uitwaartse vloei van energie deur straling baie na gelang van die digtheid of temperatuur van die materie wat betrokke is. Wanneer die absorpsie van ’n laag in die ster hoog is, sit dié laag uit, en wanneer die afname in temperatuur of druk veroorsaak dat die absorpsie afneem, is daar ’n teenwerkende krag – en dit veroorsaak gereelde pulse. Dit gebeur gewoonlik wanneer die ionisasievlak van die materie verander.

Vir pulse om sigbaar te wees, moet dié wisselwerking op ’n sekere diepte in die ster plaasvind. As dit te diep is, sal die pulse nie op die oppervlak sigbaar wees nie, en as dit te na aan die oppervlak is, sal daar dalk nie ’n teenwerkende krag wees om pulserings te veroorsaak nie.

Cepheïede word onderverdeel in verskeie subklasse volgens hul massa, ouderdom en evolusiegeskiedenis, onder meer in klassieke, tipe II- en dwerg-Cepheïede (Delta Scuti-veranderlikes). Elke subklas het ’n vasgestelde verhouding tussen periode en absolute magnitude, sowel as tussen periode en die gemiddelde digtheid van die ster. Eersgenoemde verhouding vir Delta-Cepheïede is die eerste keer aan die begin van die 20ste eeu deur Henrietta Swan Leavitt vasgestel, en dit maak dié helder Cepheïede ’n baie belangrike instrument in die bepaling van afstande na sterrestelsels binne en buite die Plaaslike Groep. Edwin Hubble het dié metode gebruik om te bewys sogenaamde "spiraalnewels" is in werklikheid verafgeleë sterrestelsels.

Let wel: Cepheïede verwys net na sterre soos Delta Cephei; ’n heel aparte klas veranderlikes is genoem na Beta Cephei.

Klassieke Cepheïede (of Delta Cephei-veranderlikes) is populasie I-sterre (jong, helder sterre met ’n groot massa). Hulle is geelsuperreuse waarvan die pulserings met gereelde periodes plaasvind wat wissel van dae tot maande. Edward Pigott het op 10 September 1784 die veranderlike Eta Aquilae ontdek wat die eerste bekende Cepheïed-veranderlike was. Die klassieke Cepheïede is egter genoem na Delta Cephei, wat ’n paar maande later deur John Goodricke as ’n veranderlike uitgeken is.

Tipe II-Cepheïede (historiese naam W Virginis-sterre) het uiters gereelde pulse en ’n helderheidsverhouding wat baie ooreenstem met dié van Delta-Cepheïede. Hulle is aanvanklik met laasgenoemde kategorie verwar. Tipe II-Cepheïede is van populasie II, ouer sterre as die tipe I-Cepheïede. Hul metaalinhoud en helderheid is effens laer en hul massa baie laer. Hulle het ’n effens afwykende periode-helderheidsverhouding en dit is dus belangrik om in gedagte te hou watter tipe ster waargeneem word.

Hierdie sterre is baie soos Cepheïede, maar is nie so helder nie en het korter periodes. Hulle is ouer as tipe I-Cepheïede en behoort tot populasie II, maar hul massa is kleiner as dié van tipe II-Cepheïede. Omdat hulle dikwels in bolswerms voorkom, word hulle soms "swerm-Cepheïede" genoem. Hulle het ook ’n goed vasgestelde periode-helderheidsverhouding en is dus ook nuttig om afstande mee te bepaal. Hierdie spektraaltipe A-sterre wissel van helderheid met sowat 0,2 tot 2 magnitude (’n verandering van 20% tot meer as 500%) oor ’n periode van ’n paar uur tot ’n dag of langer.

Delta Scuti (δ Sct)-veranderlikes is soortgelyk aan Cepheïede, maar baie flouer en hul periodes is baie korter. Hulle is voorheen "dwerg-Cepheïede" genoem. Hulle het soms baie oorvleuelende periodes, wat saam ’n baie ingewikkelde ligkurwe vorm. ’n Tipiese δ Scuti-ster het ’n omvang van 0,003 tot 0,9 magnitude ('n wisseling van 0,3% tot sowat 130%) en hul periodes is 0,01 tot 0,2 dae. Hulle is gewoonlik van spektraaltipe A0 en F5.

Hierdie sterre, van spektraaltipe A2 tot F5 en soortgelyk aan δ Scuti-veranderlikes, word hoofsaaklik in bolswerms aangetref. Hulle toon wisselings in helderheid van sowat 0,7 magnitude (sowat 100%) elke een tot twee uur.

Hierdie sterre van spektraaltipe A of soms F0, is ’n subklas van die δ Scuti-veranderlikes in die hoofreeks. Hulle het uiters vinnige wisselings in helderheid van ’n paar duisendstes van ’n magnitude, met periodes van ’n paar minute.

Die langperiode-veranderlikes is pulserende, koel reusesterre regs bo op die HR-diagram. Hulle het periodes van ’n paar weke tot ’n paar jaar en is soms onreëlmatig. Hulle is van spektraaltipe F en rooier, maar die meeste is rooi- en asimptotiese reuse, dus spektraaltipe M, S of C. Hulle is gewoonlik dieporanje of rooi.

Die volgende klasse val in dié kategorie: Mira-veranderlikes, sterre met lang, redelik reëlmatige, periodes in die omgewing van 80 tot 1 000 dae, en groot ligwisselings, van 2,5 tot 11 magnitude; halfreëlmatige veranderlikes waarvan die periodes met dié van Mira-veranderlikes ooreenstem maar met ’n laer omvang en dikwels onreëlmatighede wat dit moeilik maak om die periode te bepaal; en stadige onreëlmatige veranderlikes wat met laasgenoemde groep ooreenstem, maar periodes het wat nie bepaal kan word nie vanweë die onreëlmatigheid van die ligwisselings.


Mira-veranderlikes is asimptotiese rooireuse. Oor periodes van baie maande wissel hul helderheid met 2,5 tot 11 magnitude, tussen 6 en 30 000 keer hul oorspronklike magnitude. Mira self, ook bekend as Omicron Ceti (ο Cet), se helderheid wissel van 2de magnitude tot so flou as 10de magnitude, met ’n periode van rofweg 332 dae. Die baie groot sigbare omvang is hoofsaaklik vanweë die verskuiwing van energie-uitset tussen sigbare lig en infrarooi namate die temperatuur van die ster verander. In ’n paar gevalle toon Mira-veranderlikes oor ’n paar dekades ’n dramatiese wisseling in periodes. Dit hou waarskynlik verband met die termiese pulseringsiklus van die meeste sterre op die asimptotiese reusetak.

Hulle is rooireuse of rooisuperreuse en toon soms ’n bepaalde periode, maar het meestal minder spesifieke wisselings. ’n Bekende voorbeeld is Betelgeuse, wat wissel van sowat magnitudes 0,2 tot 1,2 (’n faktorverandering van 2,5 in helderheid). Minstens sommige van die halfreëlmatige veranderlikes is na verwant aan Mira-veranderlikes en die enigste verskille is in die harmonie van die pulserings.

Beta Cephei- of β Cep-veranderlikes ondergaan kortperiode-pulserings van 0,1 tot 0,6 dae met ’n omvang van 0,01 tot 0,3 magnitude (’n verandering van 1% tot 30% in helderheid). Baie sterre in dié klas het veelvuldige pulseringsperiodes. Hulle is hoofreekssterre met massas van tussen 7 en 20 sonmassas. Die prototipe van dié sterre, Beta Cephei, toon wisselings van tussen 3,16 en 3,27 in magnitude in ’n periode van 4,57 uur.

Hierdie sterre moenie verwar word met Cepheïede, wat na die ster Delta Cephei genoem is, nie.

Stadig pulserende B-sterre (ART-sterre) is warm hoofreekssterre wat effens dowwer is as die Beta Cephei-sterre, met langer periodes en groter wisselings. Hulle was vroeër bekend as "53 Persei-veranderlikes". Hulle wissel van spektraaltipe B2 tot B9 (met ’n massa van 3 tot 9 keer dié van die Son) en pulseer met periodes van tussen ’n halwe dag tot vyf dae, hoewel die meeste sterre van dié klas veelvuldige periodes het. Hulle toon veranderlikheid in beide hul helderheid en spektraallynprofiel. Die wisselings in magnitude is gewoonlik kleiner as 0,1, en dit is dus in die meeste gevalle moeilik om die veranderlikheid met die blote oog waar te neem. Hul veranderlikheid is ook makliker om in die ultravioletspektrum te sien as in sigbare lig.

Dié sterre se pulserings is nieradiaal, wat beteken hulle wissel in vorm eerder as volume; verskillende dele van die ster sit uit en krimp tegelykertyd.

Hulle is die eerste keer in 1985 deur die sterrekundiges Christoffel Waelkens en Fredy Rufener as ’n groep uitgeken terwyl die twee sterrekundiges veranderlikheid in warm blousterre ondersoek het. Verbeterings in fotometrie het dit moontlik gemaak om klein ligwisselings makliker waar te neem, en hulle het bevind ’n groot persentasie van warm sterre was intrinsiek veranderlik. Hulle het dié sterre 53 Persei-sterre genoem, na die prototipe, 53 Persei. Teen 1993 was tien van hulle reeds ontdek, maar Waelkens was onseker of die prototipe werklik ’n lid was en het voorgestel die klas word "stadig pulserende sterre" (SPS'e) genoem. Teen 2007 was 51 SPS'e al geïdentifiseer, met nog 65 moontlike SPS'e. Ses sterre – Iota Herculis, 53 Piscium, Nu Eridani, Gamma Pegasi, HD 13745 (V354 Persei) en 53 Arietis – toon beide Beta Cephei- en SPS-veranderlikheid.

Sterre in dié klas is tipe Bp-superreuse met ’n periode van 0,1 tot 1 dag en ’n omvang van gemiddeld 0,1 magnitude. Hul spektra is uitsonderlik omdat hulle swak waterstoflyne het, maar ekstra sterk koolstof- en heliumlyne. In dié opsig verskil hulle dus van ander B-tipe-sterre. Die prototipe vir dié groep is HD 168476, ook bekend as PV Telescopii, wat klein maar ingewikkelde wisselings in helderheid en radiale snelheid ondergaan.

PV Telescopii-veranderlikes word in drie subgroepe verdeel volgens hul spektraaltipe: tipe I bestaan uit laat B- en A-sterre, tipe II uit O- en vroeë B-sterre en tipe III uit F- en G-sterre. Laasgenoemde groep is altyd koolstofryk en waterstof-arm, terwyl tipe I en II nie noodwendig uitermate baie koolstof bevat nie. Die pulserings van die warm tipes is vinniger as dié van die koeler sterre.

Hulle is geelsuperreuse (eintlik post-ART-sterre met ’n lae massa wat in die heel helderste stadium van hul bestaan is). Hulle het afwisselende diep en vlak minimums. Hulle het gewoonlik ’n periode van 30 tot 100 dae en ’n omvang van 3 tot 4 magnitude. Daar kan ook langtermynwisselings oor tydperke van verskeie jare voorkom. Hulle is op hul helderste van spektraaltipe F of spektraaltipe G en op hul dofste van spektraaltipe K of spektraaltipe M. Hulle lê naby die onstabiele strook op die HR-diagram; hulle is koeler as tipe I- en helderder as tipe II-Cepheïede. Hul pulserings word deur dieselfde basiese meganisme veroorsaak wat met heliumabsorpsie verband hou, maar hulle is in ’n ander fase van hul bestaan.

Alpha Cygni- of α Cyg-veranderlikes is nieradiale pulserende superreuse van spektraaltipe B tot spektraaltipe AIa. Hul periode wissel van verskeie dae tot weke, en die omvang van hul ligwisseling is sowat 0,1 magnitude. Die veranderings in helderheid, wat dikwels onreëlmatig voorkom, word veroorsaak deur baie skommelings met periodes wat na aan mekaar is. Die ster Deneb (Alpha Cygni), in die sterrebeeld Swaan, is die prototipe van dié klas.

Gamma Doradus- of γ Dor-veranderlikes is nieradiale pulserende hoofreekssterre van spektraaltipe F tot laat A. Hul periodes is sowat ’n dag en die omvang van hul verandering gewoonlik sowat 0,1 magnitude. Dit is ’n relatief nuwe klas veranderlike sterre wat maar in die tweede helfte van die 1990's geïdentifiseer is, en besonderhede van die oorsaak van hul veranderlikheid word nog bestudeer. Die prototipe is Gamma Doradus.

Hierdie nieradiale pulserende sterre het kort periodes van honderde tot duisende sekondes met baie klein ligwisselings van 0,001 tot 0,2 magnitude. Bekende voorbeelde van pulserende witdwerge (of pre-witdwerge) sluit die DAV- of ZZ Ceti-sterre in, met waterstofoorheersende atmosfere en van spektraaltipe DA; DBV- of V777 Her-sterre, met heliumoorheersende atmosfere en van spektraaltipe DB; en GW Vir-sterre, met atmosfere wat deur helium, koolstof en suurstof oorheers word. GW Vir-sterre kan onderverdeel word in DOV- en PNNV-sterre.

Die son ondervind helderheidskommelings met ’n lae omvang in ’n groot aantal modusse met ’n periode van sowat 5 minute. Dié skommelings is stogasties en word veroorsaak deur konveksie in sy buitenste lae. Die term "sonagtige skommelings" word gebruik om skommelings in ander sterre te beskryf wat op dieselfde manier opgewek word en dit is een van die hoofnavorsingsvelde van asteroseismologie.

Uitbarstende veranderlike sterre toon onreëlmatige of halfreëlmatige ligwisselings wat veroorsaak word deur materie wat die ster verloor of, in sommige gevalle, aantrek. Ondanks die naam is dit nie ploffende voorvalle nie – sulke sterre word kataklismiese veranderlikes genoem.

Protosterre is jong voorwerpe wat nog nie die proses voltooi het om ’n ster uit ’n gasnewel te vorm nie. Die meeste protosterre toon onreëlmatige skommelings.

Die ligwisselings van Herbig Ae/Be-sterre met ’n groot massa (2 tot 8 sonmassas) is waarskynlik die gevolg van bolle gas en stof wat om die ster wentel. Sommige sterre het aansienlike ligskommelings, waarskynlik vanweë protoplanete en planetesimale in die gas en stof wat voor die sterre verbybeweeg.

Hulle is jong, warm voor-hoofreekssterre wat gewoonlik omring is deur newels. Hulle het onreëlmatige periodes met ’n omvang van verskeie magnitudes. ’n Bekende subtipe-Orion-veranderlikes is die T Tauri-sterre. Hul ligwisselings is vanweë vlekke op die sterre se oppervlak asook gas en stof wat om die sterre wentel.

Die woord "Orion-veranderlike" was ’n nuttige, allesomvattende term, maar word nou al hoe minder gebruik. Om historiese redes gebruik die GCVS dit steeds. Sterrekundiges onderskei egter deesdae tussen dié soort sterre met meer spesifieke name soos "klassieke T Tauri"- of "UX Orionis"-sterre na aanleiding van hul fisiese verskille.

Hulle lê in refleksienewels en toon geleidelike toenames in hul helderheid in die omgewing van 6 magnitude, gevolg deur ’n lang fase van konstante helderheid. Oor ’n kwessie van jare verdof hulle weer met sowat 2 magnitude (ses keer dowwer). V1057 Cygni het byvoorbeeld in ’n tydperk van 11 jaar met 2,5 magnitude dowwer geword (10 keer dowwer). FU Orionis-veranderlikes is van spektraaltipe A tot spektraaltipe G en is moontlik ’n evolusiefase in die bestaan van T Tauri-sterre.

Groot sterre verloor hul materie redelik maklik. Daarom is ligwisselings vanweë uitbarstings en massaverlies redelik algemeen onder reuse en superreuse.

Die helderste sterre bekend behoort tot dié klas, wat ook S Doradus-veranderlikes genoem word. Voorbeelde is die hiperreuse η Carinae en P Cygni. Hulle verloor permanent baie massa, maar met tussenposes van jare veroorsaak inherente pulserings dat die ster sy Eddington-limiet oorskry en dan neem die massaverlies geweldig toe. Sigbare helderheid neem toe, terwyl die algemene helderheid grootliks onveranderd bly. Reuseagtige uitbarstings wat in ’n paar van dié sterre waargeneem is, laat wel die algemene helderheid toeneem – in so ’n mate dat hulle al "vals supernovas" genoem is. Dit kan egter ’n heel ander soort voorval wees.


’n Geelhiperreus is ’n ster met ’n groot massa en atmosfeer, van spektraaltipe laat A tot vroeë K. Hulle het aanvanklik ’n massa van tot 20-50 sonmassas gehad, maar het al tot die helfte daarvan verloor. Hulle is van die sterre met die grootste ligsterkte, met absolute magnitudes van sowat , maar ook van die skaarsstes – daar is net ’n hand vol bekend in die Melkweg. Hulle word soms koel hiperreuse genoem in vergelyking met O- en B-sterre, en soms warm hiperreuse in vergelyking met rooisuperreuse.

Hierdie sterre is onstabiel vanweë hul besonderse helderheid en ligging bo die onstabiele strook op die HR-diagram, en hulle toon langsame maar soms groot fotometriese en spektroskopiese veranderings vanweë hul groot massaverlies en sporadiese groter uitbarstings. Die beste bekende voorbeeld is Rho Cassiopeiae.

Hoewel hulle as uitbarstende veranderlikes geklassifiseer word, ondergaan hierdie sterre nie ’n periodieke toename in helderheid nie. Hulle is meestal op hul helderste, maar verdof met ongereelde tussenposes met 1 tot 9 magnitude (2,5 tot 4 000 keer dowwer) voordat hulle oor maande of jare na hul gewone helderheid terugkeer. Die meeste word volgens hul helderheid as geelhiperreuse geklassifiseer, hoewel hulle eintlik post-asimptotiese reuse is. Daar is egter ook rooi- en bloureuse wat R CrB-sterre is. R Coronae Borealis is die prototipe-ster van dié klas.

Wolf-Rayetsterre is warm sterre met ’n groot massa (van meer as 20 sonmassas) wat vinnig dié massa verloor vanweë ’n sterk sterwind. Hulle toon soms ligwisselings, waarskynlik om verskillende redes soos dubbelster-wisselwerkings en bolle gas wat om die ster wentel. Hulle toon breë emissielynspektra met helium-, stikstof-, koolstof- en suurstoflyne. Wisselings in sommige sterre lyk of hulle stogasties is, terwyl ander veelvuldige periodes toon.

Gamma Cassiopeiae- of γ Cas-veranderlikes is spektraaltipe B-sterre wat nie superreuse is nie en vinnig roteer. Hul ligwisselings is onreëlmatig, met ’n omvang van tot 1,5 magnitude (vier keer so helder), vanweë die uitskiet van materie by hul ewenaars wat deur die vinnige rotasie veroorsaak word.

In hoofreekssterre is groot uitbarstende ligwisselings ongewoon. Dit is net die baie dowwe opvlamsterre, ook bekend as die UV Ceti-veranderlikes, wat gereeld opvlam. Hul ligwisselings is onvoorspelbaar en dramaties: hulle word met tot 2 magnitude (ses keer) helderder in net ’n paar sekondes, en dan verdof hulle weer binne ’n halfuur of minder tot hul normale helderheid. Opvlammings kan elke paar dae plaasvind of, soos in die geval van Barnard se Ster, baie minder gereeld.

Die meeste opvlamsterre is dowwe rooidwergsterre. Verskeie nabygeleë rooidwerge is opvlamsterre, soos Barnard se Ster en Proxima Centauri. Die bekendste een is egter UV Ceti, wat in 1948 ontdek is en waarna dié klas veranderlike sterre genoem is.

Hulle is dubbelsterre wat na aan mekaar geleë is en baie aktiewe chromosfere het, insluitende groot sonvlekke en opvlammings, wat waarskynlik veroorsaak word deur hul nabyheid aan mekaar. Periodes wissel van dae, wat afhang van hul wentelperiode en soms ook verduisterings, tot jare vanweë veranderings in sonvlek-aktiwiteit. Hulle word verder in vyf subklasse verdeel: reëlmatige, kortperiode-, langperiode-, opvlamster- en V471 Tau-tipe-stelsels.

Supernovas is die mees dramatiese tipe kataklismiese veranderlikes en van die verskynsels in die heelal waarby die grootste hoeveelheid energie betrokke is. ’n Supernova kan vir ’n ruk meer energie uitstraal as ’n hele sterrestelsel en met meer as 20 magnitude verhelder (meer as honderd miljoen keer so helder). ’n Supernova word veroorsaak deur die kern van ’n ster wat ’n sekere massadigtheidslimiet (die Chandrasekhar-limiet) bereik, wat veroorsaak dat dit in ’n breukdeel van ’n sekonde inplof. Die skokgolwe veroorsaak dat die res van die ster ontplof en ’n enorme hoeveelheid energie uitstraal. Die buitelae van die ster word teen duisende kilometers per uur weggeskiet. Dié lae kan newels vorm wat planetêre newels genoem word. ’n Bekende voorbeeld is die Krap-newel, wat oorgebly het ná ’n supernova wat in 1054 in China en Noord-Amerika waargeneem is. Die kern van die ster kan ’n neutronster (gewoonlik ’n pulsar) of ’n swartkolk word.

Supernovas ontstaan gewoonlik uit die dood van ’n ster met ’n enorme massa, baie keer groter as dié van die son.

Novas is ook die gevolg van ’n groot ontploffing, maar anders as met ’n supernova word ’n ster nie in die proses vernietig nie. Novas vorm in dubbelsterstelsels waarvan die een metgesel ’n witdwerg is wat die gas van die ander ster, ’n gewone ster, aantrek. Die gas bou op die oppervlak van die witdwerg op totdat dit ’n sekere limiet oorskry en ontplof. Dit kan oor tydperke van dekades of millennia plaasvind.

Novas word geklassifiseer as vinnig, stadig of baie stadig na gelang van die ligkurwe. In die onlangse geskiedenis was Nova Cygni 1975 die helderste nova, met ’n magnitude van 2.

Hulle is dieselfde as novas, maar het meer gereelde en kleiner uitbarstings. Daar is drie soorte: U Geminorum-, Z Camelopardalis- en SU Ursae Majoris-veranderlikes.

Daar is twee hoofgroepe ekstrinsieke veranderlikes: roterende en verduisterende sterre.

Sterre met taamlike sonvlekke kan ’n aansienlike wisseling in helderheid toon namate hulle roteer en helderder gebiede van die oppervlak in die Aarde se rigting wys. Helder vlekke kom ook voor by die magnetiese pole van magnetiese sterre. Sterre met ovaal vorms kan ook verskille in helderheid ondergaan namate die dele van die oppervlak wat hulle na die waarnemer draai, van grootte verskil.

Hulle is dubbelsterre wat na aan mekaar geleë is. Die metgeselle is ovaalvormig vanweë hul wedersydse swaartekrag. Namate die sterre roteer, verander die grootte van die oppervlak wat na die Aarde wys en dit beïnvloed weer die helderheid wat die waarnemer sien.

Die oppervlak van ’n ster is nie oral ewe helder nie; dit het donkerder en helderder gebiede (bekend as son- of stervlekke). Die ster se chromosfeer kan ook verskille in helderheid toon. Namate die ster roteer, sien ons ligwisselings van ’n paar tiendes van ’n magnitude.

Dié sterre roteer uiters vinnig (~100 km/s by die ewenaar); dus is hulle ovaalvormig. Hulle is (oënskynlik) alleenstaande reusesterre van spektraaltipe G en spektraaltipe K, en toon sterk chromosferiese emissielyne. Voorbeelde is FK Com, HD 199178 en UZ Lib. ’n Moontlike verduidelik vir die vinnige rotasie van FK Comae-sterre is dat hulle dubbelsterre is wat saamgesmelt het.

Die sterre in dié klas is van spektraaltipe K of spektraaltipe M en ligwisselings is minder as 0,5 magnitude (70%).

Alpha Canum Venaticorum- of α CVn-veranderlikes is hoofreekssterre van spektraaltipe B8 tot A7 wat oor ’n tydperk van 0,5 tot 160 dae ligwisselings van 0,01 tot 0,1 magnitude (1% tot 10%) toon. Hulle het sterk magneetvelde en sterk spektraallyne van silikon, stronsium of chroom.

Benewens die ligskommelings is daar ook wisselings in die intensiteit en voorkoms van die spektraallyne en magneetvelde. Die periodes van hierdie wisselings is almal dieselfde en daar word geglo dit stem ooreen met die ster se rotasieperiode. Die wisselings word waarskynlik veroorsaak deur ’n ongelyke verspreiding van metale in die atmosfeer en daarom verskil die metale van plek tot plek namate die ster roteer.

Sterre in dié klas toon ligwisselings van sowat 0,1 magnitude wat veroorsaak word deur veranderings in hul magneetvelde vanweë hul hoë rotasiespoed. Hulle is gewoonlik B-tipe-hoofreekssterre met sterk magneetvelde en sterk He I- en Si III-spektraallyne.

’n Paar pulsars is waargeneem in sigbare lig. Hierdie neutronsterre se helderheid verander namate hulle roteer. Vanweë die vinnige rotasie is skommelings uiters vinnig, van millisekondes tot ’n paar sekondes. Die eerste en beste voorbeeld is die Krap-pulsar.

Een van die algemeenste redes vir ’n ekstrinsieke veranderlikheid is die teenwoordigheid van ’n metgesel-ster in ’n dubbelsterstelsel. Wanneer dit vanuit ’n sekere hoek beskou word, soos van die Aarde af, kan die sterre mekaar verduister wanneer hulle voor mekaar verbybeweeg en so ’n afname in helderheid veroorsaak. Een van die bekendste voorbeelde van verduisterende dubbelsterre is Algol, of Beta Persei (β Per).

Wanneer die sterre ook ’n spektroskopiese dubbelster is en die stelsel se parallaks bekend is, is hulle baie waardevol vir sterontledings. In die afgelope dekade het die meting van die basiese parameters van verduisterende dubbelsterre buite die Melkweg moontlik geword danksy 8-meter-teleskope. Die sterre kan dus gebruik word om die afstand na ander sterrestelsels regstreeks te meet, ’n proses wat meer akkuraat is as standaardmetodes. Onlangs is dié metode gebruik om die afstande na die Groot en Klein Magellaanse Wolk, Andromeda en die Driehoek-sterrestelsel te meet tot ’n verbeterde 5%-vlak van akkuraatheid.

Die ligkurwe van sulke sterre toon ’n lang tydperk van konstante helderheid, afgewissel deur ’n konstante periodieke verdowwing. Die verskillende groottes van die sterre in die stelsel sal die ligkurwe bepaal. As die een ster baie groter as die ander een is, sal die een verduistering algeheel wees en die ander een slegs gedeeltelik. Daar sal dus twee minimums wees van verskillende intensiteit.

Dié sterre ondergaan verduisterings met een of twee minimums wat afgewissel word deur periodes van byna konstante lig. Die prototipe van die klas is Algol in die sterrebeeld Perseus.

Sterre van ’n Algol-dubbelstelsel het ’n sferiese vorm en dit onderskei hulle van die Beta Lyrae- en W Ursae Majoris-veranderlikes.

Beta Lyrae- of β Lyr-veranderlikes is reuse- en superreusesterre (met ’n massa van ’n paar keer dié van die Son) wat uiters na aan mekaar lê – so naby dat hul vorm verwring word deur wedersydse swaartekrag. Hulle is ovaalvormig en daar is ’n groot uitruil van materie tussen die twee sterre. Die ligkurwes van die sterre verander voortdurend, en dit maak dit amper onmoontlik om die presiese begin en einde van elke verduistering te bepaal.

Die sterre in dié klas is van spektraaltipe F, G of K en het periodes van minder as ’n dag. Die sterre lê so na aan mekaar dat hul oppervlakke in kontak met mekaar is. Hulle word daarom kontakdubbelsterre genoem. ’n Groot hoeveelheid massa word deur ’n verbindingsbrug tussen hulle uitgeruil.

Sterre met eksoplanete kan ook wisselings in helderheid toon as die planete tussen hulle en die Aarde verbybeweeg. Dié wisselings is baie kleiner as met ster-metgeselle en word net met baie noukeurige metings waargeneem. Voorbeelde is HD 209458 en GSC 02652-01324, asook al die planete en kandidaatplanete wat deur die Kepler-sending bespeur word.




</doc>
<doc id="65917" url="https://af.wikipedia.org/wiki?curid=65917" title="Piet Greyling">
Piet Greyling

Pieter Johannes Frederik Greyling (16 Mei 1942 te Zastron) is 'n oud-Springbokrugbyspeler en Suid-Afrika se vyf-en-dertigste Springbokkaptein. Hy het Curriebekerrugby vir die Vrystaat en Transvaal gespeel.


</doc>
<doc id="65918" url="https://af.wikipedia.org/wiki?curid=65918" title="Looveer">
Looveer

Looveer is ’n nedersetting in die munisipaliteit Lingewaard in die provinsie Gelderland in Nederland.


</doc>
<doc id="65919" url="https://af.wikipedia.org/wiki?curid=65919" title="Loo, Duiven">
Loo, Duiven

Loo is ’n nedersetting in die munisipaliteit Duiven in die provinsie Gelderland in Nederland.


</doc>
<doc id="65920" url="https://af.wikipedia.org/wiki?curid=65920" title="Loo, Berkelland">
Loo, Berkelland

Loo is ’n nedersetting in die munisipaliteit Berkelland in die provinsie Gelderland in Nederland.


</doc>
<doc id="65921" url="https://af.wikipedia.org/wiki?curid=65921" title="’t Loo">
’t Loo

’t Loo is ’n nedersetting in die munisipaliteit Oldebroek in die provinsie Gelderland in Nederland.


</doc>
<doc id="65923" url="https://af.wikipedia.org/wiki?curid=65923" title="Loil">
Loil

Loil is ’n dorp in die munisipaliteit Montferland in die provinsie Gelderland in Nederland.


</doc>
<doc id="65924" url="https://af.wikipedia.org/wiki?curid=65924" title="Loerbeek">
Loerbeek

Loerbeek is ’n nedersetting in die munisipaliteit Montferland in die provinsie Gelderland in Nederland.


</doc>
<doc id="65925" url="https://af.wikipedia.org/wiki?curid=65925" title="Loenen, Overbetuwe">
Loenen, Overbetuwe

Loenen is ’n nedersetting in die munisipaliteit Overbetuwe in die provinsie Gelderland in Nederland.


</doc>
<doc id="65926" url="https://af.wikipedia.org/wiki?curid=65926" title="Loenen, Apeldoorn">
Loenen, Apeldoorn

Loenen is ’n dorp in die munisipaliteit Apeldoorn in die provinsie Gelderland in Nederland.


</doc>
<doc id="65927" url="https://af.wikipedia.org/wiki?curid=65927" title="Loenen (dubbelsinnigheid)">
Loenen (dubbelsinnigheid)

Loenen kan verwys na:


</doc>
<doc id="65929" url="https://af.wikipedia.org/wiki?curid=65929" title="Lochuizen">
Lochuizen

Lochuizen is ’n nedersetting in die munisipaliteit Berkelland in die provinsie Gelderland in Nederland.


</doc>
<doc id="65930" url="https://af.wikipedia.org/wiki?curid=65930" title="Lochem">
Lochem

Lochem is ’n stad en munisipaliteit in die provinsie Gelderland in Nederland.



</doc>
<doc id="65932" url="https://af.wikipedia.org/wiki?curid=65932" title="2000 Super 12-seisoen">
2000 Super 12-seisoen

Die 2000 Super 12-seisoen het in Februarie 2000 afgeskop met voorseisoenwedstryde wat van middel Januarie gespeel is. Dit het op 27 Mei ten einde geloop. Die skedule was oor ’n tydperk van 3½ maande met 69 wedstryde waarvan elke span een keer teen elk van die elf ander spanne gespeel het (in ’n rondomtalietoernooi) plus twee halfeindrondes en een eindronde. Elke span het een loslootjie oor die twaalf rondes gekry.








</doc>
<doc id="65933" url="https://af.wikipedia.org/wiki?curid=65933" title="Michaelis-versameling">
Michaelis-versameling

Die Michaelis-versameling in die Burgerwaghuis aan die Groentemarkplein in Kaapstad bestaan uit 16de, 17de en 18de eeuse Hollandse en Vlaamse skilderye.

'n Versameling van 68 skilderye is op 16 Mei 1914 deur sir Max Michaelis aan die volk van Suid-Afrika geskenk uit dankbaarheid vir wat die land vir hom beteken het nadat lady Florence Phillips hom daartoe aangemoedig het. Op versoek van Michaelis het sir Hugh Lane hierdie versameling opgebou. Op 2 Oktober 1916 is die galery geopen, maar die formele opening het eers op 8 Mei 1917 plaasgevind.

In 1923 vergroot Michaelis die uitstalling deur 21 skilderye uit sy privaat versameling aan die kunsgalery te leen. Na sy dood skenk sy weduwee die skilderye ook aan die Michaelis-kunsgalery. Sedertdien is nog verskeie skilderye aangekoop. Hierdie uitstalling gee 'n besonder verteenwoordigende beeld van die 17de eeuse Nederlandse skilderkuns. Dit was juis Michaelis se doel met die skenking, aangesien dit die tyd was van die Nederlandse vestiging aan die Kaap.

Die skildery Portret van 'n jong vrou met 'n meulsteenkraag deur Frans Hals (ca. 1583–1666) is die bekendste skildery uit hierdie periode in Suid-Afrika. Dit is in 1644 in olieverf op seildoek geskilder en is 75,9 cm by 62,5 cm groot. Die naam van die vrou is onbekend. Dit is in 1913 deur sir Hugh Lane vir sir Max Michaelis aangekoop.

Veral om nog drie ander skilderye is hierdie versameling onder kunskenners bekend: 'n genereskildery deur Jan Steen (ca. 1625–1679), die kerkinterieur van die St. Jans te Gouda deur Hendrik Cornelis van Vliet (1611-1675) en een van die paar skilderye bekend as die Voëlkonsert deur Frans Snijders (1579–1657).

Daar is twee tipiese riviertonele deur Jan van Goyen (1596–1656), landskappe deur die meesters Philips de Koninck (1619–1688), Jacob van Ruysdael (ca. 1628–1682), Albert Cuyp (1620–16910) en Aert van der Neer (1603/4–1677), portrette deur Anthony van Dyck (1599–1641), Nicolaes Maes (1634–93) en Paulus Moreelse (1571–1638), seetonele deur Ludolph Backhuysen (1630–1708) en Hendrick Dubbels (1621–1707), interieurs deur David Teniers jr. (1610–90), Gabriël Metsu (ca. 1629–67) en Pieter de Hooch (1629–84), stillewes deur Willem van Aelst (1625/6–ca. 1683), Abraham van Beijeren (ca. 1620–1690) en Jan Davidsz. De Heem (1606–1683/4), dierestudies deur Frans Snijders (1579–1657), Jan Weenix (1640/1–1719) en Philips Wouwerman (1619–1668), kerkinterieurs deur Emanuel de Witte (1617–1692) en Gerard Houckgeest (ca. 1600–1661). Onder die ander bekende skilders wat in die versameling verteenwoordig word, is Pieter Coecke van Aelst (1502–1550) en Karel du Jardin (1626–1678).

Verder is daar 'n goeie versameling etse en gravures uit dieselfde era. Dit sluit werke van Rembrandt van Rijn (1606/7–1669) in.

In die galery vind soms wisselende tentoonstellings plaas van werke in openbare en privaat besit. Lesings en vergaderings deur kultuuurorganisasies vind hier plaas.



</doc>
<doc id="65935" url="https://af.wikipedia.org/wiki?curid=65935" title="Breëblaarboekenhout">
Breëblaarboekenhout

Die Breëblaarboekenhout ("Faurea rochetiana") – voorheen bekend as "Faurea speciosa" – is 'n boom wat voorkom in Limpopo, Mpumalanga en die noorde van KwaZulu-Natal. Die boom is klein en blaarryk. Dit het breër blare, groter blomme en blom-are en ook digter behaarde takkies as die Bosveldboekenhout.




</doc>
<doc id="65937" url="https://af.wikipedia.org/wiki?curid=65937" title="Bosveldboekenhout">
Bosveldboekenhout

Die Bosveldboekenhout ("Faurea saligna") is 'n boom wat voorkom in KwaZulu-Natal, Limpopo en Mpumalanga. In Limpopo groei dit teen rotsagtige hellings en langs rivieroewers in die ander twee provinsies. Die boom is klein tot middelgroot en lyk baie soos 'n bloekomboom. Die jong blare en blaarstele is pienk. Die blomme is groenerig tot romerig wit en ruik na heuning. Die blomme en vrugte word in dun katjies van omtrent 12 cm gedra. Die hout het 'n liggelerige rooi kleur met 'n pragtige kantagtige patroon.




</doc>
<doc id="65938" url="https://af.wikipedia.org/wiki?curid=65938" title="Matoppie">
Matoppie

Die Matoppie of Witgat ("Boscia albitrunca") is 'n kleinerige boom, gewoonlik 6 m hoog, maar uitsonderlik tot 10 m hoog. In Engels staan die boom bekend as die "Shepherd's tree".

Dit is 'n immergroen boom inheems aan Suider-en tropiese Afrika, wat voorkom in die warm, droë, en dikwels brak laagliggende gebiede, soms op kalkkoppies asook rotsagtige terrein. Dit is 'n algemene boom in die Bosveld en Laeveld, behalwe in die Oos- en Wes-Kaap.

Hierdie boom het 'n prominente, stewige wit stam, dikwels met repies van ruwe, donker bas. Die kroonblare word dikwels deur bokke gevreet, asook deur ander grasvreters wat die blare kan bereik, wat lei tot 'n opvallende plat onderkant. Die blare is smal, omgekeerd lansetvormig, baie kompak met onduidelike are, behalwe vir die duidelike hoofaar. Die blomme is klein, groen-geel, ster-vormig en gegroepeer. Die vrugte, op 'n gelede steel, is sowat 10 mm in deursnee en het 'n bros vel met wit vlees en 'n groot endokarp.



</doc>
<doc id="65939" url="https://af.wikipedia.org/wiki?curid=65939" title="Kasuur">
Kasuur

Die Kasuur ("Pittosporum viridiflorum") is 'n boom wat meerendeels voorkom in die suidelike en oostelike gedeelte van die land. Die boom kan tot 10 m hoog word.




</doc>
<doc id="65940" url="https://af.wikipedia.org/wiki?curid=65940" title="Lekkerruikpeul">
Lekkerruikpeul

Die Lekkerruikpeul ("Acacia nilotica") is 'n klein tot middelgroot boom wat wydverspreid in KwaZulu-Natal, Mpumalanga en Limpopo voorkom. Die dorings is dun, lank en reguit - ongeveer 4 tot 5 cm. Die blomme word in klein hofies gedra. Die peule is kenmerkend, dit word saamgetrek tussen die sade.




</doc>
<doc id="65943" url="https://af.wikipedia.org/wiki?curid=65943" title="Deal-vuurtoring">
Deal-vuurtoring

Die Deal-vuurtoring is op 1 November 1973 in gebruik geneem en het die Donkin Hill-vuurtoring vervang. Hierdie 22 meter (72 voet) hoë tralietoring het 'n fokale vlak van 27 meter (89 voet), en lewer 'n wit flits elke 10 sekondes. Die lantern is rooi geverf. Die toring is geleë in Port Elizabeth, langs die N2/M4-wisselaar noord van die middestad. Dit is vernoem na die Britse Setlaars van Deal in Kent. 



</doc>
<doc id="65945" url="https://af.wikipedia.org/wiki?curid=65945" title="Rooiboekenhout">
Rooiboekenhout

Die Rooiboekenhout ("Protorhus longifolia") is 'n boom wat voorkom vanaf die Oos-Kaap tot noord van KwaZulu-Natal. Hulle groei op die rande van woude en langs riviere. Die boom het enkelvoudige blare met opvallende are aan die onderkant. Die bas skei 'n klewerige gom af wat by die maak van assegaaie gebruik is om die steel in die lem te heg.




</doc>
<doc id="65949" url="https://af.wikipedia.org/wiki?curid=65949" title="Max Michaelis">
Max Michaelis

Sir Maximilian Michaelis (Eisfeld, Sakse-Meiningen, Duitsland, 11 Mei 1852 - Zürich, Switserland, 26 Januarie 1932) was 'n Suid-Afrikaanse sakeman, weldoener en kunskenner wat skatryk geword het as diamanthandelaar. Sy naam leef voort in die Michaelis-versameling.

Reeds as leerling aan die handelskool in Neurenberg ontwikkel hy 'n liefde vir die ou Nederlandse en Vlaamse meesters in die skilderkuns. Na skool werk hy by 'n bank in Frankfurt am Main, maar in 1875 is hy in Port Elizabeth werksaam by 'n familielid van hom. Slegs drie jaar later is hy in Kimberley. Eers is hy hier vennoot van sir Sigismund Neumann en later by die maatskappy Wernher, Beit en vennote. Hy word bestuurder van die Central Mining and Investment Corporation in Johannesburg en vanaf 1891 is hy in Londen en word hier skatryk. Met die gevolg dat hy vroeg aftree.

Nou kon hy sy volle aandag aan die versameling van kunsvoorwerpe gee. In 1910 gee hy 'n groot bedrag geld aan die Johannesburgse kunsgalery. Op aanbeveling van genl. J.C. Smuts koop Michaelis in November 1912 die skilderyeversameling bestaande uit Nederlandse en Vlaamse meesters in die besit van sir Hugh Lane aan. Dit staan vandag bekend as die Michaelis-versameling en word gehuisves in die Burgerwaghuis in Kaapstad. In 1917 is hy die dryfveer agter die stigting van die Michaelis-kunsbibilioteek in Johannesburg. Verder skenk hy baie kunswerke aan die kunsmuseums van Johannesburg en Kimberley en stel verskeie studiebeurse beskikbaar. In 1923 verskaf hy die geld vir die oprigting van die Michaelis Kunsskool aan die Universiteit van Kaapstad.

As Duitser in Londen tydens die Eerste Wêreldoorlog het hy nie altyd 'n aangename lewe gelei nie. In 1919 keer hy na Suid-Afrika terug en woon in die herehuis Montebello in Nuweland (vandag 'n koshuis van SACS, die South African College Schools). 

Michaelis is vir sy diens aan die gemeenskap tot ridder geslaan. In 1923 het die Universiteit van Kaapstad hom vereer met 'n eredoktorsgraad in die regte. Hy was 'n lewenslange lid van die Suid-Afrikaanse Botaniese Vereniging. Omdat Michaelis so sku was vir publisiteit, is foto's van hom baie skaars. Tog was hy in 1924 bereid dat Moses Kottler 'n borsbeeld van hom maak. Die beeld staan in die tuin van die Burgerwaghuis.

Na sy dood woon sy tweede vrou, lady Michaelis, in Engeland. Sy het die liefdadigheidswerk voortgesit deur kunsvoorwerpe aan Kaapstad en Pretoria te skenk en die Michaelis-versameling verder uit te bou. Sy is ook die stigter van die Michaelis ortopediese hospitaal in Kaapstad.

Oor Michaelis se geboortejaar is daar meningsverskil. Die jare 1852 en 1860 kom in die bronne voor. Wat die sterfdatum betref, word 26 Januarie en 28 Januarie 1932 genoem. Die bronne is dit ook nie eens of Michaelis in Zürich of in Londen gesterf het nie.



</doc>
<doc id="65950" url="https://af.wikipedia.org/wiki?curid=65950" title="Koedoebessie">
Koedoebessie

Die Koedoebessie ("Pseudolachnostylis maprouneifolia") is 'n boom wat voorkom in die oostelike gedeelte van Limpopo en Mpumalanga. Die boom is middelgroot en groei in bosveld en op rotsrante op koppies. Die boom is opmerklik wanneer hy pragtige herfskleure kry. Die vrugte is dun en vlesig, ongeveer 2 cm in deursnee en liggeel wanneer dit volwasse is. Die groenerige wit blomme in onopvallend. Manlike en vroulike blomme word aan verskillende bome gedra.




</doc>
<doc id="65951" url="https://af.wikipedia.org/wiki?curid=65951" title="Wildepopulier">
Wildepopulier

Die Wildepopulier - ook bekend as die Riviermakaranga - ("Macaranga capensis") is 'n boom wat voorkom langs die kus vanaf die Groot-Keirivier tot noord in KwaZulu-Natal. Dit kom in Oos-Afrika tot in Etiopië voor. Die blare is groot en skildvormig. Die blaarsteel (petiolus) is lank en dun en is eeder aan die onderkant van die blaar as die rand vasgeheg. Daar is drie tot vier prominente hoofare wat van dié punt uitstraal. Die are is digharig aan die onderkant van die blaar. Die vrug lyk soos 'n klein, klewerige kapsule en is omtrent 4 mm in deursnee. Die vrug bars hoorbaar oop om 'n enkele saad, bedek met 'n vlesige rooi tot perserige aril, te onthul.




</doc>
<doc id="65952" url="https://af.wikipedia.org/wiki?curid=65952" title="Felixstowe">
Felixstowe

Felixstowe is 'n kusdorp in die graafskap Suffolk in die ooste van Engeland. Die dorp se hawe is een van die belangrikste en grootste in die land.


</doc>
<doc id="65956" url="https://af.wikipedia.org/wiki?curid=65956" title="Rooiwortelboom">
Rooiwortelboom

Die Rooiwortelboom ("Rhizophora mucronata") is 'n boom wat voorkom aan die seewaartse kant van wortelboommoerasse. In Engels staan die boom bekend as die "Red mangrove". Die boom produseer kenmerkende steltworels wat tot 2 m lank is. Die lengte van die wortels is gelyk aan die verskil tussen die getye. Met hoogwater lyk dit asof die bome op die water dryf en tydens laagwater kan die wortels gesien word. Die vrug lyk soos 'n leeragtige groen bessie en ontkiem aan die boom en produseer dan 'n saailing wat soms tot 45 x 2 cm groot is. Die vrug en die saailing stuur baie vinnig wortels uit sodra dit in die modder val.

Die spesie word op die SANBI-rooilys as "veilig" (LC) genoem. Dit kom in Suid-Afrika voor op die kus van KwaZulu-Natal en die Oos-Kaap, maar dit is nie endemies aan Suid-Afrika nie. Hulle word in die wortelboommoerasse van Suid-Afrika en Mosambiek aangetref.




</doc>
<doc id="65958" url="https://af.wikipedia.org/wiki?curid=65958" title="Kamermaat">
Kamermaat

'n Kamermaat (ook "kamergenoot", "kam(mie)" of "woonstelmaat"), is 'n persoon wat 'n blyplek soos 'n woonstel of kamer met een of meer persone deel.

Kamermaats is gewoonlik ongetroude jongmense, wat werknemers en studente insluit. Dit is egter nie vreemd vir middeljarige of bejaarde volwassenes of pensioentrekkers wat enkellopend, geskei of hul eggenoot aan die dood afgestaan het om kamermaats (gewoonlik van dieselfde geslag en ouderdom) te hê nie. Getroude paartjies sal gewoonlik nie langer by kamermaats deurbring nie, veral nie as hulle eers kinders het nie.

Kamermaats kom algemeen in die Westerse kultuur voor, veral in Noord-Amerika. In die Verenigde State sal die meeste jong volwassenes ten minste 'n klein gedeelte van hul lewe saam met ander kamermaats deurbring nadat hulle die ouerhuis verlaat het. Vandaar die vele romans, rolprente, opvoerings en televisieprogramme wat kamermaats by die intrige betrek. Aan die ander kant is hierdie verskynsel weer minder gewoon vir ander volke, soos in Japan, omrede enkelkamerwoonstelle volop is. Hoewel in Europa behuising duur en skaars is, is die volke gewoonlik bitter gesteld op hul privaatheid en is minder daartoe geneig om 'n kamer te deel.

By Suid-Afrikaanse universiteite se koshuise deel kamermaats van dieselfde geslag 'n kamer.

Die algemeenste rede om 'n behuising te deel is om die verblyfonkostes te deel. In baie gevalle werk dit goedkoper per persoon uit om 'n twee- of drieslaapkamerwoonstel te deel as wat 'n eenslaapkamerwoonstel vir een persoon alleen uit die sak jaag. Met ander woorde, 'n drieslaapkamerwoonstel kos wel meer as 'n eenslaapkamer, maar dit kos nie drie keer soveel nie. Deur geld saam te gooi kan 'n groep mense minder vir hul huisvesting betaal. Ander redes is om beter fasiliteite en diens te bekom as by eenslaapkamerwoonstelle, om huiswerk te verdeel en om in geselskap te verkeer. Op hierdie manier kan dit op die lange duur ook help om die behuisingstekort binne 'n land te verlig.

Die grootste probleem is om 'n geskikte kamermaat te vind wat by die ander inwoners se geaardhede sal inpas of aanvul. Anders as om op jou eie te bly, doen die aanwesigheid van 'n kamermaat inbreuk op privaatheid, wat spanning kan veroorsaak, veral as die vertrekke klein of beknop is.

Nog 'n probleem wat kop uitsteek is die regverdige verdeling van lewensonkostes. Dit moet uitgeklaar word wie vir watter uitgawe verantwoordelik is, en dit moet tussen die twee of meer kamermaats verdeel word. Ook moet die kamermaat betroubaar en eerlik wees en hul geld betyds betaal. Om tussen 'n klomp mense te bly kan ook die slaappatrone versteur. 


</doc>
<doc id="65959" url="https://af.wikipedia.org/wiki?curid=65959" title="Fernanda Montenegro">
Fernanda Montenegro

Fernanda Montenegro (16 Oktober 1929 – ), gebore Arlette Pinheiro Esteves Torres in Rio de Janeiro, is 'n Brasiliaanse aktrise. Sy is in 1999 vir 'n "Academy Award" genomineer vir haar hoofrol in "Central do Brasil" en het al verskeie ander toekennings ontvang.


</doc>
<doc id="65960" url="https://af.wikipedia.org/wiki?curid=65960" title="Dilma Rousseff">
Dilma Rousseff

Dilma Vana Rousseff (Portugees: [ˈdʒiwmɐ ˈvãnɐ ʁuˈsɛf(i)]; * 14 Desember 1947) is 'n Brasiliaanse politikus en het vanaf 1 Januarie 2011 tot 31 Augustus 2016 as die 36ste president van Brasilië gedien. Sy is die eerste vrou wat hierdie amp beklee het en is 'n lid van die Brasiliaanse Arbeidersparty.

Op 3 Desember 2015 het die Kamer van Afgevaardigdes vir Rousseff se verwydering uit die amp gestem, nadat oortredings in die bestuur van openbare finansies waargeneem is. Op 12 Mei 2016 het die Senaat van Brasilië Rousseff se magte en pligte as president vir tot ses maande tydelik opgeskort of totdat die Senaat 'n uitspraak bereik: sy van die amp onthef indien sy skuldig bevind is of vryspreek van die misdade. Adjunkpresident Michel Temer aanvaar haar bevoegdhede en pligte as waarnemende president van Brasilië gedurende die opskorting. Op 31 Augustus 2016 het die Senaat met 61–20 stemme vir Rousseff se verwydering uit die amp gestem, nadat hulle Rousseff skuldig bevind het van die breek van begrotingswette. Sy is opgevolg deur Michel Temer wat tot nuwe verkiesings in 2018 as president van Brasilië dien.



</doc>
<doc id="65964" url="https://af.wikipedia.org/wiki?curid=65964" title="Ragnar Fjørtoft">
Ragnar Fjørtoft

Ragnar Fjørtoft (1 Augustus 1913 – 28 Mei 1998) was ’n Noorse weerkundige wat saam met ’n navorsingspan by die "Institute for Advanced Study" die eerste numeriese weervoorspelling gelewer het.

Fjørtoft is in Kristiania (tans Oslo) gebore. Hy was die seun van ’n skoolhoof van ’n blindeskool, Lauritz Hansen Fjørtoft, en Anne Birgitte Marie Schultze. Toe hy vier jaar oud was, het sy gesin na Trondheim verhuis. Nadat hy sy "examen artium" in 1933 voltooi het, het hy na Oslo teruggekeer. Hier het hy meteorologie gestudeer; sy professor was Halvor Solberg, ’n oud-student van Vilhelm Bjerknes.

Fjørtoft het op 29 Maart 1939 met Ragnhild Nordskog getrou. In dieselfde jaar het hy na Bergen verhuis waar hy deur "Vervarslinga på Vestlandet" ("Weervoorspelling in Vestlandet") aangestel is. Hy was sowel in Oslo asook in Bergen polities aktief; as ’n oortuigde sosialis was hy lid van die sosialistiese studente-organisasie "Sosialistisk studenterlag" ("Sosialistiese studenteliga").

In 1946 het Fjørtoft ’n verhandeling oor die stabiliteit van sirkelvormige werwels gepubliseer. Hierdie publikasie het Fjørtoft ’n internasionale erkenning besorg. In dieselfde jaar is hy as weerkundige by die Noorse meteorologiese instituut aangestel. In hierdie posisie het hy kennis gemaak met Einar Høiland en Arnt Eliassen.

In 1949 is Fjørtoft na die Institute for Advanced Study in Princeton, VSA uitgenooi. Hier het hy by ’n groep aangesluit wat uit Jule Charney, Philip Thomson, Larry Gates, en John von Neumann bestaan het. Saam het hulle die eerste suksesvolle rekenaargesteunde weervoorspelling gedoen. Hulle het hul navorsingsresultate oor numeriese weervoorspelling in ’n artikel in die tydskrif "Tellus" gepubliseer.

Fjørtoft het daarna na Oslo teruggekeer waar hy ’n filosofiese doktorsgraad oor die stabiliteit van atmosferiese golwe behaal het. Van 1950 tot 1955 was hy hoogleraar in teoretiese meteorologie by die Universiteit van Kopenhagen. Daarna is hy as direkteur van die Noorse meteorologiese instituut aangestel. Hy het hierdie posisie tot 1978 beklee. In 1967 is hy met die Koninklike Noorse Orde van Sint-Olaf vereer.



</doc>
<doc id="65971" url="https://af.wikipedia.org/wiki?curid=65971" title="John Pyott">
John Pyott

John Pyott (* 3 Mei 1862, Dundee, Skotland — †24 Julie 1947, Port Elizabeth, Kaapprovinsie) was ’n Skots gebore Suid-Afrikaanse bakker en nyweraar.

Pyott was die seun van George en Margaret Pyott. Hy het slegs elementêre onderwysopleiding in sy tuisdorp ontvang en op tienjarige leeftyd vir die meulenaars- en bakkersfirma Lindsay en Law in Dundee begin werk. Voor sy vertrek na Suid-Afrika in 1882 het hy op twintigjarige leeftyd gevorder tot bestuurder van een van sy firma se takke.

Pyott het hom in Port Elizabeth gevestig, met ’n klein meulenaarsaak begin en drie jaar later die eerste byvoeging tot sy bedryf gemak, naamlik soetgebak. Dit is in 1887 gevolg deur die maak van droë koekies ("biscuits") en gedurende die volgende jaar deur die kook van konfyt. In 1900 het hy die onderneming as ’n saak met beperkte aanspreeklikheid gefloteer, terwyl hy die besturende direkteur was.

Gedurende die eerste dekade van die twintigste eeu het Pyott sy soetgebak- en bakonderneming uitgebrei na Woodstock, Kaapstad en in 1906 na Johannesburg, van waar hy die Witwatersrandse en Transvaalse gebied voorsien het. Hy het ook ’n depot en fabriek in Durban geopen en ten spyte van mededinging met bestaande vervaardigende firmas, was sy onderneming ’n groot sukses en het hy gedurende die eerste twintig jaar van sy firma se bestaan sewentig toekennings op Suid-Afrikaanse landbouskoue en ander tentoonstellings verower.

Pyott is in 1903 verkies as lid van die Kaapkolonie se Wetgewende Raad en het die Oostelike Sirkel tot Uniewording (1910) verteenwoordig. In Mei 1904 was hy lid van die gekose komitee van die raad wat aangestel is ondersoek in te stel na en te rapporteer oor die toestand van die nywerhede in die Kaapkolonie. Die Kolonie se daaropvolgende doeanetariefstelsel was hoofsaaklik op sy vertoë gebaseer. Pyott was ten gunste van ’n Suider-Afrikaanse Doeane-unie wat tot die bestendiging van markte vir Kaapse produkte kon lei en het voorgestel dat die regering die plaaslike botteropbrengs moes stimuleer, aangesien dit sowel die boere as die nywerhede sou bevoordeel.

Pyott het ’n aantal jare in die stadsraad van Port Elizabeth gedien, was ’n invloedryke lid van die Sakekamer, ’n stigterslid van die Kamer van Nywerhede in Port Elizabeth en voor sy aftrede in 1946 ’n direkteur van die Suid-Afrikaanse Reserwebank. Hy was ook lid van die Staatsdiensklub in Kaapstad en die Klub in Port Elizabeth. Pyott het rolbal gespeel vir ontspanning en ’n trofee vir dié sport se Suid-Afrikaanse kampioenskappe geskenk.

Die Pyott-onderneming wat hy gestig het in 1885, is steeds een van die belangrike gebakondernemings in die land. Hy is in 1884 met Annie Mahaffey getroud en het vier seuns en vier dogters gehad.


</doc>
<doc id="65973" url="https://af.wikipedia.org/wiki?curid=65973" title="Gottlieb Redecker">
Gottlieb Redecker

Gottlieb Wilhelm Eduard Redecker (*30 April 1871, Otjimbingwe, Duits-Suidwes-Afrika – †21 Januarie 1945, Gütersloh, Duitsland) was die eerste argitek wat in Duits-Suidwes-Afrika gebore is. Hy was verantwoordelik vir ’n aantal geboue wat vandag nog in Namibië, veral Windhoek, te sien is.

Redecker was die oudste seun van Johann Wilhelm Redecker van Jöllenberg, Wesfale, en sy vrou, Lina Gronemeyer, ook van Duitsland. Redecker se vader het in 1867 as sendeling-kolonis in diens van die Rynse Sendinggenootskap na Otjimbingwe gekom, en toe die sendingstasie in 1874 tot niet gegaan het, as onafhanklike handelaar agtergebly.

Redecker het sy skoolopleiding op Otjimbingwe ontvang, en die Herero- en Namataal leer praat asook Nederlands en Engels. Kleintyd was sy oppasser Johanna Gertze, wat op 25 Julie 1858 die eerste Herero-dopeling geword het nadat eerw. Carl Hugo Hahn van die Rynse Genootskap 15 jaar lank onder haar mense gearbei het. Redecker het sy studie in Duitsland voltooi, waartydens hy met sy gesinslede in Otjimbingwe in Nama gekorrespondeer het, ten einde sy kennis van die inheemse tale by te hou.

Nadat hy ’n graad in argitektuur behaal het, het hy opdrag ontvang om ’n wamakersfabriek vir die firma E. Hälbich Wwe. in Otjimbingwe te ontwerp en toesig oor die bou daarvan te hou. Toe dit afgehandel is, is hy terug na Duisburg in Duitsland waar hy in Januarie 1898 met Marie Kronfeld getroud is.

Redecker is die volgende jaar deur die Koloniale Departement van die Duitse Departement van Buitelandse Sake as staatsargitek ("Regierungsbaumeister") in diens geneem en het na Duits-Suidwes-Afrika teruggekeer waar hy op 21 September 1899 begin werk het. Sy aanstelling as hoof van die Direktoraat van Boudienste van die Imperiale regering van Duits-Suidwes-Afrika is twee jaar daarna bevestig. Te midde van sy pligte as argitek het hy as tolk gedien en sodoende sy kennis van die inheemse tale benut.

Redecker was verantwoordelik vir die ontwerp en konstruksie van alle regeringsgeboue in die kolonie, behalwe dié van die koloniale troepe en die spoorweë. Die Direktoraat van Boudienste het op professionele en wetenskaplike wyse ’n boutegnologie en argitektuur ontwikkel wat voldoen het aan die eise van ’n warm klimaat. ’n Verandastyl is ontwikkel wat funksioneel en prakties was en waardeur geboue opgerig kon word binne ’n beperkte begroting. Die hoogtepunt hiervan was die sentrale administratiewe gebou wat tussen 1910 en 1913 opgerig is, die Tintenpalast (die "inkpaleis" van die burokratiese stelsel). In die ontwerp van hierdie gebou is weggebreek van vroeëre boustyle en daar is sorgvuldig aandag gegee aan die klimaatsomstandighede en aan gerief.

Redecker se skeppende vermoë as argitek, word egter op sy beste vertoon in die geslaagde "Art Nouveau"-metamorfose van die Neo-Romanesque-styl in die Windhoekse Christus-kirche. Hierdie kerk met sy rustiekmure, wat gebou is om die beëindiging van vyandelikhede van die Herero-Namaopstande te gedenk, bly steeds die skilderagtigste baken van die hoofstad.

Voor die Imperiale Goewerneur van Duits-Suidwes-Afrika uit Windhoek vertrek het, het hy Redecker in bevel van fiskale besittings geplaas. Na die inval deur Suid-Afrikaanse magte onder bevel van genl. Louis Botha en hul besetting van Windhoek in Mei 1915, is hy in Kimberley geïnterneer, maar vrygelaat na die verdrag van Khorab in Julie dieselfde jaar waarop hy na Windhoek terugkeer het.

Nadat hy in 1919 bevorder is tot administratieve raadgewer het Redecker nog twee jaar in Suidwes-Afrika gebly voor hy na Duitsland terugkeer het waar hy verplaas is na die Eisekantoor vir Oorlogskade en verantwoordelik was vir die gebiede Brunswyk en Hannover. In 1922 is die titel "Geheimer Regierungsrat" aan hom toegeken en in 1924 is hy tot hoof van die hoofkantoor in Berlyn bevorder waar hy in 1931 afgetree het.

Weens toenemende Geallieerde lugaanvalle gedurende die Tweede Wêreldoorlog het Redecker en sy vrou gedurende die somer van 1944 na Gütersloh uitgewyk, maar die ironie is dat hulle daar in ’n lugaanval dood is, terwyl hul huis in Berlyn nooit beskadig is nie.

In 1907 is Redecker vereer met die Koninklike Orde van die Kroon, 4de Klas, met swaarde op wit lint met ’n swart rand, en in 1910 met die Orde van die Rooi Arend, 4de Klas.


</doc>
<doc id="65975" url="https://af.wikipedia.org/wiki?curid=65975" title="Riah Phiyega">
Riah Phiyega

Mangwashi (Riah) Phiyega is tans Suid-Afrika se polisiekommissaris en die eerste vrou wat in die pos aangestel is. Sy volg Bheki Cele op nadat hy op 12 Junie 2012 deur pres. Jacob Zuma afgedank is.

Phiyega het verskeie grade en tersiêre kwalifikasies, onder ander van die "National University of Singapore", die "Wharton-sakeskool", die "Universiteit van Wallis", die Universiteit van Johannesburg en die Universiteit van die Noorde.

Sy het haar loopbaan as 'n maatskaplike werker begin, was lid van die bodkomitee vir die Sokkerwêreldbeker 2010, die hoofbestuurder van hawens en korporatiewe dienste by die nasionale hawe-owerheid en voorsitter van die presidensiële hersieningskomitee oor staatsbeheerde ondernemings. Sy was ook voorheen 'n bestuurder by ABSA en die uitvoerende groephoof van korporatiewe dienste by Transnet.

Sy is tans 'n trustee van die Nelson Mandela-kinderfonds en 'n direkteur van die maatskappy "Tsa Rona Investments", 'n Suid-Afrikaanse beleggingsfirma wat deur vroue besit word.


</doc>
<doc id="65978" url="https://af.wikipedia.org/wiki?curid=65978" title="Universiteit van Limpopo">
Universiteit van Limpopo

Die Universiteit van Limpopo is 'n universiteit in die Limpopoprovinsie, Suid-Afrika. Dit is op 1 Januarie 2005 gestig met die samesmelting van die Universiteit van die Noorde en die Mediese Universiteit van Suider-Afrika (MEDUNSA). Die vorige instellings dien tans onderskeidelik as die Turfloop- en MEDUNSA-kampusse van die universiteit.




</doc>
<doc id="65979" url="https://af.wikipedia.org/wiki?curid=65979" title="Dawid Kruiper">
Dawid Kruiper

Dawid Kruiper (1 September 1935 – 13 Junie 2012) was 'n tradisionele leier van die Khomani San in die Kalahari.

Kruiper is bekend vir sy rol in "The Gods Must Be Crazy II", en het in 1994 met die Verenigde Nasies ontmoet oor die regte van inheemse mense, en het bygedra tot die suksesvolle hervorming en restourasie van 40 000 hektaar grond aan die San in Suid-Afrika in 1999.

Hy het ook in 2004 van die Kalahari tot in Kaapstad geryloop om met president Thabo Mbeki te praat, en was betrokke by die ontwikkeling en restourasie van die inheemse San-tale.

Kruiper is in die Kalahari Nasionale Park (vandag die Kgalagadi-vredespark) gebore. Hy was uitgesproke oor die beweerde diefstal van tradisionele kennis deur westerse farmaseutiese firmas.

Kruiper het op 13 Junie 2012 in 'n hospitaal in Upington gesterf. Die Dawid Kruiper Plaaslike Munisipaliteit in die Noord-Kaap is na hom vernoem in 2016.


</doc>
<doc id="65980" url="https://af.wikipedia.org/wiki?curid=65980" title="Murray Rothbard">
Murray Rothbard

Murray Newton Rothbard (Geb. 2 Maart 1926 - † 7 Januarie 1995) was 'n Amerikaanse ekonoom, geskiedkundige en filosoof van Joodse afkoms. Hy was 'n prominente voorstander van die Oostenrykse Leerskool van ekonomie en het baie gedoen om libertynisme te definieer deur die grondslag te lê vir die teorie van vrye-mark anargisme, wat hy "anarko-kapitalisme" gedoop het. Rothbard het meer as twintig boeke geskryf en word as 'n sentrale figuur beskou in die Amerikaanse libertynse beweging.


</doc>
<doc id="65981" url="https://af.wikipedia.org/wiki?curid=65981" title="Folkestone">
Folkestone

Folkestone is 'n kusdorp in die graafskap Kent in die suidooste van Engeland. Die nedersetting het sowat 45 duisend inwoners.


</doc>
<doc id="65984" url="https://af.wikipedia.org/wiki?curid=65984" title="Willem Barnard">
Willem Barnard

Willem Hendrik Minnaar Barnard (7 Augustus 1923, Gordonia - 14 Junie 2012, Upington) was 'n Springbokrugbyspeler wat in twee toetse vir Suid-Afrika en ook vir Noord-Transvaal en Griekwaland-Wes gespeel het.



</doc>
<doc id="65988" url="https://af.wikipedia.org/wiki?curid=65988" title="Mungo Park">
Mungo Park

Mungo Park (* 11 September 1771 in Foulshiels naby Selkirk, Skotland; † Januarie of Februarie 1806 naby Bussa, Nigerië) was 'n Britse ontdekkingsreisiger in Afrika.

Sy twee reise, wat hy tussen 1795 en 1797 en tussen 1805 en 1806 onderneem het, het hom na die Gambia- en as eerste Europeër na die Nigerrivier geneem. Tydens sy eerste reis in opdrag van die "African Association" is hy gevange geneem, maar het daarin geslaag om te ontsnap. Aangesien hy sy reistoerusting kwytgeraak het, kon hy net danksy die bystand van 'n Afrikaan oorleef. Sy reisverslag "Travels in the Interior Districts of Africa" was destyds 'n blitsverkoper en word vandag steeds by die klassieke reisliteratuur gereken.

Tydens sy tweede reis na die Nigerrivier, wat deur die Britse regering gefinansieer is, is hy in 1806 deur inheemse persone vermoor.


</doc>
<doc id="65991" url="https://af.wikipedia.org/wiki?curid=65991" title="Katlehong">
Katlehong

Katlehong is 'n township ongeveer 35 kilometer suidoos van Johannesburg. Dit lê tussen die townships Thokoza en Vosloorus in Gauteng, Suid-Afrika langs die N3 snelweg wat van Johannesburg na Durban loop.

Katlehong bestaan al sedert 1945. Volgens die 2011-sensus het dit ongeveer 407 300 inwoners. Dit is die digbevolkste gebied in Gauteng. Na Soweto is dit die grootste township in Suid-Afrika volgens oppervlak, en die derde grootste volgens die aantal inwoners.

Die omgewing is 'n industriële gebied, maar meeste van die inwoners is werkloos. Die kinders hier gaan graag skool, waar vele van hulle 'n maaltyd van die owerheid kry, meestal brood met konfyt of grondboontjiebotter. Baie van die kinders is Vigs-wesies.



</doc>
<doc id="66002" url="https://af.wikipedia.org/wiki?curid=66002" title="Shubra El-Kheima">
Shubra El-Kheima

Shubra El-Kheima (Arabies: شبرا الخيمة) is 'n stad in die noordweste van Egipte, wat aan die Nylrivier geleë is. Die stad het 'n bevolking van 1 016 722 in 2006 gehad en is die vierde grootste stad van die land ná die hoofstad Kaïro, Alexandrië en Gizeh. Shubra El-Kheima lê in die governorate van Qalyubia en behoort tot die metropolitaanse gebied van die hoofstad Kaïro.


</doc>
<doc id="66007" url="https://af.wikipedia.org/wiki?curid=66007" title="Jason Bateman">
Jason Bateman

Jason Bateman (gebore te Rye, New York, op 14 Januarie 1969) is 'n Amerikaanse akteur.




</doc>
<doc id="66010" url="https://af.wikipedia.org/wiki?curid=66010" title="Mof Myburgh">
Mof Myburgh

Johannes Lodewikus Myburgh (24 Augustus 1936, Senekal – 15 Junie 2012, Pretoria) – bekend as Mof – is 'n Springbokrugbyspeler wat agtien toetse vir Suid-Afrika gespeel het. Hy het provinsiale rugby vir Noord-Transvaal gespeel.

Myburg is op 24 Augustus 1936 in Senekal in die Oos-Vrystaat gebore. Hy het as 'n speurder in die polisie gewerk en het vir 'n lank tyd as stut by die Polisieklub gespeel.

Hy speel sy eerste toets in 1962 teen die Britse en Ierse Leeus in Johannesburg. Sy laaste toets was teen die All Blacks in 1970, ook in Johannesburg. Van die agtien wedstryde is 12 gewen, 2 verloor en 4 gelykop beslis.

Myburg is ook 'n Blou Bul-legende, en het 109 wedstryde vir Noord-Transvaal gespeel.

Mof was 'n tydgenoot en spanmaat van Frik du Preez. Hy sal onthou word vir sy woorde nadat Noord-Transvaal vir die Westelike Provinsie in 1969 geklop het: "Ai, die Frik darem. Vandag het hy "gedrop", "geplace" en "gescore"."

Hy is op 15 Junie 2012 op 75-jaruge ouderdom in die Eugene Marais-hospitaal in Pretoria oorlede. Hy het probleme met sy hart gehad en is 'n paar dae voor sy dood ook met lewerkanker gediagnoseer. Hy laat sy vrou, Aneline, twee dogters en drie kleinkinders agter.



</doc>
<doc id="66011" url="https://af.wikipedia.org/wiki?curid=66011" title="Herman van Veen">
Herman van Veen

Hermannus Jantinus (Herman) van Veen (Utrecht, 14 Maart 1945) is 'n Nederlandse kabaretsanger, skrywer, regisseur, musikus, akteur en aanbieder. Hy is 'n violis en sanger van beroep. Daarnaas is hy ook 'n aktivis vir die Regte van Kinders.

Van Veen is veral bekend as die skepper van die Nederlands-Japannese tekenprent "Alfred J. Kwak", waarvoor hy die meeste van die musiek self geskryf en opgevoer het.



</doc>
<doc id="66018" url="https://af.wikipedia.org/wiki?curid=66018" title="Schabir Shaik">
Schabir Shaik

Schabir Shaik is 'n Suid-Afrikaanse sakeman van Berea, Durban, wat bekend geword het deur sy noue verbintenis met die destydse Suid-Afrikaanse adjunkpresident, Jacob Zuma. Hy is op 2 Junie 2005 skuldig bevind aan korrupsie en bedrog en vir 15 jaar gevangenisstraf gevonnis. Sy skuldigbevinding het twee weke later gelei tot die afdanking van Zuma uit sy posisie as adjunkpresident.

Op 3 Maart 2009 word Shaik op mediese parool vrygelaat, nadat hy slegs twee jaar en vier maande van sy vyftien jaar vonnis uitgedien het. Die hoof van kardiologie by die "Inkosi Albert Lutuli"-hospitaal in Durban, professor DP Naidoo, het Shaik persoonlik al in Desember 2008 ontslaan omdat hy klaarblyklik gesond genoeg was om na die tronk terug te keer. Ongeag bly Shaik tot sy parool in die hospitaal aan. Verskeie klagtes is aanhandig gemaak dat Shaik die bepalings van sy parool oortree - insluitende sy verblyf by die Thanda Privaat Wildreservaat vir drie nagte in Junie 2009. Die Departement van Korrektiewe Dienste het gesê Shaik se parooloffisier het hom toestemming gegee om in 'n luukse lodge te herstel.


</doc>
<doc id="66019" url="https://af.wikipedia.org/wiki?curid=66019" title="Staatshoof">
Staatshoof

'n Staatshoof is 'n persoon wat die hoogste gesag van 'n land beliggaam of verteenwoordig. Die funksies van die staatshoof verskil van land tot land. So kan 'n staatshoof absolute magte hê, of slegs seremoniële take verrig.

In monargieë word die staatshoof oor die algemeen deur oorerflike troonopvolging bepaal. Hierdie staatshoofde kan verskillende titels dra, soos koning, keiser of prins. Sommige monargieë soos Maleisië het 'n verkose monarg wat elke 5 jaar uit die sultans van die deelstate verkies word.

In republieke word die staatshoof oor die algemeen verkies, óf direk deur die kiesers, óf deur volksverteenwoordiging. Die titel van so 'n staatshoof is meestal president of staatspresident.



</doc>
<doc id="66020" url="https://af.wikipedia.org/wiki?curid=66020" title="Fukuoka">
Fukuoka

Fukuoka (Japannees: 福岡市) is 'n stad met 1 483 052 inwoners (2012) in Wes-Japan, op Kioesjoe-eiland. Die burgemeester is Soichiro Takashima. Die oppervlakte is 340,03 km².


</doc>
<doc id="66021" url="https://af.wikipedia.org/wiki?curid=66021" title="Kawasaki">
Kawasaki

Kawasaki (Japannees: 川崎市) is 'n stad met 1 436 368 inwoners (2012) in Sentraal-Japan, op Honsjoe-eiland. Die burgemeester is Takao Abe. Die oppervlakte is 144,35 km².


</doc>
<doc id="66022" url="https://af.wikipedia.org/wiki?curid=66022" title="Saitama">
Saitama

Saitama (Japannees: さいたま市) is 'n stad met 1 232 577 inwoners (2012) in Sentraal-Japan, op Honsjoe-eiland. Die burgemeester is Hayato Shimizu. Die oppervlakte is 217,49 km².


</doc>
<doc id="66023" url="https://af.wikipedia.org/wiki?curid=66023" title="Sendai">
Sendai

Sendai (Japannees: 仙台市) is 'n stad met 1 049 824 inwoners (2012) in Sentraal-Japan, op Honsjoe-eiland. Die burgemeester is Emiko Okuyama. Die oppervlakte is 788,09 km². Die stad was op 11 Maart 2011 deur die Tōhoku-aardbewing en die daaropvolgende tsoenami geskud en verwoes, wat meer as 15 700 sterftes veroorsaak het.


</doc>
<doc id="66025" url="https://af.wikipedia.org/wiki?curid=66025" title="Woud">
Woud

'n Woud is 'n stuk land wat dig met bome begroei is. 'n Bos bome word amptelik as 'n woud beskryf as meer as 64% van die lug met boomtoppe bedek is. Plante en struike groei gewoonlik onder die bome.

Woude kan geklassifiseer word as:


</doc>
<doc id="66026" url="https://af.wikipedia.org/wiki?curid=66026" title="Heyneke Meyer">
Heyneke Meyer

Heyneke Meyer (gebore 6 Oktober 1967 in Nelspruit, Suid-Afrika) is 'n rugbyafrigter. Hy is op 27 Januarie 2012 vir 'n vierjaartermyn as Springbokafrigter aangestel. Hy het Peter de Villiers in die pos opgevolg. Hy het die Springbokke tydens die Rugbywêreldbeker 2015 afgerig.

Nadat hy sportsielkunde aan die Universiteit van Pretoria studeer het, rig Meyer 'n verskeidenheid van kleiner klubs af voordat hy in 2007 as assistentafrigter by die Arende aansluit. 'n Jaar daarna word hy bevorder tot hoofafrigter en lei die span tot die sewende plek in die Curriebeker, en tot die halfeindronde die daaropvolgende jaar. In 2000 sluit hy by die Noordelike Bulle as hoofafrigter aan. In 2002 word hy die hoofafrigter van die Blou Bulle en behaal vier Curriebekertitels tussen 2002 en 2006. In 2007 word sy span die eerste Suid-Afrikaanse span om die Super 14 kompetisie te wen.

Die rugbypubliek het verwag dat Meyer in Februarie 2008 vir Jake White as nasionale afrigter sou opvolg. Peter de Villiers word egter in die pos aangestel, waarna Meyer rugby opsê en 'n seniorpos by 'n maatskappy wat sportaanvullers vervaardig aanvaar.

In Junie 2008 word hy aangestel as hoofafrigter van die Leicester Tigers om Marcelo Loffreda op te volg. In Januarie 2009 neem hy menslikheidsverlof om aan familiesake in Suid-Afrika aandag te gee, waarna hy sy bedanking op 28 Januarie 2009 ingedien het.


</doc>
<doc id="66027" url="https://af.wikipedia.org/wiki?curid=66027" title="Corné Krige">
Corné Krige

Cornelius Petrus Johannes Krige (21 Maart 1975, Lusaka) is 'n oud-Springbokrugbyspeler en Suid-Afrika se ses-en-veertigste Springbokkaptein. Hy het ook vir die Westelike Provinsie rugby gespeel. Krige was op Paarl Boys High, het in die Cravenweek gespeel en ook die Suid-Afrikaanse skolespan gehaal. Hy was ook deel van Suid-Afrika se span tydens die Rugbywêreldbeker 2003.


</doc>
<doc id="66029" url="https://af.wikipedia.org/wiki?curid=66029" title="Leicester Tigers">
Leicester Tigers

Leicester Tigers (amptelik Leicester Football Club) is 'n Engelse rugbyklub wat in die "Aviva Premiership" speel.

Die Suid-Afrikaanse afrigter, Heyneke Meyer het die span tussen 2008 en 2009 afgerig.


</doc>
<doc id="66034" url="https://af.wikipedia.org/wiki?curid=66034" title="Castle Point-vuurtoring">
Castle Point-vuurtoring

Die Castle Point-vuurtoring, die eerste vuurtoring in Oos-Londen, was in gebruik vanaf Augustus 1860 tot Junie 1895. Dit was van hout en was geleë aan die westeroewer van die Buffelsriviermond. Die vuurtoring is in 1895 deur die Hood Point-vuurtoring vervang en is in 1929 afgebreek. 



</doc>
<doc id="66035" url="https://af.wikipedia.org/wiki?curid=66035" title="Durnford Point-vuurtoring">
Durnford Point-vuurtoring

Die Durnford Point-vuurtoring is 'n 12 m (39 voet) hoë, ronde betontoring met 'n galery en 'n aangrensende betongebou vir toerusting. Dit staan 25 km suidwes van Richardsbaai. Die toring is wit geverf en het 'n fokale vlak van 56 m (184 voet).

Die huidige betontoring het die oorspronklike tralietoring vervang wat in 1916 deur H.C. Cooper opgerig is. Die oorspronklike tralietoring staan steeds, maar is baie verroes.



</doc>
<doc id="66036" url="https://af.wikipedia.org/wiki?curid=66036" title="Hendrik Klopper">
Hendrik Klopper

Generaal Hendrik Balzazar Klopper (ook "Balthazar"), DSO (25 September 1903 - 31 Desember 1977) was 'n Suid-Afrikaanse militêre bevelvoerder. Hy was 'n generaal en bevelvoerder van die Suid-Afrikaanse Weermag van 1956 tot 1958. Hy was verantwoordelik gehou vir die val van Tobroek met die Slag van Gazala in Noord-Afrika tydens die Tweede Wêreldoorlog.

Klopper het in 1924 by die Suid-Afrikaanse Weermag aangesluit. Gedurende die Tweede Wêreldoorlog het hy die 3de Infanterie-Brigade in die Noord-Afrikaanse Veldtog, aangevoer waarvoor hy met die Distinguished Service Order (DSO) beloon is. Hy het toe kortliks die 2de Infanterie Divisie aangevoer. 

As fortbevelvoeder is Klopper gedwing om Tobroek en sy garnisoen op 21 Junie 1942 aan Spil-magte oor te gee. Hierdie was Suid-Afrika se grootste militêre nederlaag toe hy 33 000 Gealieerde soldate (insluitende meer as 10 700 Suid-Afrikaaners) aan Duitse en Italiaanse magte na ‘n twee dae geveg om die gefortifiseerde deel van Tobroek-hawe oorgegee het. Generaal Erwin Rommel het bonop 2 000 voertuie, 2 000 ton brandstof en 5 000 ton ransoene gebuit. Adolf Hitler het aan Rommel die maarskalkstaf as beloning vir hierdie oorwinning gegee. "Ek gaan aan na die Suez-kanaal" was Rommel se belofte. Klopper het in 1943 as krygsgevangene ontsnap en is later amptelik vrygespreek van verantwoordelikheid vir die oorgawe van Tobroek.

Klopper was bevelvoeder van die Suid-Afrikaanse Weermagskollege van 1944 tot 1945, voordat hy in 1945 in bevel van die Noordelike Bevelstruktuur aangestel is. 

Klopper was vanaf 1951 tot 1953 as Leër Stafhoof, as inspekteur-generaal van 1953 tot 1956, en as bevelvoerder van die Unie se weermag van 1956 tot 1958, aangestel. Klopper het in 1958 afgetree.

Alhoewel dit nooit amptelik bevestig is nie, was Klopper in 'n historiese konfrontasie met generaal Erwin Rommel na sy oorgawe na die Slag van Tobroek. In die konfrontasie net na die oorgawe het Klopper volgens die wense van sy ondergeskikte Suid-Afrikaanse offisiere geëis dat Rommel die blanke van swart krygsgevangenisse moet skei en dat hulle in verskillende afdelings van die gevangeniskamp aangehou moet word. Rommel se antwoord was kort: "Vir my is alle soldate gelyk. Die swartes dra jou uniform, hulle het aan jou kant geveg en jy sal in dieselfde kamp aangehou word."


</doc>
<doc id="66058" url="https://af.wikipedia.org/wiki?curid=66058" title="Bertram Huis">
Bertram Huis

Die Bertram Huis op die Hiddinghkampus van die Universiteit van Kaapstad in die Goewermentslaan in die Tuine is die enigste oorblywende voorbeeld van 'n dubbelverdiepinghuis in ongeverfde rooibakstene in die Georgiaanse argitektuur wat eers algemeen in Kaapstad voorgekom het. Hierdie huis het 'n besondere plek in die geskiedenis van die ontwikkeling van die argitektuur in Suid-Afrika. Dit is in 1962 tot nasionale monument verklaar, en word vandag beskerm as 'n provinsiale erfenisterrein in gevolge van die Wet op Nasionale Erfenishulpbronne (25/1999).

In 1839 het John Barker, 'n prokureur wat in 1823 uit Yorkshire na die Kaapkolonie verhuis het, die erf gekoop. Hy laat die gesinswoning tussen 1839 en 1854 bou en noem dit na sy vrou, Ann Bertram Findlay, wat hom reeds in 1838 ontval het. Nadat verskeie gesinne die huis bewoon het, het die Universiteit van Kaapstad dit vanaf 1903 as kantore gebruik. In 1930 word die gebou staatseiendom en in 1976 is dit tot die beskikking gestel van die Suid-Afrikaanse Kultuurhistoriese Museum.

In 1983 en 1984 is die gebou grondig gerestoureer. Sierstene is ingevoer en leiklip is uit Wallis verkry om die fasade tot sy oorspronklike glorie te herstel. Terselfdertyd is die interieur herstel tot die oorspronklike donkergroen en oker. Die ontvangskamers is versier in die Regency-styl. Sedertdien is dit as museum in gebruik.

Hierdie museum huisves die Ann Lidderdale-nalatenskap wat bestaan uit Georgiaanse meubels en Engelse en Chinese porselein om aan te toon hoe die welvarende Engelse families vroeg in die 19de eeu aan die Kaap geleef het. Die doel daarmee is om die Engelssprekende Suid-Afrikaners te herinner aan hulle kulturele erfenis.

Teenswoordig word hier ook kralewerk en posseëls uitgestal en word die gebou gebruik vir boekbekendstellings en musiekkonserte.



</doc>
<doc id="66065" url="https://af.wikipedia.org/wiki?curid=66065" title="Slag van Gazala">
Slag van Gazala

Die Slag van Gazala het plaasgevind tussen die Spilmoondhede en die Geallieerdes magte in Noord-Afrika tydens die Tweede Wêreldoorlog vanaf 26 Mei 1942 tot 21 Junie 1942 met die inname van Tobroek deur die Spilmoondhede. Generaal-Majoor Ritchie was in bevel van die Geallieerde magte en Erwin Rommel was in beheer van die Spilmoondhede. 



</doc>
<doc id="66066" url="https://af.wikipedia.org/wiki?curid=66066" title="Vlamdoring">
Vlamdoring

Die Vlamdoring ("Acacia ataxacantha") is 'n boom wat wydverspreid voorkom in Limpopo, Mpumalanga, KwaZulu-Natal en die noordkusgebiede van die Oos-Kaap. Die kom wydverspreid in Afrika voor van Senegal tot Soedan en verder na die suide tot Suid-Afrika.

Die kenmerkende eienskap van die boom is die vlamrooi peul wat die boom mooi laat lyk wanneer dit bedek is met die peule. Die blomme is romerig wit.




</doc>
<doc id="66067" url="https://af.wikipedia.org/wiki?curid=66067" title="Swartapiesdoring">
Swartapiesdoring

Die Swartapiesdoring ("Senegalia burkei"), voorheen bekend as "Acacia burkei", is 'n boom wat in Noordwes, Limpopo, Mpumalanga en in die noorde van KwaZulu-Natal in Suid-Afrika voorkom. Die boom is een van die groter akasiaspesies en word tot 30 m hoog. Die blomme word in dun, wit are gedra en die peule is tot 16 cm lank. Die dorings is klein, gekrom en bruin tot swarterig en groei net onder die blare.




</doc>
<doc id="66068" url="https://af.wikipedia.org/wiki?curid=66068" title="Gewone haakdoring">
Gewone haakdoring

Die Gewone haakdoring ("Acacia caffra") is 'n boom wat voorkom in die oostelike gedeelte van die land. Dit is een van die akasia's met die minste dorings. Die dorinkie is onder die blaarstele gesetel en is klein, swarterig en effens gekrom. Die blomme is romerig-wit en word later geel.




</doc>
<doc id="66069" url="https://af.wikipedia.org/wiki?curid=66069" title="Lobith">
Lobith

Lobith is ’n dorp in die munisipaliteit Zevenaar in die provinsie Gelderland in Nederland.


</doc>
<doc id="66072" url="https://af.wikipedia.org/wiki?curid=66072" title="Doornfontein">
Doornfontein

Doornfontein is 'n ou voorstad van Johannesburg, Suid-Afrika. Die Johannesburgstadion en Ellispark-stadion is in die voorstad geleë.



</doc>
<doc id="66073" url="https://af.wikipedia.org/wiki?curid=66073" title="Lauraceae">
Lauraceae

Lauraceae is die lourier- en avokadopeerfamilie wat hoort tot die orde Laurales. Wêreldwyd is daar 2000 spesies wat tot die familie hoort waarvan 10 in Suider-Afrika voorkom en daarvan is 9 bome. Verskeie bome wat tot die familie hoort is van ekonomiese belang onder andere die avokadopeer ("Persea gratissima"), die lourierboom ("Laurus nobilis") en ("Cinnamom zeylanicum") wat kaneel lewer. In Suid-Afrika kom drie genera voor wat bome insluit.

Van die Suid-Afrikaanse spesies is:

Ander spesies is:




</doc>
<doc id="66074" url="https://af.wikipedia.org/wiki?curid=66074" title="Proteaceae">
Proteaceae

Proteaceae is die proteafamilie wat hoort tot die orde Proteales. Die familie is groot en kom meestal in die Suidelike Halfrond voor. Wêreldwyd hoort daar 2000 spesies tot die familie waarvan 1300 spesies in Suid-Afrika voorkom via ses genera insluitende die genus "Protea". Sestig van die spesies in Suid-Afrika is bome.

Van die Suid-Afrikaanse spesies is:




</doc>
<doc id="66075" url="https://af.wikipedia.org/wiki?curid=66075" title="Salicaceae">
Salicaceae

Salicaceae is die wilger-familie wat hoort tot die orde "Malpighiales". Die bekendste spesie in Suid-Afrika is die treurwilger ("Salix babylonica") wat uit China kom. Die familie het afwisselende, enkelvoudige blare. Die blomme word in kort katjies gedra terwyl manlike en vroulike blomme aan verskillende bome gedra word. Die klein vruggies bars oop en stel polvormige, sade vry. Daar is 800 spesies wêreldwyd wat hoort tot die familie en 30 spesies kom plaaslik voor waarvan 20 bome is.

Van die Suid-Afrikaanse spesies is:




</doc>
<doc id="66076" url="https://af.wikipedia.org/wiki?curid=66076" title="Margarete Mitscherlich">
Margarete Mitscherlich

Margarete Mitscherlich-Nielsen, gebore Nielsen (* 17 Julie 1917 in Gravenstein - tans Gråsten, Denemarke; † 12 Junie 2012 in Frankfurt am Main) was 'n Duitse psigoanalitikus, geneeskundige en skrywer van talle boeke.

Mitscherlich het saam met haar man, die geneeskundige en psigoanalitikus Alexander Mitscherlich (1908-1982), die baanbrekende werk "Die Unfähigkeit zu trauern. Grundlagen kollektiven Verhaltens" ("Die onvermoë om te betreur. Die grondslag van kollektiewe gedrag") geskryf wat in 1967 diskussie uitgelok het. Hierin het hulle die Nasionaalsosialistiese verlede van Duitsland en die onvoldoende refleksie daaroor in die Adenauer-era van die 1950's en 1960's as voorbeeld geneem om die afwerende houding van die enkeling en die massa teenoor skuld en mede-skuld aan politieke misdade te ondersoek.


</doc>
<doc id="66077" url="https://af.wikipedia.org/wiki?curid=66077" title="Capparaceae">
Capparaceae

Capparaceae is die kapper-familie wat tot die orde "Brassicales" behoort. Spesies van die familie word dwarsoor die wêreld aangetref. Gepekelde of ingelegde kappertjiesaad word gemaak uit die blomknoppe van die Mediterreense spesie "Capparis spinosa". Die familie omvat 700 spesies wêreldwyd, waarvan 50 spesies plaaslik voorkom, en waarvan 15 bome is. Die familie is oorwegend inheems aan tropiese areas en word moeilik uitgeken sonder aanwesige blomme of vrugte.

Van die Suid-Afrikaanse spesies is:




</doc>
<doc id="66078" url="https://af.wikipedia.org/wiki?curid=66078" title="Sluikhandel">
Sluikhandel

Sluikhandel, ook die swartmark of smokkel(handel), is die sakesektor waarin onwettige ekonomiese transaksies plaasvind, veral die onwettige koop en verkoop van handelsware. 
Die goedere kan self onwettig wees, soos die verkwansel van verbode wapens of die onwettige dwelmhandel. Die koopware kan gesteel wees of dit kan wettige goedere wees wat onwettig verkoop word om belasting te ontduik of te vermy, soos sigarette en ongeregistreerde vuurwapens. Ook minimum- en maksimumpryse kan lei tot die ontstaan van sluikhandel, soos roofkopiëring ("pirating") van musiek, video's of rekenaarprogrammatuur. Die naam "sluikhandel" het ontwikkel uit "sluik", as vervorming van "sluip". 

Die swartmark ontwikkel glo wanneer die staat bepalings en beperkings op die produksie of die lewering van goedere en dienste instel, wat stremming plaas om die (hoë) aanvraag te voorsien. Hierdie markte bloei wanneer die staatsbeperkinge, soos tydens 'n verbod of rantsoenering, streng toegepas word. Tog is smokkelhandel binne elke ekonomie 'n normale verskynsel. Die smokkelaars se doel is om die maksimum wins te maak uit skaars goedere wat nie op die rakke maklik verkrygbaar is nie of gans te duur is vir die algemene koper.


</doc>
<doc id="66079" url="https://af.wikipedia.org/wiki?curid=66079" title="Pittosporaceae">
Pittosporaceae

Pittosporaceae is die kapper-familie wat hoort tot die orde "Apiales". Die naam is afgelei van Grieks: "pitta", hars en "spora", saad. Dit verwys na die sade wat met 'n harsagtige laag bedek is. Slegs een genus is inheems aan Suid-Afrika.

Van die Suid-Afrikaanse spesies is:




</doc>
<doc id="66080" url="https://af.wikipedia.org/wiki?curid=66080" title="Rosaceae">
Rosaceae

Rosaceae is die roos-familie wat hoort tot die orde "Rosales". Hierdie familie sluit die genus "Rosa" in, een van die bekendste plante op aarde. Ander lede van die familie is die: appel, perske, pruim, nektarien, appelkoos, amandel, kersie, kweper en aarbei. Al die plante is afkomstig vanaf die Noordelike halfrond. Daar hoort 3000 spesies tot die familie waarvan 120 in Suider-Afrika voorkom en slegs sewe is bome.

Van die Suider-Afrikaanse spesies is:





</doc>
<doc id="66081" url="https://af.wikipedia.org/wiki?curid=66081" title="Chrysobalanaceae">
Chrysobalanaceae

Chrysobalanaceae is die grysappel-familie wat hoort tot die orde "Malpighiales". Die familie word hoofsaaklik in tropiese gedeeltes van die wêreld gevind. Die blare is enkelvoudig en afwisselend. Daar is ook kliere op die blaarbasis of steel. Silikakristalle kom soms in die hout voor. Hulle dra ook vlesige vrugte met 'n enkele saad. Die familie bestaan uit 525 spesies wêreldwyd waarvan slegs twee in Suider-Afrika voorkom en net een 'n boom is.

Van die Suid-Afrikaanse spesies is:




</doc>
<doc id="66083" url="https://af.wikipedia.org/wiki?curid=66083" title="Fabaceae">
Fabaceae

Fabaceae, ook bekend as "Leguminosae", is die peuldraende familie wat hoort tot die orde "Fabales". Dit is een van die grootste en ekonomies belangrikste families. Spesies van die familie kom oor die hele wêreld voor. Die familie word in drie sub-families verdeel: die akasias, "Mimosoideae"; die kassias, "Caesalpinioideae" en die ertjies, "Papilionoideae".

Dit sluit genera in soos:

Dit sluit genera in soos:

Dit sluit genera in soos:




</doc>
<doc id="66084" url="https://af.wikipedia.org/wiki?curid=66084" title="Papierbasvalsdoring">
Papierbasvalsdoring

Die Papierbasvalsdoring ("Albizia tanganyicensis") is 'n boom wat in Limpopo aangetref word. Die bas is glad met 'n dun, rooi papieragtige buitebas wat mettertyd afskilder en 'n opaalagtige binnebas onthul.




</doc>
<doc id="66085" url="https://af.wikipedia.org/wiki?curid=66085" title="Sekelbos">
Sekelbos

Sekelbos ("Dichrostachys cinerea") – ook bekend as die Kleinblaarsekelbos ("Dichrostachys cinerea" subsp. "africana") – is 'n klein boompie (hoogstens 5 m hoog) wat voorkom vanaf Australië, deur Mianmar en Indië tot in Afrika. In Suid-Afrika word dit aangetref in Noordwes, Limpopo, Mpumalanga en KwaZulu-Natal. Dit is volop in grasryke bosveld.

Die 4 cm lange blom-aar se pienk gedeelte bestaan uit onvrugbare blomme en die geel gedeelte uit vrugbare tweeslagtige blomme. Die plat, donkerbruin peule kan tot 7 cm lank en 1 cm breed word. Hulle bars nie oop nie en val in trosse af. Die peule word deur grootvee en wild gevreet.



</doc>
<doc id="66086" url="https://af.wikipedia.org/wiki?curid=66086" title="Neo-Victorianisme">
Neo-Victorianisme

Die Neo-Victoriaanse beweging behels estetika wat dié van die Victoriaanse en Edwardse skoonheid met moderne beginsels en tegnologie saamsmelt. 'n Groot aantal tydskrifte en webruimtes is toegewy aan die Neo-Victoriaanse skeppings in kleredrag, gesinslewe, binnehuisversiering, waardes en ander onderwerpe.

In 2007 het die Exeter Universiteit hierdie verskynsel by 'n groot internasionale konferensie, genaamd Neo-Victorianism: The Politics and Aesthetics of Appropriation, ondersoek. Akademiese navorsing sluit "Neo-Victorianism: The Victorians in the Twenty-First Century, 1999–2009" in.

Voorbeelde van gestileerde artikels en toestelle sluit koordlose telefone in wat soos antieke muurgemonteerde telefone lyk, laserplaatspelers wat oudtydse radio's voorstel, Victoriaanse meubels en kledy met 'n Victoriaanse styl.

In neo-romantieke en fantasiekuns sal 'n mens dikwels elemente van Victoriaanse estetiese waarde vind. Daar is ook 'n opbloei in steampunk-kuns. McDermott & McGough is 'n groep eietydse kunstenaars wat hul daarop toespits om die neëntiende eeu te laat herleef: hulle gebruik slegs tegnologie wat beskikbaar is en omdat hulle veronderstel is om anakronisties te leef, word daar van vroeëre foto-ontwikkelingsprosesse gebruik gemaak. Dit skep die illusie van 'n lewenswyse wat in 'n vergete era vasgevang is.

Baie van diegene wat die Neo-Victoriaanse styl aanhang het hul by hierdie era se gedragsnorme aangepas, wat uitspraak, etiket, aanspreekvorme en interpersoonlike verhoudings insluit. Party gaan selfs so ver om sekere Victoriaanse gewoontes aan te gryp, soos om met 'n oop skeermes te skeer, met penny farthings fiets te ry, besoekerskaartjies uit te ruil, met vulpenne te skryf, briewe met "purperige", woordoortollige prosa of poësie te skep en met was te verseël. Die Goth-subkultuur sal soms die Neo-Victoriaanse styl aanwend.

Neo-Victorianisme kom tot uiting in, maar is tog kenmerkend verskillend, in die Lolita, Aristocrat en Madam-modes in Japan, wat ondertussen ook aanklank in Europa gevind het.

Neo-Victoriaanse estetika is ook gewild in die Verenigde State en Verenigde Koninkryk onder die kultuur-konserwatiewes en sosiaal-konserwatiewes. Boeke soos "The Benevolence of Manners: Recapturing the Lost Art of Gracious Victorian Living" doen 'n beroep om die terugkeer van Victoriaanse sedes. Die woord "Neo-Victorian" word ook dikwels kwetsend teenoor konserwatiefgesindes gebruik.


</doc>
<doc id="66087" url="https://af.wikipedia.org/wiki?curid=66087" title="Wildesering">
Wildesering

Die Wildesering of Rooisering ("Burkea africana") is 'n boom wat van die noorde van Suid-Afrika tot in midde-Afrika voorkom. Die middelgrootte, bladwisselende boom behoort aan 'n subfamilie van die peulplante, naamlik die Caesalpinioideae. Die genus is vernoem na Joseph Burke, 'n 19de-eeuse botanis en plantversamelaar.

Dit is wydverspreid in tropiese Afrika, en is inheems aan Tsjad, Soedan, Tanzanië, Uganda, Kameroen, Sentraal Afrikaanse Republiek, DRK, Benin, Burkina Faso, Ivoorkus, Ghana, Guinee, Mali, Niger, Nigerië, Senegal, Togo, Angola, Malawi, Mosambiek, Zambië, Zimbabwe, Botswana, Namibië en Suid-Afrika.

Dit het tipies 'n spreidende en redelik plat blarekroon. Die blare is dubbelveervormig saamgesteld, silwerig-behaard maar later haarloos. Die blomme is roomwit, geurig, en in hangende raseme van tot 30 cm lank.

Die kernhout lewer duursame, insekbestande hout met 'n redelik fyn, golwende grein wat wissel van donkerbruin na rooierig bruin. Dit word gebruik vir blokkiesvloere en fyn kabinet- en meubelskrynwerk. Die bas is toksies, ryk aan alkaloïde en tanniene, en is al vir leerlooiery aangewend. Verpoeierde bas word gebruik om visse in waterpoele te verlam.

Die loof is voedsel vir die larwes van twee soorte pouoogmotte (familie Saturniidae), naamlik "Rohaniella pygmaea" en "Imbrasia forda".



</doc>
<doc id="66089" url="https://af.wikipedia.org/wiki?curid=66089" title="Green Point-vuurtoring, Clansthal">
Green Point-vuurtoring, Clansthal

Die Green Point-vuurtoring by Clansthal, KwaZulu-Natal, is 'n aktiewe 21 m (69 voet) hoë gietystertoring met 'n lantern en galery. Dit is geverf in rooi en wit horisontale bane en gebruik 'n Fresnel-lens. Dit het 'n fokale vlak van 85 m (279 voet) en is in 1905 in gebruik geneem. Dit lewer twee wit flitse elke 15 sekondes, met 'n vaste rooi lig wat skyn oor die Aliwal-bank in 'n oostelike en suidoostelike rigting. 

Die Aliwal-bank is een van die mees berugte riwwe van die Suid-Afrikaanse kus aan die Indiese Oseaan. In 1892 is twee gietystervuurtorings in hierdie omgewing geïnstalleer, in Scottburgh en aan die noordekant van die Mahlongwanarivier net suid van Umkomaas. Die torings was onvoldoende en daar is besluit om die Green Point-vuurtoring, 'n hoër toring, tussen die twee ouer torings te bou. Die Scottburgh-vuurtoring is verskuif na Port Shepstone en die Mahlongwana-vuurtoring na Kaap St. Lucia. 

Die Green Point-vuurtoring is geleë aan die R102-kushoofweg naby Clansthal, 'n klein nedersetting tussen Scottburgh en Umkomaas en sowat 60 km suidwes van Durban.



</doc>
<doc id="66090" url="https://af.wikipedia.org/wiki?curid=66090" title="Karooboerboon">
Karooboerboon

Die Karooboerboon ("Schotia afra") is 'n boom wat voorkom in die Karoo, rotsagtige halfwoestyn gebiede van die Wes-Kaap en in die struikveld langs die Sondags- en Groot-Visrivier in die Oos-Kaap. Dit is 'n klein, kwasterige, veelvertakte boom met stywe, ligkleurige takke. Die blaartjies is sowat 5 tot 25 mm lank en 1.5 tot 10 mm wyd. Die blare word deur vee gevreet.




</doc>
<doc id="66091" url="https://af.wikipedia.org/wiki?curid=66091" title="Kleinboerboon">
Kleinboerboon

Die Kleinboerboon ("Schotia capitata") is 'n klein boompie wat meestal as 'n bosserige struik voorkom. Die boom kom voor in noordelike KwaZulu-Natal. Die boom het rooi blomme met 'n borselagtige voorkoms wat in digte, kompakte hofies gedra word. Die sade is ongeveer 2 cm lank.




</doc>
<doc id="66093" url="https://af.wikipedia.org/wiki?curid=66093" title="Sambokpeul">
Sambokpeul

Die Sambokpeul ("Cassia abbreviata") is 'n kleinerige boom wat voorkom in Limpopo en Mpumalanga. Die boom wat tot 6 m hoog kan word het 'n geronde kroon en taamlik oorhangende takke. Die saamgestelde blare is ongeveer 30 cm lank met 5 tot 12 pare blaartjies wat soms fluweelagtig is. Die blomme is ongeveer 4 cm in deursnee. Die peule is fluweelagtig, silindries, goudbruin tot bruin en tot 90 cm lank. Daar is reeds drie subspesies aangeteken.




</doc>
<doc id="66094" url="https://af.wikipedia.org/wiki?curid=66094" title="Boerkool">
Boerkool

Boerkool ("Brassica oleracea") ("Acephala"-groep) is 'n vorm van kool, groen of pers, wat nie 'n kop vorm nie. Dit word beskou as nader aan die wilde kool as die meeste gedomestikeerde vorms. Die spesies "Brassica oleracea" bevat 'n wye verskeidenheid van groente, soos broccoli, blomkool, collardgroente en spruitkool. Die kultivargroep "acephala" sluit ook lentegroente en collardgroente in, wat geneties baie soortgelyk is.

Die naam "boerkool" ontstaan heel waarskynlik van die Nederlandse "boerenkool" (boer se kool). Sommige kultivars bereik 'n hoogte van 1.8 tot 2 meter, en ander kultivars is kompak en simmetries en kan geëet word. Baie is egter growwer, met 'n ongewenste kleur, en is onaantreklik en oneetbaar. Die meeste boerkool is óf eenjarig of tweejarig, en word gekweek uit saad.



</doc>
<doc id="66097" url="https://af.wikipedia.org/wiki?curid=66097" title="Verwantskapslande">
Verwantskapslande

Die verwantskapslande ("Nederlands: verwantschapslanden") is die lande wat kultureel nou verwant is aan Nederland of België. Dikwels was in hierdie lande lank 'n Nederlandse koloniale mag, wat sy spore in die land saam gebring het. 

Die belangrikste verwantskapslande is:
Aruba, Curaçao en Sint Maarten is tans nog outonome lande binne die Koninkryk der Nederlande en het dieselfde status as hul ou moederland, Nederland.

Suid-Afrika is die land met die meeste inwoners van Nederlandse afkoms. Die skattings loop uiteen van 3 tot 7 miljoen mense wat Nederlandse voorouers het. Veral die Afrikaners en Kleurlinge is kultureel, taalkundig en geneties nou verwant met die Nederlanders en Vlaminge.

Soms is ook die lande ingeskakel waar die Nederlanders, die Nederlandse taal en kultuur lankal verdwyn het. In hierdie lande herinner dikwels net Nederlandse argitektuur aan voormalige Nederlandse aanwesigheid. Hierdie lande is:

In Sri Lanka is die Burgher-bevolkingsgroep deels van Nederlandse afkoms.


</doc>
<doc id="66098" url="https://af.wikipedia.org/wiki?curid=66098" title="Ede Reményi">
Ede Reményi

Ede Reményi (17 Januarie 1828 in Miskole, Hongarye – 15 Mei 1898 in San Francisco, Verenigde State), ook bekend as Eduard Reményi of Reményi Ede in die Hongaarse naamorde, was ’n Hongaarse violis en komponis.

Reményi is op 17 Januarie 1828 gebore as die seun van Johann Reményi en sy vrou Rosalie Hoffmann. Hy het behoort tot die briljantste negentiende vioolvirtuose uit die Weense skool van Joseph Böhm, onder wie ander groot violiste soos Heinrich Wilhelm Ernst en Joseph Joachim gestudeer het. Hy het sy vioolstudie by J. Bartmann in Eger, Hongarye, begin en van 1842 tot 1845 opleiding aan die Weense konservatorium onder Böhm ontvang. In 1846 het hy sy buiging as uitvoerende kunstenaar in Pest gemaak waarmee hy sy loopbaan as internasionale konsertviolis, wat bykans ’n halwe eeu sou duur, begin het. In 1847 het hy in Parys gespeel en die volgende jaar as eerste violis van Her Majesty’s Theatre in Londen opgetree. In dieselfde jaar het sy geboorteland in ’n vryheidstryd teen die Oostenrykse Habsburgers gewikkeld geraak waarna Reményi na Hongarye terugkeer het om aan die opstand teen die vreemde oorheerser deel te neem.

In 1849 moes hy vir sy lewe vlug om ’n nomadiese bestaan as vermaaklikheidskunstenaar in die VSA te begin. Die volgende jaar was hy weer terug in Europa waar hy tydens sy optrede in Duitsland met die pianis en componist Johannes Brahms in Hamburg kennis gemaak het. Saam het hulle in 1853 ’n konsertreis deur Duitsland onderneem en Franz Liszt in Weimar besoek. In die volgende jaar is R. tot soloviolis van koningin Victoria benoem, ’n betrekking wat hy vyf jaar lank beklee het. Hy het in 1859 amnestie van die Oostenrykse keiser, Frans Joseph ontvang en na sy vaderland terugkeer waar hy sy eerste konsert op 30 Januarie 1860 in die Nasionale Skouburg van Pest gehou het. Met Liszt het hy die opvatting dat die musiek van die Hongaarse sigeuners in werklikheid ook die volksmusiek van die Hongare is, gedeeld en by sy konserte verwerkinge daarvan ingesluit, asook sy eie verwerkinge van Hongaarse volksliederen.

Reményi is op 10 Februarie 1872 met Gisella Fáy getroud. Vir dié geleentheid het Franz Liszt ’n "Epithalamium" (bruidskoor) geskryf.

Na verskeie konsertreise het Reményi hom ’n tyd lank in Pest gevestig waar hy as konsertmeester van die orkes van die Nasionale Skouburg opgetree het. In 1885 het hy hom egter losgemaak van alle vaste verbindinge en ’n uitgebreide konsertreis onderneem deur Europa, die VSA en verskeie wêrelddele, onder meer Indonesië, Voor- en Agter-Indië, Ceylon, die Filippyne, China en Japan. Met sy terugreis het hy ook die suidpunt van Afrika aangedoen waar hy in Junie 1887 in Kaapstad aangekom het terwyl die stad in ’n feestelijke stemming verkeer het weens die vijftigjarige bewindsherdenking van koningin Victoria. Sy aankomen het saamgeval met die optrede van die gewilde English and Australian Comic Opera Company van Luscombe Searelle. Laasgenoemde het onmiddellik as impresario vir Reményi opgetree en ’n reeks uitvoerings vir hom gereël. Die optrede van dié bezoekende virtuoos het ’n unieke gebeurtenis in die Kaapse musieklewe geword.

Reményi het bykans drie jaar lank deur Suid-Afrika gereis, want naas sy eerste liefde, die vioolspel, het y ook intens belanggestel in die versameling van Africana. Hy het nie net meer as een keer in groot stede soos Kaapstad, Johannesburg en Durban opgetree nie, maar ook uitvoerings in Pietermaritzburg, Grahamstad, King William’s Town en op talle kleiner dorpe gegee. Hy het dikwels plaaslike orkeste gedirigeer, as leier by kooruitvoerings opgetree en actief bygedra tot die ontwikkeling van belowende Suid-Afrikaanse musici met wie hy saam opgetree het. Onder diegene wat deur dié kontak met hom gebaat het is Gertrude Wynne, W.C. Carmichael, Virginie Cheron, Henry Clements en James Hyde. Sy belangstelling in jong vooruitstrevende komponiste het as aanmoediging gedien vir veral J.D. MacColl en J.H.M. Beck. Ter geleentheid van die Queen’s Jubilee South African Exhibition in Grahamstad in Desember 1887 het Reményi die musiek geskryf vir die woorde van Elize Pauline Orpen se "Hymn of liberty". Verder het hy ook sy eie uitvoerings gekomponeer soos die "Symphonic march" vir sy vijftigste optrede in Suid-Afrika.

Teen die einde van Februarie 1890 het hy Suid-Afrika verlaat. In 1892 het Reményi by ’n uitstalling in Chicago om 120 vierkante meter ruimte aansoek gedoen om sy versameling Africana te vertoon. Reményi is in 1898 gedurende ’n konsert oorlede.


</doc>
<doc id="66099" url="https://af.wikipedia.org/wiki?curid=66099" title="Mango-agtiges">
Mango-agtiges

Die mango-agtiges ("Anacardiaceae") is 'n familie van plante wat hoort tot die orde "Sapindales". Hierdie familie is redelik groot en kom in die warmer dele van die wêreld voor. Dit sluit 'n paar bekende spesies in, onder andere die peperboom ("Schinus molle"). Ander spesies is die kasjoe- en pimperneur en die veselperske. By party plante kom die manlike en vroulike blomme afsonderlik voor. Party spesies bevat 'n uiters giftige sap bv. die "Poison Ivy" en die Pynbos ("Smodingium argutum").

Daar is 500 spesies wat wêreldwyd aan die familie behoort en 80 spesies kom plaaslik voor waarvan 70 bome is.

Van die Suid-Afrikaanse spesies is:






</doc>
<doc id="66100" url="https://af.wikipedia.org/wiki?curid=66100" title="Treurharpuisboom">
Treurharpuisboom

Die Treurharpuisboom ("Ozoroa engleri") is 'n boom wat tot 8 m hoog kan word maar groei normaalweg as 'n sterk struik. Dit kom voor in oop bosveld op droë, sanderige vlaktes en rotsagtige heuwelhange aangetref.




</doc>
<doc id="66103" url="https://af.wikipedia.org/wiki?curid=66103" title="Bosveldharpuisboom">
Bosveldharpuisboom

Die Bosveldharpuisboom ("Ozoroa paniculosa") is 'n immergroen boom wat aan die familie van Mango-agtiges ("Anacardiaceae") behoort. Dit kom algemeen rondom Pretoria en Johannesburg voor, asook in die Noord-Wes en Limpopo.

Die boom word gemiddeld 4 meter hoog. Die vrugte is ongeveer 7 x 10 mm groot en lewer 'n vlugtige sowel as nie-vlugtige olie. Die vloeistof in die bas en wortels word hard sodra dit aan lug blootgestel word.

Ander name sluit in die "(Gewone) Harpuisboom" of "Harsbessie". Die Engelse naam is ""Common Resin Tree"", terwyl dit in Tswana as die ""Monokane"" bekend staan.




</doc>
<doc id="66104" url="https://af.wikipedia.org/wiki?curid=66104" title="Nanabessie">
Nanabessie

Die Nanabessie ("Searsia dentata") is 'n klein boompie kom hoofsaaklik in die ooste van Suid-Afrika voor. Die blaartjies getand. In die herfs kry die blare helder kleure en die vrugte verkleur tot bruin, oranje of rooi. Die vrugte is ongeveer 4 mm in deursnee.




</doc>
<doc id="66114" url="https://af.wikipedia.org/wiki?curid=66114" title="Martin Melck-huis">
Martin Melck-huis

Die Martin Melck-huis by Strandstraat 96 en die Kostershuis by Strandstraat 100, aan weerskante van die Lutherse kerk, in Kaapstad is albei nasionale gedenkwaardighede.

Met die bou van die Lutherse kerk het Martin Melck, 'n Duitse immigrant wat met sy besighede en danksy suksesvolle huwelike die welvarendste burger in die 18de eeuse Kaapkolonie geword het, sy erf aan die oostekant van die kerk oop gehou met die oog op die latere bou van 'n pastorie. Naderhand skenk hy die erf aan die gemeente en in 1781 na Melck se dood is begin met die bouwerk aan die huis. Louis Thibault was waarskynlik die bouer. Daar word algemeen aanvaar dat die beeldhouer Anton Anreith vir die sierlike middelvensters, die swaan in die gewel en die houtsnywerk in die voordeur verantwoordelik was. Die gebou toon invloed van die Franse Renaissance. Dit is 'n unieke gebou omdat dit 'n dakkamer ('n “belvedere”) het met vier vensters wat in daardie tyd 'n wye uitsig gebied het op die stad en Tafelbaai. Ruim vertrekke, geplaveide portale, kiaathoutvloere op die grondverdieping en geelhoutvloere op die boonste verdieping, 'n kiaathoutbalk oor die vurmaakplek en 'n binneplaas maak dit 'n unieke gebou.

Tot 1891 was dit die pastorie van die kerk. In 1929 was daar sprake van sloping, maar deur die bemoeienis van bewaringsbewustes en samewerking van die gemeente is die gebou ingrypend opgeknap. Vanaf 1932 dra dit die naam Martin Melck Huis, in 1936 is dit tot nasionale monument verklaar en is dit deur kultuurgroepe van die stad benut. Rond 1975 het 'n antiekwinkel sy sake daaruit bedryf. Kort na 2000 het dit die tuiste geword van 'n museum oor die goudbedryf, 'n soewenierswinkel, 'n restaurant en ateljees vir goudsmede. Die museum fokus op die kunswerke wat in die 19de en 20ste eeu deur goudsmede van Mali, Senegal, Ghana en die Ivoorkus gemaak is. 'n Goue Leeu is die belangrikste item in die uitstalling en dit word ook as die embleem van die museum gebruik. Hierdie goue leeu staan in die dakkamer.

Op die hoek van die Buitengracht en Strandstraat is die Kostershuis wat in 1949 tot nasionale monument verklaar is. Hierdie huis is waarskynlik tussen 1779 en 1783 gebou. Strandstraat 100, Kaapstad het die tradisionele adres van die Nederlandse konsulaat-generaal in die stad geword.



</doc>
<doc id="66116" url="https://af.wikipedia.org/wiki?curid=66116" title="Moss Jernverk">
Moss Jernverk

Moss Jernverk was 'n ystergieterye in die Noorse stad Moss, wat in 1704 ingestel is. Die gieterye was vir baie jare die grootste werkverskaffer in die stad. Met energie verkry van die nabygeleë watervalle was erts gesmelt en gegiet in 'n verskeidenheid van produkte. Vanaf die middel van die 18de eeu was die gieterye die vernaamste wapen vervaardiger in Noorweë; hulle het kanonne vervaardig. Die eerste walswerke in Noorweë is ook hier in diens gestel.




</doc>
<doc id="66117" url="https://af.wikipedia.org/wiki?curid=66117" title="Gary Teichmann">
Gary Teichmann

Gary Teichmann (9 Januarie 1967, Gwero, Rhodesië) is 'n oud-Springbokrugbyspeler en Suid-Afrika se vyf-en-veertigste Springbokkaptein. Toe Teichmann twaalf was emigreer sy gesin na Suid-Afrika, hy voltooi sy laerskoolloopbaan te Howick Laerskool en slaag matriek by Hilton College. Hy maak sy buiging vir Natal in 1991. Hy speel sy eerste toets gedurende September 1995. Teichmann het die Springbokke tot sewentien agtereenvolgende oorwinnings gelei. Teichmann het onder drie afrigters gespeel: André Markgraaf, Carel du Plessis en Nick Mallet. Hy was deel van Suid-Afrika se wenspan tydens die Rugbywêreldbeker 1995.



</doc>
<doc id="66118" url="https://af.wikipedia.org/wiki?curid=66118" title="Hannes Marais">
Hannes Marais

Johannes Frederick Klopper Marais (21 September 1941, Somerset-Oos) is 'n oud-Springbokrugbyspeler en Suid-Afrika se vier-en-dertigste Springbokkaptein.



</doc>
<doc id="66119" url="https://af.wikipedia.org/wiki?curid=66119" title="Tommy Bedford">
Tommy Bedford

Thomas Pleydell Bedford (8 Februarie 1942, Bloemfontein) is 'n oud-Springbokrugbyspeler en Suid-Afrika se drie-en-dertigste Springbokkaptein.



</doc>
<doc id="66120" url="https://af.wikipedia.org/wiki?curid=66120" title="Nelie Smith">
Nelie Smith

Cornelius Michael Smith (* 8 Mei 1934, Bloemfontein – † 2 Mei 2016) was ’n Springbokrugbyspeler en Suid-Afrika se een-en-dertigste Springbokkaptein. Hy was ook die Springbokafrigter gedurende 1980–1981.

Op provinsiale vlak het Smith die Oranje-Vrystaat tussen 1956 en 1965 in 60 wedstryde verteenwoordig, waarvan hy in 37 die kaptein was. Hy het in 1966 in vier wedstryde vir die Griekwas gespeel. As afrigter van provinsiale spanne het Smith, saam met Sakkie van Zyl, die span van die Oranje-Vrystaat in 1976 tot hul eerste Curriebekertitel gelei. Het was ook die afrigter van die Oostelike Provinsie en Noord-Vrystaat in Suid-Afrika, Ballymena in Ierland en Rovigo in Italië.

Smith het Suid-Afrika in sewe toetse verteenwoordig as skrumskakel tussen 1963 en 1965, waarvan hy in vier die kaptein was. Sy eerste Springbokwedstryd was teen Australië in 1963 en in 1964 was sy eerste wedstryd as kaptein teen Frankryk. In sy Springbokloopbaan het Smith een drie gedruk en drie strafdoele oorgeskop vir ’n totaal van twaalf punte. Smith het voorts ook in twaalf toerwedstryde vir die Springbokke gespeel.

In 1980 tot 1981 was Smith die Springbokafrigter en die span het onder sy leiding twaalf uit die vyftien wedstryde gewen. Daarbenewens was hy vir ’n dekade lank, van 1971 tot 1981, ’n keurder vir die Springbokke. Smith is een van ’n uitgelese groep wat die Springbokke as speler, kaptein en afrigter verteenwoordig het.



</doc>
<doc id="66121" url="https://af.wikipedia.org/wiki?curid=66121" title="Gerard Rissik">
Gerard Rissik

Gerard Rissik (21 Februarie 1903, Pretoria– 4 Oktober 1979, Pretoria) was ’n Suid-Afrikaanse bankier en die vierde president van die Suid-Afrikaanse Reserwebank.

Rissik was die seun van Gerard Hendrik Rissik, ’n direkteur van die Landbank, en sy tweede vrouw Wilhelmina Juta. Rissik het sy skoolopleiding aan die Oosteinschool in Pretoria ontvang. Daarna het hy by die Transvaalse Universiteitskollege ingeskryf vir ’n graad in myningenieurswese. Twee jaar van swak gesondheid het hom egter verplig om sy studie te staak. Sy onbedwingbaarheid het hom egter, tegelyk met sy junioraanstelling as klerk by die Reserwebank in 1923, ook deeltyds vir ’n B.Com.-graad by die Universiteit van Pretoria laat inskryf. Later het hy ook ingeskryf vir die kwalifiserende eksamen van die Geoktrooieerde Instituut van Sekretarisse (GIS), waarvan hy in 1945 as lid benoem is. Insgelyks het hy vir die diploma van die Instituut van Bankiers ingeskryf, waartoe hy in 1925 as lid toegetree het.

Rissik het opgang in diens van die Reserwebank gemaak; in 1939 is hy bevorder tot assistent-sekretaris, in 1943 tot sekretaris en hoofrekenmeester, in 1954 tot hoofkassier, in 1958 tot die nuutgeskepte pos van uitvoerende assistent, in 1960 tot vise-president en op1 Julie 1962 tot president van die Reserwebank – ’n pos wat hy tot sy uittrede op 30 Junie 1967 beklee het. Hy was die eerste amptenaar van die Reserwebank wat deur die range van die bankhiërargie na die mees senior betrekking gevorder het. Hy was ook die eerste sekretaris van die Nasionale Finansiekorporasie (1949-1954) en later ook voorsitter. Insgelyks was hy voorsitter van die Suid-Afrikaanse Banknootmaatskappy.

Benewens sy diens aan die Reserwebank het Rissik ook sy dienste aan professionele verenigings, gespesialiseerde ekonomiese organisasies en die gemeenskap beskikbaar gestel. So is hy onder meer in 1950 benoem in die Suid-Afrikaanse Raad van die Geoktrooieerde Instituut van Sekretarisse waarvan hy van 1954 tot 1955 as president gedien het. Hierby was hy ’n geassosieerde lid van die Instituut van Bankiers in Suid-Afrika en in 1960 en 1964 president. ’n Tyd lank was hy ook president van die Nasionale Ontwikkeling- en Bestuurstigting van Suid-Afrika (later die Mannekrag en Bestuurstigting van Suid-Afrika). Ander belangen wat hy gehad het, was sy lidmaatskap van die Genootskap Oud-Pretoria sedert 1948, waarvan het van 1958 tot 1968 thesaurier was, sy diens as trustee van die Suid-Afrika-Stigting en sy bydrae as lid van die raad van die Universiteit van Pretoria. Na sy aftrede was hy lid van die hoofdireksie van die Suid-Afrikaanse Lewensversekeringsgenootskap asook van talle ander maatskappydireksies.

Rissik se belangstelling in die Suid-Afrikaanse geld- en bankwese het veral tot uiting gekom in die verhouding van die bankwese tot die Suid-Afrikaanse ekonomie. Daaroor het hy omvattend gepubliseer, meestal in tydskrifte van professionele verenigings, waarmee hy geassosieer was. In sy hoedanigheid as lid (en president) van die Nasionale Ontwikkeling- en Bestuurstigting het Rissik in 1951 die Internasionale Wetenskaplike Bestuurekongres in Brussel bygewoon, en in 1954 aan die hoof gestaan van die Suid-Afrikaanse afvaardiging na die Internasionale Kommissie van Wetenskaplike Bestuur in São Paulo, Brasilië. As numismatikus het hy meegewerk aan die uitbou van die Reserwebank se muntversameling.

Die Universiteit van Pretoria het in 1964 aan hom ’n D.Com.-graad ("honoris causa") toegeken vir die betekenisvolle rol wat hy in die Suid-Afrikaanse ekonomie gespeel het deur sy invloed op die bankwese.

Rissik was ’n gesogte spreker wat dikwels vir geleentheidstoesprake genader is. As kultuurmens het hy veral belang gestel in die teater, die skilderkuns en geskiedenis, terwyl die bevordering van kinderwelsyn hom na aan die hart gelê het. Hy is op 12 Desember 1931 met Alice Meltzer getroud en twee seuns, Gerard en Bernard is uit die huwelik gebore.


</doc>
<doc id="66122" url="https://af.wikipedia.org/wiki?curid=66122" title="Portsmouth">
Portsmouth

Portsmouth (uitgespreek /ˈpɔːtsməθ/) is die tweede grootste stad (naas Southampton) in die seremoniële graafskap Hampshire aan die suidkus van Engeland. Soos Southampton, is Portmouth om administratiewe doeleindes 'n unitêre gesag ("unitary authority"). Portsmouth is uniek weens die feit dat dit die Verenigde Koninkryk se enigste eilandstad is, dit is hoofsaaklik op Portsea-eiland geleë. Dit lê 103 km (64 myl) suidwes van Londen en 31 km (19 myl) suidoos van Southampton.

Die Stad van Portsmouth het 'n bevolking van 209 166 en is die enigste stad in Engeland met 'n groter bevolkingsdigtheid (5 145/ km) as Londen (4 984/km). Portsmouth vorm deel van die Suid-Hampshire beboude gebied, wat Southampton, Havant, Eastleigh, Fareham en Gosport insluit; dit is die 6de grootste stedelike gebied in Engeland en die grootste in Hampshire, met 'n geskatte 860,000 inwoners volgens die 2011-sensus. Hierdie gebied vorm die middelpunt van een van die Verenigde Koninkryk se digbevolkste stedelike gebiede met 'n bevolking van meer as 'n miljoen.

Portsmouth is reeds vir eeue lank 'n belangrike vloothawe en beskik oor die wêreld se oudste droogdok wat steeds in gebruik is. Dit was die tuishawe van 'n paar bekende outydse skepe, insluitend die "HMS Warrior", die Tudorkarrak "Mary Rose" en Lord Nelson se vlagskip, "HMS Victory". Hoewel die vlootbasis nou kleiner is as in sy fleur, is dit steeds 'n groot skeepswerf en basis vir die Britse Vloot en huisves die Royal Marine-kommando se hoofkantoor. Dit dien ook as 'n vooruitstrewende kommersiële skeeps- en veerboothawe vir bestemmings op die vasteland se vrag- en passasiersverkeer.


</doc>
<doc id="66124" url="https://af.wikipedia.org/wiki?curid=66124" title="Canterbury">
Canterbury

Canterbury (uitgespreek /ˈkæntərbᵊri/) of Kantelberg is ’n klein stad in die suidooste van Engeland, bekend vir sy indrukwekkende 11de-eeuse katedraal, die hoofkerk van die Kerk van Engeland.

Canterbury is Engeland se kerklike hoofstad wat steeds deur Middeleeuse boukuns en sy Anglikaanse katedraal oorheers word. Die stad is in die Suidoos-Engelse graafskap Kent langs die historiese "Watling Street" geleë, 'n Romeinse pad wat die antieke Londinium (Londen) met die seehawe van Dover verbind het. Canterbury is daarnaas ook die eindpunt van die "Pilgrims' Way", 'n prehistoriese roete wat later as pelgrimsroete na die heiligdom van St Thomas Becket, Engeland se bekendste Christelike martelaar wat hier in 1170 as aartsbiskop vermoor is, gebruik is.



</doc>
<doc id="66125" url="https://af.wikipedia.org/wiki?curid=66125" title="Brighton">
Brighton

Brighton (uitgespreek /ˈbraɪtən/) is 'n kusdorp aan die suidkus van Engeland in die graafskap Oos-Sussex wat veral vir sy strande bekend is. Die nedersetting behels die grootste deel van die stad en die "unitary authority" van "Brighton and Hove" wat uit die vroeëre nedersettings Brighton, Hove, Portslade en 'n aantal ander dorpe gevorm is.

Brighton het oorspronklik deel uitgemaak van die nie-metropolitaanse graafskap Oos-Sussex. Dit maak steeds deel uit van die seremoniële graafskap Oos-Sussex in die historiese graafskap Sussex.

Die historiese nedersetting "Brighthelmstone" dateer uit die tyd voor die "Domesday Book" (1086), maar het in die 18de eeu tot 'n gewilde strand- en gesondheidsoord ontwikkel waar onder meer die Prinsregent (die latere koning George IV) ontspan het. Ná die bou van 'n spoorlyn in 1841 het steeds meer Londenaars uitstappies na Brighton onderneem. Die nedersetting se bevolking het vinnig gegroei tot meer as 160 000 in 1961.

Vandag maak Brighton saam met Worthing en Littlehampton deel uit van 'n verstedelikte gebied langs die kus met 'n totale bevolking van sowat 480 000.

Die Universiteit van Brighton is hier geleë.


</doc>
<doc id="66126" url="https://af.wikipedia.org/wiki?curid=66126" title="Blackpool">
Blackpool

Blackpool (uitgespreek /ˈblækpuːl/) is 'n kusdorp in die graafskap Lancashire wat ook veral vir die Blackpool-toring bekend is. Die nedersetting het ongeveer 140 duisend inwoners in 2010 gehad.


</doc>
<doc id="66127" url="https://af.wikipedia.org/wiki?curid=66127" title="M’bashe Point-vuurtoring">
M’bashe Point-vuurtoring

Die M'bashe Point-vuurtoring is 'n 14 m (46 voet) hoë traliestaaltoring met 'n fokale vlak van 46 m (151 voet), geleë naby die M'basheriviermond in die Dwesa-natuurreservaat, Oos-Kaap. Die vuurtoring is wit en die lanternkoepel is rooi. Dit lewer drie wit flitse elke 38 sekondes. Die drie flitse word in 'n ongewone patroon geskei deur 5, 16 en weer 16 sekondes.




</doc>
<doc id="66131" url="https://af.wikipedia.org/wiki?curid=66131" title="South Sand Bluff-vuurtoring">
South Sand Bluff-vuurtoring

Die South Sand Bluff-vuurtoring is 'n 10 m (33 voet) hoë, ronde wit betontoring met 'n galery en 'n aangrensende steengebou. Die toring het 'n fokale vlak van 75 m (246 voet) en lewer 'n wit flits elke 10 sekondes. Die nuwe betontoring het die oorspronklike 21 m hoë tralietoring vervang wat in 1931 opgerig is. Die toring is geleë naby die Msikabariviermond in die Oos-Kaap.




</doc>
<doc id="66132" url="https://af.wikipedia.org/wiki?curid=66132" title="Hattingh">
Hattingh

Hattingh is 'n familienaam wat algemeen tussen Afrikaners in Suid-Afrika voorkom.

Alle Hattinghs in Suid-Afrika stam van die oorspronklike stamvader, Hans Heinrich Hattingh (c. 1665) af. Hy is waarskynlik afkomstig van Spijer in Duitsland. Hy kom in 1685 na Suid-Afrika toe en vestig homself in 1709 op wat vandag bekendstaan as Spierlandgoed net buite Stellenbosch. Hy het ook twee ander plase, La Motte en Hadernas, besit. Hy trou twee keer. Hy trou op 19 Januarie 1689 met Marie de Lanoy, 'n Franse vrou en die weduwee van Ary Lecrévent. Sy eerste huwelik het geen nageslag met die van Hattingh nagelaat nie. Hy trou 'n tweede keer met Susanna Visser (gebore 30 Oktober 1695) en uit hulle huwelik word daar twee seuns gebore waaruit alle Hattinghs in Suid-Afrika stam. 

Die eerste seun is Christiaan Hattingh (gebore 5 Junie 1718) en dit is uit sy nageslag wat die Hattingh-familie van die Oos-Kaap stam. Hy trou met Anna Catharina Basson (gebore 1732) en hulle vierde kind is Johannes Hendrik Hattingh, wat op 28 Junie 1750 gebore word. Presies twee eeue later, op 28 Junie 1950, word Maria Magdalena Hattingh, een van sy nageslag, gebore. Hy trou met Maria Johanna Botha (geboortedatum onbekend) en hulle vierde kind is 'n seun, Johannes Frederik wat op 25 Desember 1783 gebore word. Hierdie naam, Johannes Frederik, word een van die familiename van die Hattinghs in die Oos-Kaap. Hy tree in die huwelik met Rachel Potgieter en hulle tweede kind, Johannes Frederik Hattingh, word op 27 April 1803 gebore. 

Johannes Frederik trou met Anna Maria Stroh en hulle het 'n seun wat hulle Johannes Frederik noem. Hy is op 20 Januarie 1833 gebore. Hy tree in die huwelik met Engela Elizabeth Carolina Reynders en hulle oudste kind, 'n seun, word op 17 Maart 1853 gebore. Sy naam is ook Johannes Frederik. 

Johannes Frederik Hattingh trek weg uit Cradock en vestig hom in Cala waar hy op 65-jarige ouderdom tydens die griepepidemie van 1918 - 1919 sterf. Hy tree twee keer in die huwelik. Sy eerste vrou is Anna Catharina Botha (gebore in 1856) en hulle het saam 5 kinders. Sy tweede huwelik vind plaas iewers tussen 1892 en 1895. Hy trou met Aletta Johanna Botha wat hom agt kinders ryker maak. Aletta was die dogter van Hercules Johannes Botha en Aletta Johanna Botha wat op 11 Augustus 1873 in die NG Kerk op Dordrecht in die huwelik getree het. Johannes Frederik en Aletta doop hulle 8 kinders in die NG gemeente Elliot.





</doc>
<doc id="66134" url="https://af.wikipedia.org/wiki?curid=66134" title="Universiteit van KwaZulu-Natal">
Universiteit van KwaZulu-Natal

Die Universiteit of KwaZulu-Natal of UKZN is 'n universiteit met vyf kampusse wat almal in die provinsie van KwaZulu-Natal in Suid-Afrika geleë is. Die universiteit is op 1 Januarie 2004 gestig nadat die Universiteit van Natal en die Universiteit van Durban-Westville saamgesmelt het. Tydens die apartheidsjare is die Universiteit van Natal vir blanke persone en die Universiteit van Durban-Westville vir persone van Asiatiese oorsprong gebruik.

Die universiteit het vier "Kolleges" wat in "Skole" onderverdeel is. Die kolleges is:

Die universiteit is verder in die volgende fakulteite onderverdeel:



</doc>
<doc id="66140" url="https://af.wikipedia.org/wiki?curid=66140" title="Westville">
Westville

Westville is 'n woongebied naby Durban in KwaZulu-Natal, Suid-Afrika, wat 20 km binneland toe vanaf Durban se sentrale sakegebied geleë is. Westville het ontwikkel uit 'n nedersetting van Duitse immigrante wat in 1948 aangekom het. Dit is vernoem na Martin West, die eerste Luitenant-Goewerneur van Natal.

Westville is sentraal geleë ten opsigte van talle townships, naamlik Cato Manor, Clermont en Chesterville.

Skole in Westville sluit in: "Westville Boys' High School", "Westville Girls' High School", "Pitlochry Primary School", "Atholl Heights Primary School", "Westville Senior Primary" en Deutsche Schule Durban.

Hier is ook 'n kampus van die Universiteit van KwaZulu-Natal (die voormalige Universiteit van Durban-Westville) wat twee km beslaan.

Die Westville-gevangenis is een van die grootste gevangenisse in die land en is die enigste tronk in die Durban-area. Die gemiddelde daaglikse bevolking vir 2010 was 3 281.


</doc>
<doc id="66142" url="https://af.wikipedia.org/wiki?curid=66142" title="Spier, Nederland">
Spier, Nederland

Spier is 'n dorp in die Nederlandse provinsie Drenthe. Dit ressorteer onder die munisipaliteit Midden-Drenthe, en lê omtrent 11 km noord van Hoogeveen. Spier is ten ooste van die A28, by die kruising met die provinsiale weg N855 geleë.

In 2001 het die dorp 91 inwoners gehad. Die beboude deel van die dorp was 0.036 km, en het 35 wonings bevat.
Die statistiese area "Spier", wat ook die omliggende landelike gebied insluit, het 'n bevolking van omtrent 370.



</doc>
<doc id="66143" url="https://af.wikipedia.org/wiki?curid=66143" title="Voorstad">
Voorstad

'n Voorstad is 'n behuisingsplek wat teen die kant van 'n groter sentrale stad geleë is. Die verskil tussen 'n buitewyk en 'n voorstad is dat 'n voorstad bestuurlik onafhanklik is en dus buite die stadsgrense lê. 

Voorstede loop gewoonlik aaneen met die stad en word deur sommige as deel van die stad gesien. In Suid-Afrika word die term egter gebruik om stede in kleiner gebiede te verdeel, maar die munisipale bestuur berus steeds by die groter stad.



</doc>
<doc id="66149" url="https://af.wikipedia.org/wiki?curid=66149" title="Abie Malan">
Abie Malan

Gabriël Frederick Malan (18 November 1935, Kenhardt - 23 Oktober 2014) is 'n Springbokrugbyspeler en Suid-Afrika se dertigste Springbokkaptein. Malan was getroud met Anneke (Bresler) wat saam met hom op Stellenbosch studeer het. Sy was ook die Maties se joolkoningin. Malan laat sy vrou, drie kinders en sewe kleinkinders agter.



</doc>
<doc id="66151" url="https://af.wikipedia.org/wiki?curid=66151" title="Roy Dryburgh">
Roy Dryburgh

Royden Gladstone Dryburgh (1 November 1929, Kaapstad – 10 Mei, 2000, Durban) is 'n Springbokrugbyspeler en Suid-Afrika se agt-en-twintigste Springbokkaptein.



</doc>
<doc id="66153" url="https://af.wikipedia.org/wiki?curid=66153" title="Des van Jaarsveldt">
Des van Jaarsveldt

Desmond Charles van Jaarsveld (31 Maart 1929, Bulawayo) is 'n Springbokrugbyspeler en Suid-Afrika se sewe-en-twintigste Springbokkaptein. Met die afsterwe van Cecil Moss op 27 Oktober 2017 het Van Jaarsveld die oudste lewende Springbok geword.



</doc>
<doc id="66154" url="https://af.wikipedia.org/wiki?curid=66154" title="Salty du Rand">
Salty du Rand

Jacobus Abraham du Rand (16 Januarie 1926, Hofmeyr – 27 Februarie, 1979, Pretoria) was 'n Springbokrugbyspeler en Suid-Afrika se vyf-en-twintigste Springbokkaptein.



</doc>
<doc id="66155" url="https://af.wikipedia.org/wiki?curid=66155" title="Basie Vivier">
Basie Vivier

Stefanus Sebastian (Basie) Vivier (1 Maart 1927, Pietersburg – 18 Oktober 2009, Brandfort) was 'n Springbokrugbyspeler en Suid-Afrika se vier-en-twintigste Springbokkaptein.



</doc>
<doc id="66157" url="https://af.wikipedia.org/wiki?curid=66157" title="Basil Kenyon">
Basil Kenyon

Basil James Kenyon (19 Mei 1918, Umtata - 9 Mei, 1996, Plettenbergbaai) was 'n Springbokrugbyspeler en Suid-Afrika se een-en-twintigste Springbokkaptein. Hy was ook die afrigter van die span in 1958.



</doc>
<doc id="66158" url="https://af.wikipedia.org/wiki?curid=66158" title="Felix du Plessis">
Felix du Plessis

Felix du Plessis (24 November 1919, Steynsburg – 1 Mei, 1978, Stilfontein) is 'n Springbokrugbyspeler en Suid-Afrika se twintigste Springbokkaptein. Felix is die vader van Morné du Plessis, Suid-Afrika se ses-en-dertigste Springbokkaptein. Hulle is die enigste pa-en-seun kombinasie wat nog Springbokkapteins was. Felix was ook die Springbokafrigter gedurende 1964.



</doc>
<doc id="66159" url="https://af.wikipedia.org/wiki?curid=66159" title="Phil Nel">
Phil Nel

Philip Jacobus Nel (17 Junie 1902, Kranskop – 11 Februarie 1984, Greytown) was 'n Springbokrugbyspeler en Suid-Afrika se agttiende Springbokkaptein.



</doc>
<doc id="66160" url="https://af.wikipedia.org/wiki?curid=66160" title="Boy Morkel">
Boy Morkel

William Herman Morkel (2 Januarie 1885, Somerset-Wes – 6 Februarie, 1955, Worcester) is 'n Springbokrugbyspeler en Suid-Afrika se dertiende Springbokkaptein.



</doc>
<doc id="66161" url="https://af.wikipedia.org/wiki?curid=66161" title="Selfbeskikking">
Selfbeskikking

Selfbeskikking is die beginsel in internasionale reg dat volke die reg het om hul soewereiniteit en internasionale politieke status vrylik te kies met geen eksterne dwang of inmenging nie. Die beginsel noem nie hoe die beslissing gemaak moet word of wat die uitkoms moet wees nie, hetsy dit onafhanklikheid, federalisme, beskerming, ’n vorm van outonomie of selfs volle assimilasie is. Dit noem ook nie wat die afbakening tussen volke behoort te wees nie — of selfs uit watter elemente ’n volk bestaan nie. Daar is selfs teenstrydige definisies en wetlike kriteria vir die bepaling van welke groepe wetlik op die reg van selfbeskikking kan aanspraak maak. Bowendien is selfbeskikking een van vele beginsels wat van toepassing is op die bepaling van internasionale grense.

By uitbreiding het dit daarop neergekom dat die term selfbeskikking die vryheid van eie besluitneming sonder eksterne dwang beteken.

Van die gebiede wat tans vir hul reg op selfbeskikking pleit, sluit in:




</doc>
<doc id="66166" url="https://af.wikipedia.org/wiki?curid=66166" title="Uncle Dobbin">
Uncle Dobbin

Frederick James Dobbin (10 Oktober 1879, Bethulie – 5 Februarie, 1950, Kimberley) was 'n Springbokrugbyspeler en Suid-Afrika se twaalfde Springbokkaptein.



</doc>
<doc id="66167" url="https://af.wikipedia.org/wiki?curid=66167" title="Duggie Morkel">
Duggie Morkel

Douglas Francis Theodore Morkel (26 Oktober 1885, Kimberley – 20 Februarie, 1950, Johannesburg) is 'n Springbokrugbyspeler en Suid-Afrika se tiende Springbokkaptein.



</doc>
<doc id="66168" url="https://af.wikipedia.org/wiki?curid=66168" title="Paddy Carolin">
Paddy Carolin

Harold William Carolin (10 April 1881, Alicedale – 15 Maart, 1967, Kaapstad) was 'n Springbokrugbyspeler en Suid-Afrika se agtse Springbokkaptein.



</doc>
<doc id="66169" url="https://af.wikipedia.org/wiki?curid=66169" title="Jackie Powell">
Jackie Powell

John Mercer Powell (12 Desember 1871, Kaapstad – 19 Desember, 1955, Kimberley) is 'n Springbokrugbyspeler en Suid-Afrika se sewende Springbokkaptein.




</doc>
<doc id="66170" url="https://af.wikipedia.org/wiki?curid=66170" title="Alex Frew">
Alex Frew

Alexander Frew (24 Oktober 1877, Newmilns, Ayrshire, VK - 29 April, 1947, Houtbaai) is 'n Springbokrugbyspeler en Suid-Afrika se sesde Springbokkaptein. 




</doc>
<doc id="66171" url="https://af.wikipedia.org/wiki?curid=66171" title="Ferdie Aston">
Ferdie Aston

Fitzmaurice Thomas Drake Aston (18 September 1871, Cheltenham, VK - 15 Oktober, 1926, Durban) was 'n Springbokrugbyspeler en Suid-Afrika se vierde Springbokkaptein. 



</doc>
<doc id="66172" url="https://af.wikipedia.org/wiki?curid=66172" title="Bob Snedden">
Bob Snedden

Robert Campbell Ditchburn Snedden (20 Maart 1867, Kirkgate, Dunfermline – 3 April 1931) was ’n Springbokrugbyspeler en Suid-Afrika se tweede Springbokkaptein. Hy was kaptein in een toets.



</doc>
<doc id="66173" url="https://af.wikipedia.org/wiki?curid=66173" title="Chris Pine">
Chris Pine

Chris Pine (gebore te Los Angeles, Kalifornië, op 26 Augustus 1980) is 'n Amerikaanse akteur.


</doc>
<doc id="66174" url="https://af.wikipedia.org/wiki?curid=66174" title="Loggia">
Loggia

'n Loggia is 'n oop ruimte of galery wat deur stutte of pilare gedra word. Die "loggia" is soms voorsien van 'n borswering of balustrade.

Die "loggia" kan deel van 'n gebou wees of selfs losstaande voorkom. 'n Moderne variant hiervan is 'n balkon wat binne die (skuins) dakvlak lê.

Die loggia was hoog in die mode tydens die Renaissance. In die besonder in Florence, Italië is die loggia heelwat gebruik, dikwels op hoeke van huise of op die boonste verdieping, direk onder die dak. 'n Beroemde voorbeeld is die Loggia dei Lanzi.



</doc>
<doc id="66176" url="https://af.wikipedia.org/wiki?curid=66176" title="Pisa">
Pisa

Pisa is 'n stad in Italië naby die mond van die Arnorivier in die streek Toskane. Dit is ook die hoofstad van die provinsie Pisa. Die stad het ongeveer 89 940 inwoners, hulle word "Pisano" (enkelvoud) en "Pisani" (meervoud) genoem.

Die stad is veral beroemd vir sy Skewe Toring van Pisa.




</doc>
<doc id="66177" url="https://af.wikipedia.org/wiki?curid=66177" title="Pieter Kuyper Albertyn">
Pieter Kuyper Albertyn

Pieter Kuyper Albertyn (27 Mei 1897, Kleinmond, - 7 Maart, 1973, Kaapstad) is 'n Springbokrugbyspeler en Suid-Afrika se veertiende Springbokkaptein. Hy was kaptein in vier toetse.



</doc>
<doc id="66178" url="https://af.wikipedia.org/wiki?curid=66178" title="Theo Pienaar">
Theo Pienaar

Theodorus Barend Pienaar (* 23 November 1888, Barrydale - ?) was 'n Springbokrugbyspeler en is gekies as toerkaptein gedurende die 1921-toer na Nieu-Seeland en Australië, maar nie vir die toetse nie en het Suid-Afrika dus nooit aangevoer as toetskaptein nie.



</doc>
<doc id="66179" url="https://af.wikipedia.org/wiki?curid=66179" title="Errol Tobias">
Errol Tobias

Errol George Tobias (18 Maart 1950, Caledon, - ) is 'n Springbokrugbyspler wat ses toetse vir Suid-Afrika gespeel het.



</doc>
<doc id="66180" url="https://af.wikipedia.org/wiki?curid=66180" title="Joel Stransky">
Joel Stransky

Joel Theodore Stransky (16 Julie 1967, Pietermaritzburg - ) is voormalige Springbokrugbyspeler. Hy was deel van Suid-Afrika se wenspan tydens die Rugbywêreldbeker 1995.



</doc>
<doc id="66181" url="https://af.wikipedia.org/wiki?curid=66181" title="Vlag van Guyana">
Vlag van Guyana

Die nasionale vlag van Guyana is op 26 Mei 1966 amptelik in gebruik geneem. Die vlag vertoon twee driehoeke met hul basisse teen die vlagpaalkant, ’n rooi driehoek met swart fraaiings op ’n geel driehoek met wit fraaiings wat wys in die rigting van die wapperkant, albei op ’n enkele groen baan. Die vlag is deur Whitney Smith, ’n Amerikaner ontwerp, maar was aanvanklik sonder die fraaiings wat later op aanbeveling van die College of Arms van die Verenigde Koninkryk bygekom het.

Die kleure van die Guyaanse vlag dra die volgende simboliese waardes: groen stel landbou en woude voor, wit stel riviere en water voor, goud stel die minerale rykdom van Guyana voor, swart stel uithouvermoë voor en rooi stel ywer en dinamika voor.

As deel van die Britse Ryk was Guyana se vlag vir ’n tyd lank die blou Britse vaandel met die koloniale wapen in die wapperkant. ’n Nie-amptelike rooi weergawe is op see gebruik. Die eerste vlag is in 1875 bekendgestel en is in 1906 en 1955 effens verander. Soos alle Britse vaandels was hierdie vlae in die verhouding 1:2.



</doc>
<doc id="66182" url="https://af.wikipedia.org/wiki?curid=66182" title="Curriebeker 2003">
Curriebeker 2003

Die 2003 ABSA Curriebeker is in 2003 tussen provinsiale spanne in Suid-Afrika beklink. Die Blou Bulle wen die beker nadat hulle die Sharks met 40–19 in die eindstryd op Loftus Versfeld verslaan.


</doc>
<doc id="66183" url="https://af.wikipedia.org/wiki?curid=66183" title="Curriebeker 2002">
Curriebeker 2002

Die 2002 ABSA Curriebeker is in 2003 tussen provinsiale spanne in Suid-Afrika beklink. Die Blou Bulle wen die beker nadat hulle die Leeus met 31–7 in die eindstryd op Ellispark verslaan.


</doc>
<doc id="66184" url="https://af.wikipedia.org/wiki?curid=66184" title="Curriebeker 2001">
Curriebeker 2001

Die 2001 ABSA Curriebeker is in 2001 tussen provinsiale spanne in Suid-Afrika beklink. Die Westelike Provinsie wen die beker nadat hulle die Sharks met 29–24 in die eindstryd op Nuweland verslaan.


</doc>
<doc id="66186" url="https://af.wikipedia.org/wiki?curid=66186" title="Kampanië">
Kampanië

Kampanië (Italiaans: Campania) is 'n streek in Suid-Italië. Kampanië grens in die noordweste aan Latium ("Lazio"), in die noorde aan Molise, in die noordooste aan Apulië, in die ooste aan Basilicata en in die weste aan die Tirreense See. Die streek beslaan 13 595 km² en het ongeveer 6 miljoen inwoners in 2004 gehad. Kampanië se hoofstad en grootste stedelike nedersetting is Napels ("Napoli" in Italiaans).

Die naam van die streek is regstreeks van Latyns afgelei, die Romeine het die streek Campania felix genoem, wat "gelukkige land(skap)" beteken. Die gebied was in die antieke tydperk die gewildste vakansiebestemming vir Romeine wat vanaf 95 n.C. deur die grootpad Via Domitiana met die hoofstad Rome verbind is. Talle villa's het in die gebied ontstaan, veral in die strandoord en warmbad Baiae, 'n stadsbuurt van Cumae, wat vanaf die 1ste eeu v.C. tot die sentrum van antieke Italië se toerismebedryf ontwikkel het (sien die artikel oor toerisme).

Die streek word in vyf provinsies opgedeel:


</doc>
<doc id="66187" url="https://af.wikipedia.org/wiki?curid=66187" title="Golf van Napels">
Golf van Napels

Die Golf van Napels (Italiaans: "Golfo di Napoli", Napolitaans: "Gurfo 'e Napule") is 'n baai aan die weskus van Suid-Italië in die Italiaanse streek Kampanië.

Aan die Golf van Napels lê (kloksgewys van noordwes na suidoos) die ruïnes van die ou Romeinse stad Baiae, die stad Pozzuoli met die Campi Flegrei, die stad Napels, die vulkaan Vesuvius met die opgrawings van die Romeinse stede Pompeji en Herculaneum en uiteindelik die stede Torre del Greco en Castellammare di Stabia. Aan die suidoostekant word die Golf van Napels deur die skiereiland van Sorrento begrens.

Die Golf van Napels word min of meer 'verleng' deur drie eilande: Capri in die suide en Ischia en Procida in die noorde. Verdere eilande is Vivara ten suidweste van Procida en Nisida (by Pozzuoli). In die middel van die Golf van Napels is daar egter geen eilande nie. Een moontlike verklaring hiervoor is dat die hele Golf van Napels die krater (caldera) van 'n supervulkaan kan wees.


</doc>
<doc id="66188" url="https://af.wikipedia.org/wiki?curid=66188" title="Stromboli">
Stromboli

Stromboli is 'n klein vulkaaneiland in die Tirreense See. Die eiland het 'n oppervlakte van 12,6 vierkante kilometer en is 918 meter hoog. Een van die drie aktiewe vulkane van Italië kan hier gevind word.

Vanaf die seebodem gemeet is die eiland eintlik 'n drieduisend meter hoë vulkaan, waarvan ongeveer een derde bo die water uitsteek. Die eiland word deur ongeveer 450 mense bewoon (2002).

In 2002 is 'n Duitse toeris hier oorlede nadat hy deur 'n blok gestolde lawa uit die vulkaan getref is. Die uitbarstings is egter meestal klein en nie gevaarlik nie.


</doc>
<doc id="66192" url="https://af.wikipedia.org/wiki?curid=66192" title="SAW">
SAW

SAW kan na een van die volgende verwys:



</doc>
<doc id="66193" url="https://af.wikipedia.org/wiki?curid=66193" title="Umkhonto we Sizwe">
Umkhonto we Sizwe

uMkhonto we Sizwe (afgekort: MK; Xhosa: [uˈmkʰonto we ˈsizwe], letterlik: "Spies van die Nasie") was die bewapende militêre vleuel van die African National Congress en die Suid-Afrikaanse Kommunistiese Party. Die ANC en die SAKP het MK gebruik om teen die apartheidsregime van Suid-Afrika te veg. MK is in 1960 gestig met Nelson Mandela as een van die stigterslede.

Aanvanklik beperk MK sy aksies tot sabotasie, maar verander in 1961 sy taktiek na guerrilla-aanvalle in stedelike gebiede, insluitend die plant van bomme en gewapende optredes. MK word daarna deur beide die Suid-Afrikaanse regering en die Verenigde State van Amerika as 'n terroriste-organisasie geklassifiseer en verbied.

MK het 30 jaar bestaan, tot die afskaffing van die apartheidsregime. Dit is nie bekend hoeveel mense deur aksies van MK om die lewe gebring of gewond is nie. Op 1 Augustus 1990 staak MK sy aktiwiteite en word in 1994 in die Suid-Afrikaanse Nasionale Weermag opgeneem.




</doc>
<doc id="66194" url="https://af.wikipedia.org/wiki?curid=66194" title="Azanian People's Liberation Army">
Azanian People's Liberation Army

APLA (afkorting vir die "Azanian People's Liberation Army", Afrikaans: "Bevrydingsmag van die Azaniese Volk") was die gewapende militêre vleuel van die PAC. Die PAC het APLA gebruik om teen die apartheidsregime van Suid-Afrika te veg.

APLA is in 1994 by die Suid-Afrikaanse Nasionale Weermag ingelyf. Dit is nie bekend hoeveel mense deur hulle aksies om die lewe gebring of gewond is nie.


</doc>
<doc id="66198" url="https://af.wikipedia.org/wiki?curid=66198" title="Sabotasie">
Sabotasie

Sabotasie is 'n doelbewuste aksie om die posisie van 'n vyand te verswak. Sabotasie poog om die bestaande orde skade te berokken deur die verwoesting of vernietiging van infrastruktuur.

In teenstelling tot terrorisme word sabotasie slegs gebruik om materiële skade aan te rig sonder onskuldige slagoffers, maar dit word nie uitgesluit as die vernietiging van die doel kardinaal belangrik is nie.

Tydens oorlog word die woord veral gebruik om aktiwiteite van 'n individu of groep te beskryf wat nie met die gewapende magte geassosieer word nie, maar wat tot die beskadig of vernietiging van 'n noodsaaklike vyandelike fasiliteit of die dood of beseer van persone lei. Gewoonlik word noodsaaklike geriewe, soos fabrieke, studamme, publieke dienste of store as teiken vir sabotasie gesien, maar invloedryke persone in die vyand se bevelstruktuur kan ook geteiken word.



</doc>
<doc id="66200" url="https://af.wikipedia.org/wiki?curid=66200" title="Taylor Lautner">
Taylor Lautner

Taylor Lautner (gebore te Grand Rapids, Michigan, op 11 Februarie 1992) is 'n Amerikaanse akteur. Hy is veral bekend vir sy vertolking van Jakob Swart in die "Twilight Saga"-reeks. Voor dit het hy onder andere in familiefilms soos "The Adventures of Sharkboy and Lavagirl" en "Cheaper by the Dozen 2" gespeel.


</doc>
<doc id="66203" url="https://af.wikipedia.org/wiki?curid=66203" title="Shosholoza Meyl">
Shosholoza Meyl

Shosholoza Meyl is 'n afdeling van PRASA ("Passenger Rail Agency of South Africa") wat langafstand (tussenstedelike) passasiersdienste aanbied. Hulle bedryf verskeie treine dwarsoor Suid-Afrika, en vervoer nagenoeg 4 miljoen passasiers per jaar. Voor 2009 het Shosholoza Meyl deel uitgemaak van Spoornet, maar dit is ná die stigting van PRASA aan hulle oorgedra.

Die eerste deel van die naam, "Shosholoza" is 'n Zoeloewoord wat beteken "om vorentoe te beur". Dit is ook die naam van 'n gewilde Suid-Afrikaanse volksliedjie. "Meyl" is afgelei van "mayili" wat in die volksmond "langafstandtrein" beteken.

In Augustus 2010 het Shosholoza Meyl hulle dienste opgeskort, na bewering as gevolg van kontrakprobleme (tussen Transnet en Prasa) of onbetroubare treine. Van die dienste is weer in November 2010 hervat.

Shosholoza Meyl bedien die volgende roetes:

Shosholoza Meyl treine loop op die Kaapspoor (spoorwydte van 1067 mm) hoofstroomspoorlyn van Transnet. Die treine word deur lokomotiewe getrek. Die meeste roetes is vol-geëlektrifiseerde 3 kV GS en 25 kV WS-stelsels, met gewoonlik op die 3 kV-stelsel en op die 25 kV-stelsel. Diesel word vir die Johannesburg - Port Elizabeth treine tussen Bloemfontein en Noupoort gebruik, en op die Durban - Kaapstad treine tussen Bloemfontein en Kimberley. Voor 2002 was die Pretoria - Kaapstadtreine ook deur diesellokomotiewe tussen Kimberley en De Aar getrek.

Die treine word saamgestel uit drie soorte waens:

Sedert 1 Julie 2006 het Shosholoza Meyl sy "Sleepers" en "Sitters" as afsonderlike treine bedryf. Vanaf 1 November 2006 is slaapwaens weer ingestel op uitgesoekte Ekonomietreine, al was hierdie besluit egter kort daarna omgekeer. Deesdae het die ekonomietreine weer net "Sitter" waens.



</doc>
<doc id="66204" url="https://af.wikipedia.org/wiki?curid=66204" title="Tecnológico de Antioquia">
Tecnológico de Antioquia

Tecnológico de Antioquia - Institución Universitaria (TdeA), ook bekend as Tecnológico de Antioquia, is 'n instelling van hoër onderwys in Colombia, geleë in die departement van Antioquia, wat tegniese, tegnologiese, professionele en gevorderde opleiding bied. Hulle hoofkantoor is in die stad Medellín geleë. Tech word tans beskou as een van die beste kolleges van Colombia.



</doc>
<doc id="66205" url="https://af.wikipedia.org/wiki?curid=66205" title="PRASA">
PRASA

PRASA (afkorting vir "Passenger Rail Agency of South Africa") is 'n staatsbeheerde onderneming wat vir meeste van die spoorvervoer in Suid-Afrika verantwoordelik is. Dit bestaan ​​uit vier takke:



</doc>
<doc id="66208" url="https://af.wikipedia.org/wiki?curid=66208" title="Club Deportivo Lugo">
Club Deportivo Lugo

Club Deportivo Lugo is 'n sokkerklub in die Spaanse liga geleë in Lugo (Galicië). Dit is gestig in 1953 deur die samesmelting van "Ximnástica Lucense" en "Club Deportivo Polvorín". Die Lugo's speel hul tuiswedstryde op Anxo Carro Stadion wat in 1974 geopen is.


</doc>
<doc id="66209" url="https://af.wikipedia.org/wiki?curid=66209" title="North Head-vuurtoring, Saldanhabaai">
North Head-vuurtoring, Saldanhabaai

Die North Head-vuurtoring in Saldanhabaai is 'n 21 meter (70 voet) hoë ronde betontoring met 'n fokale vlak van 34 m (112 voet). Dit is geverf met swart en wit spriaalbande en lewer drie wit flitse elke 20 sekondes. Die vuurtoring staan op die noordelike oewer, by die ingang van Saldanhabaai-hawe. Dit is een van twee vuurtorings by die ingang van die hawe. Die ander toring is die South Head-vuurtoring aan die suidelike kant van die hawe-ingang. Die reguit lyn tussen die twee vuurtorings is die amptelike aankomslyn vir skepe wat die hawe binnegaan.

Die eerste vuurtoring by North Head, Saldanhabaai, wat in 1939 opgerig is, was 'n gaslantern met 'n mishoring wat op 'n vierkantige betonpilaar gemonteer was. Dit was voldoende om klein vissersbote in en uit Saldanhabaai-hawe te begelei, maar namate groter skepe die hawe begin gebruik het vir die uitvoer van ystererts, was dit nodig om die vuurtoring op te gradeer.

In 1969 is die vuurtoring opgegradeer na 'n 21 meter hoë tralietoring met 'n elektriese lig. Die tralietoring is in 2005 vervang met die huidige betontoring.



</doc>
<doc id="66210" url="https://af.wikipedia.org/wiki?curid=66210" title="South Head-vuurtoring, Saldanhabaai">
South Head-vuurtoring, Saldanhabaai

Die South Head-vuurtoring in Saldanhabaai is 'n 22 meter (75 voet) hoë, ronde betontoring met 'n fokale vlak van 35 meter (115 voet). Die boonste helfte is 'n diep geel en die onderste helfte wit.

Die toring lewer vier wit flitse elke 30 sekondes. Dit staan op die suidelike oewer, by die ingang van Saldanhabaai-hawe. Dit is een van twee vuurtorings by die hawe-ingang. Die ander een is die North Head-vuurtoring aan die noordekant van die ingang. Die reguit lyn tussen die twee vuurtorings is die amptelike aankomslyn vir skepe wat die hawe binnegaan.

Die voorganger van die huidige betontoring was 'n 21 m hoë tralietoring wat in Desember 1969 in gebruik geneem is.
Die huidige betontoring is op 7 Desember 2000 in gebruik geneem.



</doc>
<doc id="66211" url="https://af.wikipedia.org/wiki?curid=66211" title="Jinja">
Jinja

Jinja is 'n dorp in die ooste van Uganda, ongeveer 90 kilometer noordoos van die hoofstad Kampala. Dit lê op die oostelike oewer van die Victoriameer. Jinja is die hoofstad van die gelyknamige distrik Jinja en dit is ook die hoofstad van die Busoga-koninkryk.

Die streek is bekend vir sy vrugbare grond en oorvloedige reënval. Boerdery is dan ook die grootste industrie, maar metaalverwerking, leer- en papierfabrieke word ook hier aangetref. Omdat die dorp ook 'n hawe aan die Victoriameer het, verskaf die visindustrie ook heelwat werksgeleenthede.

Jinja het ongeveer 110 000 inwoners en die gemiddelde jaarlikse inkomste per persoon in ongeveer 70 euro. Die vernaamste tale wat hier gepraat word is Lusoga en Luganda.

Die Nylrivier ontspring net buite Jinja.


</doc>
<doc id="66215" url="https://af.wikipedia.org/wiki?curid=66215" title="Breekwater-vuurtoring, Kaapstadse Hawe">
Breekwater-vuurtoring, Kaapstadse Hawe

Die Breekwater-vuurtoring by die Kaapstadse Hawe is 'n 10 meter (33 voet) hoë vierkantige tralietoring met 'n fokale vlak van 13 meter (43 voet). Die toring was eers groen met 'n wit lanterndak, maar nou is die hele toring groen geverf. Die toring is geleë aan die punt van die breekwater, teen die noordwestekant van die hawe, en verskaf 'n groen flits elke 10 sekondes.

Die vuurtoring vervang 'n lamppaallig wat in 1916 geïnstalleer is.



</doc>
<doc id="66216" url="https://af.wikipedia.org/wiki?curid=66216" title="Pretoria Boys High School">
Pretoria Boys High School

Pretoria Boys High School, ook bekend as Boys High of PBHS, is 'n openbare Engels-medium skool vir seuns in Brooklyn, Pretoria in die Gautengprovinsie van Suid-Afrika.

Die skool se kenmerkende rooi baksteengeboue is as 'n nasionale monument verklaar. Die geboue is in die neoklassieke styl gebou en dateer uit 1909. Die hoofgebou van die skool, geleë op Waterkloofkop, sit in die verte reg teenoor die Uniegebou op Meintjieskop.

Die skool het tans sowat 1500 leerders, insluitende 300 koshuisgangers. Daar is drie koshuise op die skoolterrein: "Rissik House" en "Salomo House" is in 1909 saam met die oorspronklike skoolkompleks voltooi, terwyl "School House" eers 'n paar jaar later gebou is.

Sportgeriewe sluit in rugby-, krieket- en hokkievelde, 'n gimnasium, twee swembaddens (een vir waterpolo), Olimpiese standaard atletiekgronde, verskeie tennis- en muurbalbane, 'n paar basketbalbane, 'n AstroTurf-baan, en 'n muur vir rotsklim. Die skoolterrein sluit ook 'n tweede kampus (Pollock kampus) in met 'n aangeplante dennebos, 'n skietbaan wat nou vir boogskiet gebruik word, 'n amfiteater en 'n kunsmatige meer (Loch Armstrong). Die gronde vorm 'n beskermde voëlreservaat en is die tuiste van verskeie voëlspesies.

Die skool het 'n goed gevestigde musikale tradisie en beskik oor 'n formele simfonie-orkes, jazz-ensemble, Dixie-orkes, koor, pyporkes en folkgroep.



</doc>
<doc id="66217" url="https://af.wikipedia.org/wiki?curid=66217" title="Muurbal">
Muurbal

Muurbal is 'n raketsport wat deur twee deelnemers in 'n geslote ruimte gespeel word. Tydens die spel word 'n klein rubberballetjie met 'n raket teen die voorste muur geslaan. Die doel is om die teenstander te klop deur die bal te slaan en twee keer te laat bons voordat die opponent daarby kan uitkom, of om die opponent te dwing om die bal buite spel te slaan. 

Muurbal is 'n binnenshuise spel wat 2 spelers met 'n klein rubberbal en rakette speel. Die doel is om die bal op so 'n wyse teen die mure van ŉ vertrek te slaan dat die teenstander dit of nie kan bereik voordat dit 2 keer op die vloer gewip het nie, of dat hy 'n mislukte hou slaan. Net die afslaner kan punte aanteken, en as hy 'n fout maak, verloor hy die reg om die bal af te slaan en sy teenstander (wat dan die afslaner is), kry dan die geleentheid om punte in te samel. 

'n Wedstryd word gewoonlik oor 5 stelle beslis, en die speler wat eerste 9 punte behaal, wen 'n stel. Muurbal het sy oorsprong in Engeland, maar Suid-Afrika was een van die eerste lande waar die sportsoort op 'n georganiseerde grondslag beoefen is.

Muurbal het in omstreeks 1820 by die Engelse skool Harrow ontstaan uit 'n soortgelyke spel, "rackets ", wat destyds in Engeland gewild was. Rackets is ook op 'n ommuurde baan gespeel, maar met 'n harde bal. Harrow se koshuisgeboue het ingeslote binneruimtes gevorm en die seuns wat die spel gespeel het, het daar geoefen, maar met 'n sagte bal. 

Die spel met die sagte bal het so gewild geword dat daar in omstreeks 1866 spesiale bane daarvoor gebou is. Hoewel daar destyds in Engeland volgens vasgestelde reëls gespeel is, is muurbal daar nie op ŉ georganiseerde grondslag beoefen nie en is die eerste muurbalvereniging in 1907 in die VSA gestig. Amerikaanse muurbal word egter volgens ander reëls gespeel as die spel in Suid-Afrika. 

Britse offisiere het muurbal na die Anglo-Boereoorlog in Suid-Afrika bekend gestel en die eerste openbare baan is reeds in 1906 in Johannesburg gebou. In 1910 het die eerste nasionale kampioenskapsbyeenkoms daar plaasgevind. Suid-Afrika was ook 'n stigterslid van die Internasionale Muurbalvereniging in 1967 en het aanvanklik aan die wêreldkampioenskappe deelgeneem. 

In 1971 het die Springbokspan hom aan die kampioenskapsbyeenkoms onttrek nadat Indië en Pakistan gedreig het om die byeenkoms om politieke redes te boikot. Oorsese spelers ding gereeld op individuele grondslag teen Suid-Afrikaners mee en die spel is in Suid-Afrika ook baie gewild as ontspanningsport. 

Muurbal word gespeel in ŉ vertrek met wit mure wat 9,75 m lank, 6,4 m breed en 4,57 m hoog is. Die bal mag teen al 4 mure geslaan word binne 'n gebied wat met rooi lyne afgebaken is. Die vloer is van hardehoutplank. Die agterste 4,26 m van die baanoppervlak word deur ŉ afslaanstreep en 'n loodregte lyn in 2 gedeel. 

Binne elk van hierdie "kwarte" is 'n afslaanhok afgemerk. Spelers is gewoonlik in wit geklee en gebruik 'n snaarraket en 'n klein, ronde rubberbal. Muurbal is 'n wedstryd tussen 2 spelers. Die spel begin met ŉ afslaanhou deur die speler wat die loot gewen het. Die hou moet om die beurt vanuit die regter- en die linkerafslaanhok geslaan word en die bal moet bokant die rooi afslaanstreep die muur direk tref, sodat dit daarna in die agterste kwart van die teenstander se deel van die baan grondvat. 

Daarna voer die spelers om die beurt houe uit. Die bal kan verskeie kere teen verskillende mure spring maar mag die vloer net een keer raak voordat die ontvanger dit terugslaan. ŉ Speler wat die bal teen enige muur bokant die grensstreep slaan of teen die voorste muur onderkant die speelgebied (teen die foutplaat), staan 'n punt of die afslaan af. Net die speler wat afslaan, kan punte aanteken. As die afslaner 'n fout begaan, verloor hy die reg om die volgende bal af te slaan. 'n Wedstryd word oor 5 stelle beslis. 

Die speler wat eerste 9 punte het, wen die stel. Wanneer die telling 8- 8 is, kan die afslaner kies of die volgende punt die stel moet beslis en of die stel eers eindig wanneer een speler 'n voorsprong van 2 punte het.

Die bal word van rubber gemaak. Dit is hol binne en bons hoër as dit eers warm is. Balle word met verskillende kleure kolletjies gemerk. Balle met geel kolletjies is stadig. Balle met groen of wit is gemiddeld vinnig. Balle met rooi kolletjies is baie vinnig.

Die raket is soortgelyk aan 'n tennisraket, maar is ligter en kleiner. Die spesifikasies het oor die jare verander, en rakette is besig om groter te raak.




</doc>
<doc id="66219" url="https://af.wikipedia.org/wiki?curid=66219" title="Driehoek (sterrebeeld)">
Driehoek (sterrebeeld)

Die Driehoek (Latyn: "Triangulum") is ’n sterrebeeld in die noordelike hemelruim en moenie verwar word met die Suidelike Driehoek nie. Die naam kom van die drie helderste sterre, met ’n helderheid van 3 of 4 mag, wat ’n nou driehoek vorm. Dit is een van die 48 konstellasies wat deur die 2de-eeuse sterrekundige Ptolemeus beskryf is en is steeds een van die 88 moderne sterrebeelde.

Die Driehoek het geen sterre wat ’n helderheid van 1 mag het nie. Sy helderste ster is die wit reusester Beta Trianguli (β Tri) van 3 mag. Die tweede helderste is die geel-wit subreus Alpha Trianguli (α Tri, ook bekend as Caput Trianguli) van 3,41 mag. Die derde ster, 6 Trianguli, is ’n dubbelster met ’n merkbare kleurkontras wat deur ’n medium-groot teleskoop in ’n sterk geel en dowwe blou ster geskei word. Albei dié sterre is self ook dubbelsterre.

Die Driehoek-sterrestelsel, ook bekend as Messier 33, wat in die 1600's deur Giovanni Battista Hodierna ontdek is, is sowat 2,3 miljoen ligjare van die Aarde af. Teen ’n helderheid van 5,8 mag kan dit op ’n baie donker nag met die blote oog gesien word. Dit het ’n deursnee van 46 000 ligjare en is dus kleiner as die Melkweg. Die sterrebeeld bevat ook verskeie ander, dowwer sterrestelsels.





</doc>
<doc id="66220" url="https://af.wikipedia.org/wiki?curid=66220" title="Mad Buddies">
Mad Buddies

Mad Buddies is 'n Engelse rolprent wat in 2012 vrygestel is. Die regisseur was Gray Hofmeyr. Die skryfwerk is gesamentlik deur Gray Hofmeyr en Leon Schuster behartig. Die hoofrolspelers is Leon Schuster, Kenneth Nkosi, Tanit Phoenix en Alfred Ntombela. Die verspreidingsregte is deur The Walt Disney Company oorgekoop, nietemin word die film nie onder hulle handelsmerk versprei nie.

Die rolprent is 'n komedie. Die ouderdomsperk is 10 jaar (geweld).


Boetie (Schuster) en Beast (Nkosi) is aartsvyande wat gedwing word om 'n reis saam te onderneem as deel van 'n realiteit-TV-reeks. Hulle stamp gedurig koppe totdat hulle besef dat hulle ingeloop is en kragte saamsnoer om wraak te neem.



</doc>
<doc id="66221" url="https://af.wikipedia.org/wiki?curid=66221" title="Suidelike Driehoek">
Suidelike Driehoek

Die Suidelike Driehoek (Latyn: "Triangulum Australe") is ’n klein sterrebeeld in die suidelike hemelruim. Net soos die Driehoek in die noordelike hemelruim kom sy naam van die drie helderste sterre wat ’n driehoek vorm. Dit is in die 16de eeu geskep.

Die drie helderste sterre is Alpha, Beta en Gamma Trianguli Australis. Eersgenoemde is ’n helder reusester van 1,91 mag wat 391 ligjare van die Aarde af is. Beta Trianguli Australis is ’n dubbelster met ’n helderheid van 2,85 mag. Die derde lid van die driehoek het ’n helderheid van 2,87 mag. Buite die driehoek, naby Beta, lê die vierde helderste ster van die sterrebeeld, Delta Trianguli Australis, met ’n helderheid van 3,8 mag.

Die Suidelike Driehoek lê in die Melkweg en bevat dus baie sterre, maar nie ander beduidende voorwerpe nie. Daar is ’n oop sterreswerm, ’n paar planetêre newels en ’n paar dowwe sterrestelsels. Die oop swerm, NGC 6025, het sowat 30 sterre met ’n helderheid van tussen 7 en 9 mag. Dit is sowat 2 500 ligjare van die Aarde af en sowat 11 ligjare in deursnee. NGC 5979 is ’n planetêre newel van 12,3 mag en Henize 2-138 ’n kleiner newel van 11 mag. NGC 5938 is ’n verafgeleë spiraalvormige sterrestelsel wat sowat 300 miljoen ligjare van die Aarde af is.





</doc>
<doc id="66224" url="https://af.wikipedia.org/wiki?curid=66224" title="Springbokafrigters">
Springbokafrigters

Die artikel lys die Springbokafrigters wat die Springbokke afgerig het. Die afrigters sedert die All Blacks toer van 1949 na Suid-Afrika is as volg:

1 Wêreldbekerwenners.



</doc>
<doc id="66225" url="https://af.wikipedia.org/wiki?curid=66225" title="Geelrivier">
Geelrivier

Die Geelrivier (Chinees: 黄河 / 黃河 "Huáng Hé" ) is naas die Nyl, Amasone en Yangtze die wêreld se vierde langste rivier. Die rivier, met 'n lengte van 5 464 km, is naas die Yangtze die tweede langste rivier in die Volksrepubliek China en in Asië. Die naam van die Geelrivier is afgelei van die geel sediment, wat die rivier uit die Gobi-woestyn meevoer.

Die Geelrivier ontspring in die Hoogland van Tibet, halfpad tussen Lhasa en Xining, sowat 450 km oos van die Yangtze se oorsprong. Vanaf hier vloei die rivier in oostelike rigting met 'n sigsagroete en word in Tibettaans "Ma-chu" (རྨ་ཆུ, letterlik "rivier van die pou") genoem. Aansluitend vloei die Geelrivier in noordelike rigting, waar dit Binne-Mongolië se grens bereik. Hier maak die rivier 'n groot boog om die Ordos-plato en vloei verder in suidelike rigting tot in die Sanmenxia-dam. Hier mond die Wei He naby die ou keiserstad Xi'an in die Geelrivier uit. Noord van die Funiushan-gebergte draai die Geelrivier in 'n oostelike rigting deur die Xiaolangdi-dam, asook die provinsies Shanxi en Shaanxi, en verlaat daarna die kloofryke bergland. Sowat 45 km oos van Kaifeng vloei die rivier in 'n noordoostelike rigting deur sy afsettingsgevormde vlaktes. Meer as 500 km na Kaifeng mond die Geelrivier tussen Tianjin en die Shandong-skiereiland in die Golf van Bohai, 'n deel van die Geelsee, uit.

Die Geelrivier word deur die Keiserkanaal met die Yangtze verbind. Die grootste stede aan die rivier is Lanzhou, Wuhai, Baotou, Kaifeng en Jinan. 


</doc>
<doc id="66226" url="https://af.wikipedia.org/wiki?curid=66226" title="Gray Hofmeyr">
Gray Hofmeyr

Gray Hofmeyr is 'n Suid-Afrikaamse film- en televisieregisseur. Hy het al verskeie toekennings vir sy werk ontvang. Meer as twintig akteurs en aktrises het al toekennings onder sy leiding ontvang. Hy is 'n agterkleinseun van ds. Jan Hendrik Hofmeyr, 40 jaar lank leraar van die NG gemeente Somerset-Oos en 'n kleinseun van Willie Hofmeyr, jare lange hoof van Boys' High in Pretoria.



</doc>
<doc id="66227" url="https://af.wikipedia.org/wiki?curid=66227" title="Tanit Phoenix">
Tanit Phoenix

Tanit Phoenix (gebore 24 September 1980) is 'n Suid-Afrikaanse model en aktrise.



</doc>
<doc id="66228" url="https://af.wikipedia.org/wiki?curid=66228" title="Kenneth Nkosi">
Kenneth Nkosi

Kenneth Nkosi is 'n Suid-Afrikaanse akteur.



</doc>
<doc id="66229" url="https://af.wikipedia.org/wiki?curid=66229" title="Dolf Bekker">
Dolf Bekker

Rudolph Philippus Bekker (15 Desember, 1926, Dordrecht - 17 Junie, 2012, Pretoria) is 'n Springbokrugbyspeler wat Suid-Afrika in twee toetse verteenwoordig het. Bekker se broers en hul suster het Suid-Afrika almal op die sportveld verteenwoordig; Jaap en Martiens Bekker het soos Dolf vir die Springbokke uitgedraf.

Op sy beurt het Daan Bekker as bokser by die Olimpiese Spele in 1956 in Melbourne ’n bronsmedalje in die swaargewig-afdeling gewen en dit in 1960 in Rome met ’n silwermedalje opgevolg. Hul suster, Corrie Lategan, het Suid-Afrika op die atletiekbaan in diskusgooi en gewigstoot verteenwoordig.



</doc>
<doc id="66230" url="https://af.wikipedia.org/wiki?curid=66230" title="Woord">
Woord

'n Woord is die kleinste selfstandig gebruikte taalelement wat in die spreektaal opgebou is uit klanke en in die skryftaal uit letters.

Verskeie definisies van 'n woord is al geformuleer. Byvoorbeeld; dat dit die deel is tussen die morfeem en 'n sintaktiese frase. Of dat dit die kleinste betekenisvolle linguistiese eenheid is wat selfstandig gebruik kan word. Daar is eger al jare nie sekerheid oor die definisie van 'n woord nie. Bazell skryf in 1958 dat daar geen ander item is waaroor daar minder ooreenstemming is nie. Dié mening word ook deur Van Huyssteen bevestig. Dit blyk dat 'n universele definisie van 'n woord dus tans nie moontlik is nie.

Daar kan egter gepoog word om 'n riglyn daar te stel om 'n definisie van 'n woord te formuleer.
Twee begrippe moet eers verstaan word voordat daar na 'n definisie gekyk word. Die begrippe is; semantiese en fonologiese strukture. Semantiese strukture (woorde) het 'n taalkundige doel, spesifiek om die betekenis oor te dra. 'n Fonologiese struktuur is klanke, maar kan ook gebare of die geskrewe (ortografiese) vorm verteenwoordig. Die funksie van die fonologiese struktuur is om simbolies sigbaar of hoorbaar te wees.

Om die begrip woord beter te beskryf, word sekere "kriteria vir woordstatus" geïdentifiseer. Die kriteria kan nie as absolute terme beskou word nie, maar hoort eerder gesien word as maatstawwe wat deel vorm van die poging om 'n woord te definieer.
Hierdie voorgestelde kriteria vir die bepaling van 'n woord se status is:

Met bogenoemde kriteria kan 'n "riglyn" van wat 'n prototipiese woord is, geformuleer word. Die riglyn is: 
" 'n Woord is 'n (relatief) stabiele, promiskue fonologiese struktuur wat integriteit het en wat met 'n (relatief) stabiele semantiese struktuur geassosieer word. 'n Woord is ook semanties en fonologies onafhanklik. "

'n Woord bestaan uit 'n morfeem en soms affikse. Die vorm van 'n woord kan verander word wanneer daar wisselvorme gevorm word deur affikse of morfeme by die woord te voeg. Sodoende word daar verkleinwoorde, meervoude, geslagte,trappe van vergelyking en om tydsverandering aan te dui. Die woord se betekenis bly dus min of meer dieselfde, dis net 'n ander vorm van die spesifiek woord.

Die funksie van 'n woord is heeltemal iets anders. Die funksie van 'n woord is die spesifieke funksie wat die woord binne 'n sin vervul. Dit word dan ook aangedui deur die tipe woordsoort wat díe woord is. Woorde se funksie hang dus af of die woord 'n selfstandige naamwoord, 'n byvoeglike naamwoord, 'n werkwoord, 'n bywoord, 'n voornaamwoord, 'n lidwoord, 'n voorsetsel,'n voegwoord of 'n tussenwerpsel is. Al die bogenoemde woordsoorte het verskillende funksies in 'n sin.

Voorbeelde van vorme:

Verkleining: pad – paadjie

Geslagte: seekoeikoei – seekoeibul

Meervoud: pad – paaie

Trappe van vergelyking: Baie – meer – meeste

Intensiewe vorm: koud – yskoud

Voorbeelde van funksies:

Selfstandige naamwoord: Is 'n onafhanklike woord soos bv. Pieter, Johannesburg, liefde

Byvoeglike naamwoord: Beskryf die s.nw. beter bv. die "swart" kat, die "ronde" bal

Werkwoord: Dui 'n handeling aan bv. skop, slaan, praat

Bywoord: Beskryf die handeling beter bv. "hard" skop, "mis" slaan, "baie" praat

Voornaamwoord: Kan gebruik word in die plek van 'n s.nw. bv. hy, hulle, ons, wie?

Lidwoord: Word saam met 'n s.nw. gebruik bv. "Die" bal, " 'n" Hond

Voorsetsel: Dui die verband van iets ten opsigte van iets anders aan bv. onder, op, deur

Voegwoord: Is woorde wat gebruik word om sinne saam te voeg bv. maar, omdat, sodat

Tussenwerpsel: Dit is 'n uitroep wat 'n sekere gevoel uitdruk bv. Sjoe! Ai! Eina!




</doc>
<doc id="66231" url="https://af.wikipedia.org/wiki?curid=66231" title="Palindroom">
Palindroom

'n Palindroom (vanuit Grieks: "πάλιν", "opnuut" en "δρόμος", "(deur)loop"), ook 'n keerwoord genoem, is 'n simmetriese volgorde van letters of syfers in 'n woord of 'n getal. Die palindroom bly dieselfde ongeag of dit van links na regs of van regs na links gelees word. Leestekens word nie in ag geneem nie.

Voorbeelde van palindroom-woorde:

Palindroom-sinne is dikwels absurd, maar af en toe maak hulle op 'n manier wel verrassend sin, soos die bekende Engelse "Able was I ere I saw Elba", wat aan Napoleon toegedig word.
Die volgende voorbeelde van Afrikaanse palindroom-sinne klink bra kru as 'n mens hulle daarmee vergelyk, maar kan dalk tog iemand inspireer om iets pittigers te skep:

Voorbeelde van palindroom-getalle:

Voorbeelde van palindroom-datums en -tye




</doc>
<doc id="66233" url="https://af.wikipedia.org/wiki?curid=66233" title="Martiens Bekker">
Martiens Bekker

Marthinus Johannes Bekker (3 Mei 1930, Dordrecht - 10 November 1971, Ermelo) was ’n Springbokrugbyspeler wat Suid-Afrika in een toets verteenwoordig het. Bekker se broers en hul suster het Suid-Afrika almal op die sportveld verteenwoordig; Jaap en Dolf Bekker het, soos Martiens, vir die Springbokke uitgedraf.

Op sy beurt het Daan Bekker as bokser by die Olimpiese Spele van 1956 in Melbourne ’n bronsmedalje in die swaargewig-afdeling gewen en dit in 1960 in Rome met ’n silwermedalje opgevolg. Hul suster, Corrie Lategan, het Suid-Afrika op die atletiekbaan in diskusgooi en gewigstoot verteenwoordig.



</doc>
<doc id="66234" url="https://af.wikipedia.org/wiki?curid=66234" title="Anagram">
Anagram

'n Anagram of letterkeer is 'n woord of sin, gevorm uit die letters van 'n ander woord of 'n ander sin, maar in 'n ander volgorde. Die opmaak van anagramme is 'n gewilde woordspeletjie. Anagramme word ook dikwels as 'n pseudoniem gebruik.

Gegewe 'n woord soos "TEGNIKUS" is die volgende anagramme moontlik:



</doc>
<doc id="66235" url="https://af.wikipedia.org/wiki?curid=66235" title="Jaap Bekker">
Jaap Bekker

Hendrik (Jaap) Petrus Jordaan Bekker (11 Februarie 1925, Dordrecht – 6 Augustus 1999, Pretoria) was 'n Springbokrugbyspeler wat Suid-Afrika in vyftien toetse verteenwoordig het. Hy het sy eerste toets op 5 Januarie 1952 teen Engeland gespeel. Sy laaste toets was op 1 September 1956 teen die All Blacks.

In 1956 het Bekker en sy spanmaat Chris Koch die All Blacks in die eerste twee toetse flenters geskrum. Die Nieu-Seelandse bokskampioen Kevin Skinner is vir die derde toets ingeroep. Hy het ongestraf van die een kant van die skrum na die ander kant gewissel. Ná 'n uiters vuil wedstryd het dit gelyk of Bekker uit 'n bokskryt klim. Die Nieu-Seelandse pers dié optrede goedgepraat onder die verskoning dat die Springbokvoorry op hul plek gesit is.

Bekker se broers en hul suster het Suid-Afrika almal op die sportveld verteenwoordig; Dolf en Martiens Bekker het soos Jaap vir die Springbokke uitgedraf. Op sy beurt het Daan Bekker as bokser by die Olimpiese Spele in 1956 in Melbourne ’n bronsmedalje in die swaargewig-afdeling gewen en dit in 1960 in Rome met ’n silwermedalje opgevolg. Hul suster, Corrie Lategan, het Suid-Afrika op die atletiekbaan in diskusgooi en gewigstoot verteenwoordig.


</doc>
<doc id="66236" url="https://af.wikipedia.org/wiki?curid=66236" title="Homograaf">
Homograaf

Twee woorde in dieselfde taal is 'n homograaf of ortografiese homoniem van mekaar as hulle op dieselfde manier geskryf word, maar totaal verskillende betekenisse, klankvorme en dikwels oorsprong het.

Sekere homograwe se betekenisse (of funksie) kan onderskei word deur die klemtoon op 'n sekere lettergreep of klankgreep. Die woorde word egter steeds dieselfde gespel. Sulke homograwe staan bekend as 'n "klemtoonhomograwe" of "klemtoonhomogramme". Enkele voorbeelde:





</doc>
<doc id="66239" url="https://af.wikipedia.org/wiki?curid=66239" title="Skotse Nasionale Party">
Skotse Nasionale Party

Die Skotse Nasionale Party (SNP; Engels: Scottish National Party; Skots-Gaelies: "Pàrtaidh Nàiseanta na h-Alba"; Skots: "Scottis Naitional Pairtie") is 'n sosiaal-demokratiese politieke party in Skotland wat die Skotse onafhanklikheid van die Verenigde Koninkryk nastreef.

Die SNP is in 1934 gestig en is sedert Winnie Ewing se baanbrekende oorwinning in die Hamilton-byverkiesing in 1967 ononderbroke in die Parlement van die Verenigde Koninkryk verteenwoordig.

In die algemene Skotse verkiesing van 2007 het die SNP vir die eerste keer die sterkste politieke party in die Skotse parlement geword en 'n minderheidsregering onder leiding van Alex Salmond as Eerste Minister gevorm. Ná die volgende verkiesing in 2011 kon die SNP danksy 'n groot stemverskuiwing 'n meerderheidsregering vorm – die eerste sedert die heropening van die Skotse Parlement in 1999.

Die SNP is tans met 35 van altesaam 59 Skotse setels in die Britse Laerhuis en met twee van altesaam ses Skotse setels in die Europese Parlement verteenwoordig. Die SNP is daarnaas ook die sterkste politieke groepering in Skotland se plaaslike administrasie en vorm twaalf van altesaam 32 Council Area-regerings in koalisie met ander partye.


</doc>
<doc id="66242" url="https://af.wikipedia.org/wiki?curid=66242" title="Daan Bekker">
Daan Bekker

Daniel "Daan" Wepener Bekker (9 Februarie 1932 – 22 Oktober 2009) was 'n Suid-Afrikaanse bokser, wat 'n bronsmedalje tydens die Olimpiese Somerspele in Melbourne en 'n silwermedalje tydens die Olimpiese Somerspele in Rome verower het; beide in die Swaargewig afdeling.

Bekker se broers en hul suster het Suid-Afrika almal op die sportveld verteenwoordig; Martiens, Jaap en Dolf het vir die Springbokke uitgedraf.

Hul suster, Corrie Lategan, het Suid-Afrika op die atletiekbaan in diskusgooi en gewigstoot verteenwoordig.

Bekker was die Suid-Afrikaanse Swaargewig kampioen van 1955–1959 en in 1961.

Bekker is oorlede op 18 Oktober 2009.


</doc>
<doc id="66246" url="https://af.wikipedia.org/wiki?curid=66246" title="Hypostomus plecostomus">
Hypostomus plecostomus

Hypostomus plecostomus, die suigbekbaber of gemeenskaplike Pleco, is 'n tropiese vis wat deel uitmaak van die familie van gepantserde babers, (Loricariidae), weens hul wapens wat soos longitudinale rye skubbe op die boonste dele van die kop en liggaam voorkom. Die onderkant van die buik is egter naak. Hoewel die naam "Hypostomus plecostomus" dikwels gebruik word om te verwys na plecostomi wat in akwariumwinkels verkoop word, is die meeste eintlik lede van ander genera.

Die "H. plecostomus" is een van 'n aantal spesies wat algemeen na verwys word as "plecostomus" of "gemeenskaplike Pleco" deur viskundiges. Die suigbekbaber is vernoem na sy suier-agtige mond, wat dit moontlik maak om dit te vashou aan 'n oppervlak, sowel as om te hou en rasper by voedsel. Hierdie visse word verkoop wanneer hulle jonk en klein is, maar hulle kan groei tot 'n maksimum grootte van 50 sentimeter (20 duim).

In akwariums word hierdie donker, bodemvoeder, nagtelike baber dikwels aangekoop vir sy vermoë om die alge te vreet om sodoende die vistenks skoon te hou. Naglewend, vermy hulle gewoonlik lig en steek hulself weg in donker plekke, om slegs in die nag uit te kom om te voed. Maar in akwariums, kan hulle geleer word om aktief te wees in die dag. Hulle kan 'n verskeidenheid van toestande verdra. In hul natuurlike habitat, teer hierdie spesie op alge, wateronkruide en ander plantmateriaal en klein skaaldiere. Hulle is sterk alg-eters as hulle nog jonk en klein is. Soos hulle groei, begin hulle om alge uit te faseer. Hulle verkies om waterplante en ander groter voedsel te eet, en kan nie floreer op 'n dieet van slegs alge nie. Hul dieet moet aangevul word met geblansjeerde groen blaargroente soos Romaine slaai, kool en spinasie, sowel as kommersiële tabletvoedsel vir herbivore, soos algewafers, en klein gedeeltes van vleiskos, soos garnale of kril. Terwyl hul goeie algeverbruikers is wanneer jonk, maak hul grootte en eetlus dit onprakties in hierdie rol behalwe vir 'n baie groot akwariums. Trouens, die groot hoeveelheid afval wat 'n volwasse vis produseer kan selfs help om alge te voed en brandstof vir groei te voorsien. Hul rol is meer suksesvol in die gemiddelde stokperdjie-akwarium gevul deur ongewerweldes soos "Caridina multidentata" en verskeie spesies van slakke, of net gereelde onderhoud met 'n alge skraper implementeer. "Otocinclus" spesies, "Ancistrus" spesies en die verwante Loricariids, is meer geskik vir algebeheer in akwariums.

Weens die grootte van hierdie baber wanneer hulle volwassenheid bereik het, vind die mees suksesvolle parings slegs plaas in poele met steil klei- of modderbanke.




</doc>
<doc id="66256" url="https://af.wikipedia.org/wiki?curid=66256" title="Eufemisme">
Eufemisme

'n Eufemisme of versagting is 'n woord, sinsdeel of soms 'n hele sin waarmee iets mooier of vriendeliker voorgestel word as wat dit werklik is. Die felheid daarvan word dus met versagtende woorde of uitdrukkings verbloem.

Eufemismes word gebruik om die negatiewe gevoel wat bedoel word te verdoesel. Woorde of woordgroepe wat as taboe gesien word, word dan vervang met iets wat meer aanvaarbaar sal wees. Met ander woorde: die gebruik van eufemismes word sterk bepaald deur die gevoelswaarde of konnotasie van ander woorde. Dit word dikwels gebruik om die volgende taboes te beskryf: die Opperwese, die duiwel, sondige aktiwiteite, die dood, terminale siektes, fisiese en geestelike afwykings, seks, die skaamdele en uitskeidingsfunksies van die liggaam.

Die woord "eufemisme" is afgelei vanaf Griekse "ευφημειν" ("euphemein"), wat beteken "met mooi woorde praat".

Eufemismes word gebruik om onaangename sake met woorde wat nie aanstoot gee nie te beskryf. Dit word algemeen in politiek en openbare verhoudinge ingespan. 

Voorbeelde:



</doc>
<doc id="66259" url="https://af.wikipedia.org/wiki?curid=66259" title="Lintvelde">
Lintvelde

Lintvelde is ’n nedersetting in die munisipaliteit Berkelland in die provinsie Gelderland in Nederland.


</doc>
<doc id="66260" url="https://af.wikipedia.org/wiki?curid=66260" title="Lintelo">
Lintelo

Lintelo is ’n nedersetting in die munisipaliteit Aalten in die provinsie Gelderland in Nederland.


</doc>
<doc id="66261" url="https://af.wikipedia.org/wiki?curid=66261" title="Linde, Gelderland">
Linde, Gelderland

Linde is ’n nedersetting in die munisipaliteit Bronckhorst in die provinsie Gelderland in Nederland.


</doc>
<doc id="66262" url="https://af.wikipedia.org/wiki?curid=66262" title="Lijnden, Gelderland">
Lijnden, Gelderland

Lijnden is ’n nedersetting in die munisipaliteit Overbetuwe in die provinsie Gelderland in Nederland.


</doc>
<doc id="66263" url="https://af.wikipedia.org/wiki?curid=66263" title="Lievelde">
Lievelde

Lievelde is ’n dorp in die munisipaliteit Oost Gelre in die provinsie Gelderland in Nederland.


</doc>
<doc id="66264" url="https://af.wikipedia.org/wiki?curid=66264" title="Lieren">
Lieren

Lieren is ’n nedersetting in die munisipaliteit Apeldoorn in die provinsie Gelderland in Nederland.


</doc>
<doc id="66265" url="https://af.wikipedia.org/wiki?curid=66265" title="Lienden, Wijchen">
Lienden, Wijchen

Lienden is ’n nedersetting in die munisipaliteit Wijchen in die provinsie Gelderland in Nederland.


</doc>
<doc id="66266" url="https://af.wikipedia.org/wiki?curid=66266" title="Lienden, Buren">
Lienden, Buren

Lienden is ’n dorp in die munisipaliteit Buren in die provinsie Gelderland in Nederland.


</doc>
<doc id="66267" url="https://af.wikipedia.org/wiki?curid=66267" title="Lichtenvoorde">
Lichtenvoorde

Lichtenveerde is ’n dorp in die munisipaliteit Oost Gelre in die provinsie Gelderland in Nederland.


</doc>
<doc id="66268" url="https://af.wikipedia.org/wiki?curid=66268" title="Leuvenum">
Leuvenum

Leuvenum is ’n nedersetting in die munisipaliteit Ermelo in die provinsie Gelderland in Nederland.


</doc>
<doc id="66269" url="https://af.wikipedia.org/wiki?curid=66269" title="Leuvenheim">
Leuvenheim

Leuvenheim is ’n dorp in die munisipaliteit Brummen in die provinsie Gelderland in Nederland.


</doc>
<doc id="66270" url="https://af.wikipedia.org/wiki?curid=66270" title="Leuven, Nederland">
Leuven, Nederland

Leuven is ’n nedersetting in die munisipaliteit West Betuwe in die provinsie Gelderland in Nederland.


</doc>
<doc id="66271" url="https://af.wikipedia.org/wiki?curid=66271" title="Leuth, Nederland">
Leuth, Nederland

Leuth is ’n dorp in die munisipaliteit Berg en Dal in die provinsie Gelderland in Nederland.


</doc>
<doc id="66272" url="https://af.wikipedia.org/wiki?curid=66272" title="Wakefield">
Wakefield

Wakefield is 'n groot nedersetting in die graafskap Wes-Yorkshire, Engeland, wat op die Calderrivier geleë is.


</doc>
<doc id="66274" url="https://af.wikipedia.org/wiki?curid=66274" title="William Butler Yeats">
William Butler Yeats

William Butler Yeats ([ˈjeɪts]; * 13 Junie 1865 in Dublin, Ierland; † 28 Januarie 1939 in Menton, Frankryk) was 'n Ierse digter en toneelskrywer en een van die leidende figure van die 20ste eeuse literatuur.

As een van die voorste literêre persoonlikhede van die Ierse en Britse literêre lewe, wat ook in Ierse politiek belang gestel het, het Yeats in sy latere lewe twee ampstermyne as Ierse senator gedien. Yeats was 'n drywende krag agter die Ierse Literêre Herlewing ("Irish Literary Revival"), 'n beweging wat die Engelse kulturele invloed tydens die Victoriaanse tydperk ten gunste van Ierland se eie kulturele erfenis wou terugdring, en het saam met Lady Augusta Gregory, Edward Martyn en ander die "Abbey Theatre" in Dublin gestig wat hy in sy beginjare as direkteur bestuur het. 

Die Ierse digter, mistikus, dramaturg en kritikus William Butler Yeats word allerweë beskou as een van die belangrikste figure in die 20e-eeuse Engelse letterkunde. Sy werk het groot invloed op die moderne poësie uitgeoefen. Yeats het 'n beduidende bydrae gelewer tot die opbloei van 'n nasionale Ierse letterkunde aan die einde van die 19e eeu, onder meer deur die vestiging van die Irish National Theatre Society, en was ook aktief in die Ierse politiek. 

Die Nobelprys vir Letterkunde is in 1923 aan hom toegeken. William Butler Yeats is op 13 Junie 1865 in Dublin gebore. Hy het in Engeland en Dublin skoolgegaan en vakansies deurgebring in Sligo, aan die Ierse weskus, wat later die agtergrond vir talle van sy gedigte sou word. Yeats het in sy vroeë twintigerjare reeds in die okkulte en die mistisisme begin belang stel. 

Hy was 'n ruk lank lid van die Teosofiese Vereniging en later van die okkulte Hermetic Order of the Golden Dawn. Hy het die werke van die mistikus-digter William Blake (1757-1827) intensief bestudeer en in 1893 'n uitgawe van Blake se poësie versorg. In 1889 het Yeats die Ierse revolusionêre aktrise Maud Gonne ontmoet. Sy liefde vir haar sou lewenslank in sy gedigte neerslag vind. 

Onder haar invloed het hy hom ook by verskillende revolusionêre nasionalistiese bewegings aangesluit, onder meer die Irish Republican Brotherhood, wat die voorloper van die Ierse Republikeinse Leër was. Yeats se groot vriendin en medewerker was lady Augusta Gregory, op wie se landgoed Coole Park hy gereeld inspirasie en ontspanning gaan soek het. 

Hulle het hulle beywer vir die Ierse Renaissance met die doel om 'n eie Ierse letterkundige tradisie, gegrond op Ierse folklore, te laat herleef. Yeats het baie van sy idealistiese sienings oor die opkoms van ŉ groot Ierse nasionale staat verloor na die Paasopstand in 1916, maar het nietemin senator in die Ierse Vrystaat geword en die amp van 1922 tot 1928 beklee. Sy gesondheid was swak en hy het in sy later jare gedurig gereis om die ongunstige Ierse klimaat te ontwyk. Op 28 Januarie 1939 is hy in Roquebrune in Suid-Frankryk dood. 

Hy is eers na die Tweede Wêreldoorlog in 1949 in Ierland herbegrawe Yeats het 'n omvangryke oeuvre wat groot onderlinge samehang vertoon en wat dikwels 'n weerspieëling van sy lewe en belangstellings is. Die vroeë Ierse geskiedenis en mitologie vorm 'n deurlopende tema in sy werk. Sy toneelstuk "Cathleen ni Houlihan" (1902) is spesiaal vir Maud Gonne geskryf. 

Ook sy eerste bundels, "The rose" (1893) en "The wind among the reeds" (1899), bevat liriese gedigte van persoonlike aard. Later het Yeats se politieke betrokkenheid sterk in sy werk neerslag gevind. Die bundel "The green helmet" (1910) bevat reeds politieke kommentaar. Sy belangrikste laaste bundels was "Michael Robartes and the danc"er (1921), T"he tower" (1928) en T"he winding stair" (1929), waarin Yeats se vernaamste simbole hul volledigste ontplooiing vind. 

Afgesien van sy toneel- en digkuns was Yeats ook 'n belangrike essayis en kritikus. Sy bekendste werke op die gebied is die gesaghebbende "The Oxford book of modern verse" (1936), "A vision" (1925) en "Explorations" (1962). Yeats word saam met Ezra Pound en T.S. Eliot as een van die belangrikste vernuwers van die 20e-eeuse Engelse digkuns beskou.



</doc>
<doc id="66286" url="https://af.wikipedia.org/wiki?curid=66286" title="Hapax">
Hapax

'n Hapax, of meer volledig 'n Hapax legomenon, is 'n woord (of 'n ander taalvorm) wat slegs een keer in 'n konteks gebruik word. Die hapax kom slegs een keer in 'n teks, korpus of 'n selfs 'n taal voor. Dit word dus nooit herhaal nie.

"Hapax legomenon" is 'n transliterasie van die Griekse woorde ἅπαξ = "éénmaal" en λεγόμενον = "wat gesê word". Die meervoud is "hapax legomena". 

Die verwante terme "dis legomenon", "tris legomenon", en "tetrakis legomenon" verwys respektiewelik na 'n woord wat slegs twee, drie of vier keer voorkom. Hierdie terme word nie algemeen gebruik nie.

Die gebruik van hapaxe in antieke tekste maak dit moeilik om hierdie tekste te ontsyfer, omdat die word nie in 'n verskeidenheid van kontekste gebruik word nie. As voorbeeld bemoeilik die gebruik hiervan in Hebreeuse tekste die vertaling van die Bybel.

Die ontleding van hapaxe word ook soms ingespan om die outeurskap van sekere werke te bepaal of te bevestig. Dit is egter nie as 'n betroubare aanduiding nie.

Tydens die ontleding van tale in die rekenaarwetenskap word "hapaxe", saam met ander woorde wat nie algemeen voorkom nie geïgnoreer omdat hulle van minder belang vir rekenaarmatige tegnieke is. 'n Verdere voordeel is dat minder rekenaargeheue benodig word om tale te ontleed.

Volgens die Joodse Ensiklopedie is daar 1 500 "hapaxe" in die Hebreeuse Bybel, waarvan slegs 400 nie opsigtelik aan ander woorde verwant is nie. Ter illustrasie:


Die Nuwe Testament in die Bybel bevat 686 "hapax legomena", waarvan 62 in Petrus 1 en 54 in Petrus 2 voorkom.


</doc>
<doc id="66288" url="https://af.wikipedia.org/wiki?curid=66288" title="Doeblet">
Doeblet

'n Doeblet (ook "dubbelvorm" of "tweelingwoorde" genoem) in etimologie is die benaming vir 'n groep van twee of meer woorde in dieselfde taal met verskillende vorme en oor die algemeen ook subtiele verskillende betekenisse, maar met 'n gemeenskaplike oorsprong. Byvoorbeeld: tabak en twak.

Lede van 'n doeblet is dus altyd kognate (woorde met 'n gemene oorsprong). Die betekenis van die afsonderlike lede van 'n doeblet hou oor die algemeen met mekaar verband, en kan teruggevoer word na 'n gemeenskaplike etimologiese wortel.

Lede van 'n doeblet kan almal erfwoorde wees, maar hulle kan ook op ander maniere in die taal opgeneem word. So kan die een woord byvoorbeeld 'n regstreekse erfwoord wees, terwyl die ander 'n aanpassing van dieselfde grondwoord is waaruit die eerste ontstaan het, en daarmee in werklikheid 'n leenwoord is.

Veskillende subtiele onderskeidings in gebruik van doeblette kan waargeneem word. Kyk byvoorbeeld na die volgende:




Byvoorbeeld die gebruik van daarom as 'n bindwoord teenoor darem as 'n bywoord.




</doc>
<doc id="66291" url="https://af.wikipedia.org/wiki?curid=66291" title="Etimologie">
Etimologie

Etimologie, vanuit die Griekse woord "étumon" ("die regte of ware") en die agtervoegsel "-logia" (die studie van), is die deel van taalkunde wat die herkoms van die betekenis en vorm van woorde (of dele van woorde, soos voor- en agtervoegsels en woord-stamme) bestudeer. Dit is een van die oudste onderdele van die taalstudie, reeds Aristoteles en Varro het opmerkings daaroor gemaak.

Die "etimologie van 'n woord" is die historiese verklaring vir die manier waarop die vorm van die woord tot stand gekom het; daarom word daar ook van die woordherkoms (Duits: "Wortherkunft") gepraat.

Iemand wat etimologie beoefen word 'n etimoloog genoem. Etimoloë werk dikwels aan woordeboeke en ensiklopedieë.

In die mediese taalgebruik kom daar baie woorddele voor wat van Latynse of Griekse oorsprong is, en soms word daar ook van gekombineerde Latyns-Griekse vorme gebruik gemaak om om nuwe terme te skep.

As voorbeeld, die etimologie van die woord AANHANGIG:



</doc>
<doc id="66297" url="https://af.wikipedia.org/wiki?curid=66297" title="Tussenwerpsel">
Tussenwerpsel

'n Tussenwerpsel, ook 'n ontladingswoord of interjeksie genoem, is 'n uitroep wat emosies/gevoelens uitdruk. So 'n tussenwerpsel kan gebruik word om emosies soos "verskrikking", "opgewondenheid" of "jammerte" te beskryf.

Die tussenwerpsel word in "kursief" aangedui:


</doc>
<doc id="66301" url="https://af.wikipedia.org/wiki?curid=66301" title="Voegwoord">
Voegwoord

'n Voegwoord, of konjunksie, is 'n woord wat gebruik word om sinne saam te voeg.

As voorbeeld, kyk na die volgende twee sinne:

'n Voegwoord is nodig om die twee sinne as een sin te skryf. Byvoorbeeld:

Voegwoorde lyk gewoonlik kort en onbeduidend, maar het 'n groot invloed op die betekenis van die sin. Vergelyk byvoorbeeld die volgende drie sinne:

Die Afrikaanse voegwoorde is:
Voegwoorde kan volgens hulle funksie as volg ingedeel word:

'n Komma word meestal voor 'n voegwoord wat twee sinne verbind geplaas. Die uitsondering is 'dat' en 'en'. As die voegwoord 'of' in 'n neweskikkende hoedanigheid gebruik word, verval die komma in verreweg die meeste gevalle ook.



</doc>
<doc id="66303" url="https://af.wikipedia.org/wiki?curid=66303" title="Bywoord">
Bywoord

'n Bywoord of adverbium is 'n beskrywende woord wat 'n werkwoord, hele sin, byvoeglike naamwoord, telwoord of ander bywoord nader bepaal. Dit verskaf meer inligting oor plek, tyd, wyse of graad. Voorbeelde van bywoorde is: "hier", "nou", "opsetlik", en "daarom".

As 'n sin meer as een bywoord bevat, is die volgorde altyd: tyd, wyse en dan plek.

Toets met die vraag "waar?". Voorbeelde:


Toets met die vraag "wanneer?". Voorbeelde:


Toets met die vraag "hoe?". Voorbeelde:


Toets met die vraag "hoeveel?". Voorbeelde:


Hierdie bywoorde bestaan uit twee ander bywoorde: 'n bywoord van plek en 'n voorsetselbywoord. Voornaamwoordelike bywoorde vervang die kombinasie voorsetsel+naamwoord:

Merk op dat die voorsetsel deur sy voorsetselbywoord vervang word en dat die volgorde omgekeer word. Meestal is die voorsetsel en sy bywoord dieselfde:



</doc>
<doc id="66305" url="https://af.wikipedia.org/wiki?curid=66305" title="Hiponiem">
Hiponiem

'n Hiponiem is 'n woord wat verwys na 'n subklas of onderafdeling van 'n omvattender of algemener klas. As voorbeeld: Tamaties, wortels, kool en boontjies is hiponieme (of name van subklasse) van die hoofklas "groente".

Die term kom vanuit Grieks: "υπονύμιον", wat "onder(liggende) naam" beteken. Die woorddeel "hipo" beteken "onder" en "niem" beteken "naam" of "benaming".

Hiponieme word dikwels in woordeboeke aangetref. Byvoorbeeld:

Die teenoorgestelde van 'n hiponiem is 'n hiperoniem.


</doc>
<doc id="66306" url="https://af.wikipedia.org/wiki?curid=66306" title="Hiperoniem">
Hiperoniem

'n Hiperoniem is 'n woord wat verwys na 'n superklas of groter afdeling van 'n nouer/ meer spesifieke klas. As voorbeeld: "groente" is 'n hiperoniem (naam van superklas) van die onderklasse "blomkool", "wortels", "kool" en "boontjies".

Die term kom vanuit Grieks: ὑπέρ 'huper' en ὄνομα 'onoma'. Die woorddeel "hiper-" beteken "bo" en "-oniem" beteken "naam" of "benaming".

Hiperonieme word dikwels in woordeboeke aangetref. Byvoorbeeld:

Die teenoorgestelde van 'n hiperoniem is 'n hiponiem.


</doc>
<doc id="66309" url="https://af.wikipedia.org/wiki?curid=66309" title="Moshe Sanbar">
Moshe Sanbar

Moshe Sanbar (Hebreeus: משה זנבר, gebore as "Gusztav Sandberg"; * 29 Maart 1926; † 1 Oktober 2012 in Israel) was 'n Israelse ekonoom en 'n openbare figuur. Hy was tussen 1971-1976 die president van die Bank van Israel.

Sanbar was in die Tweede Wêreldoorlog gevangen in die Dachau-konsentrasiekamp.


</doc>
<doc id="66311" url="https://af.wikipedia.org/wiki?curid=66311" title="Jagter (sterrebeeld)">
Jagter (sterrebeeld)

Die Jagter of Orion is ’n sterrebeeld op die hemelewenaar wat oral ter wêreld te sien is. Dit is een van die 48 konstellasies wat deur die 2de-eeuse sterrekundige Ptolemaeus beskryf is en is steeds een van die 88 moderne sterrebeelde. Sy helderste sterre is Rigel (Beta Orionis) en Betelgeuse (Alpha Orionis), onderskeidelik ’n blouwit en rooi superreus.

Dit is een van die opvallendste en bekendste sterrebeelde. Die naam "Orion" verwys na die Griekse mitologiese jagter Orion.

Die Jagter se Belt, Gordel van Orion of Drie Konings is ’n asterisme of sterrepatroon in die sterrebeeld wat uit drie helder sterre bestaan: Alnitak, Alnilam en Mintaka. Deur na die drie sterre aan die naghemel te soek, is die maklikste manier om die Jagter te vind.

Rondom die Belt, teen rofweg dieselfde afstand, is nog vier helder sterre, wat die Jagter se buitelyne vorm. Van die Belt af is daar ’n kleiner ry van drie sterre (waarvan die middelste een nie werklik ’n ster is nie, maar die Orionnewel), bekend as die Jagter se Swaard.

In kunswerke word die omringende sterrebeelde soms uitgebeeld as verwant aan die Jagter: Hy staan langs die rivier Eridanus met sy twee jaghonde, die Groot Hond en die Klein Hond, en veg teen die Bul. Soms word hy uitgebeeld waar hy die Haas jag en soms het hy ’n leeukop in sy hand.

Die Jagter word maklik gesien van November tot Februarie elke jaar – die laat-lente tot somer in die Suidelike Halfrond en die laat-herfs tot winter in die Noordelike Halfrond. In die tydperk Mei tot Julie (winter in die Suidelike Halfrond en somer in die Noordelike Halfrond) is die Jagter aan die daghemel en dus in die grootste deel van die wêreld nie sigbaar nie.

Die sterrebeeld kan gebruik word om ander sterre te vind. Deur die lyn van die Belt suidooswaarts te verleng, kan Sirius (α CMa) gevind word, en noordweswaarts Aldebaran (α Tau). ’n Lyn ooswaarts oor die twee skouers dui die rigting aan na Procyon (α CMi). ’n Lyn van Rigel deur Betelgeuse wys in die rigting van Castor en Pollux (α en β Gem).


Van die Jagter se belt af hang sy swaard, wat bestaan uit twee sterre, θ1 en θ2 Orionis, en die Orionnewel (Messier 42). Laasgenoemde is ’n skouspelagtige voorwerp wat met die blote oog van ’n ster onderskei kan word. Deur ’n verkyker kan sy newels van sterre in wording, helder gas en stof gesien word. Die Trapesium-sterreswerm bevat talle nuwe sterre, insluitende bruin dwerge, wat almal sowat 1 500 ligjare weg is. Dit is genoem na die vier helder sterre wat ’n trapesium (vierhoek met twee ewewydige sye) vorm en net ’n paar duisend jaar oud is.

Messier 78 (NGC 2068) is ’n newel in die Jagter. Met ’n algehele magnitude van 8 is dit aansienlik dowwer as die Groot Orionnewel wat suid van hom lê, maar dit is min of meer dieselfde afstand van die Aarde af, sowat 1 600 ligjare. Dit kan deur ’n teleskoop maklik vir ’n komeet aangesien word. M78 word verbind met die veranderlike ster V351 Orionis, waarvan die wisseling in magnitude in baie kort tydperke sigbaar is. Nog ’n taamlik helder newel is NGC 1999, ook naby die Groot Orionnewel. Dit het ’n magnitude van 10,5 en is 1 500 ligjare van die Aarde af. Die veranderlike ster V380 Orionis lê in NGC 1999.

Nog ’n bekende newel is die Perdekopnewel (IC 434), naby ζ Orionis. Dit bevat ’n donker stofwolk waarvan die vorm aan die newel sy naam gee.

Nog talle interessante diepruimtevoorwerpe kan met ’n klein teleskoop gesien word, soos die newels Messier 43 en Messier 78, en veelvoudige sterre soos Iota Orionis en Sigma Orionis. Met ’n groter teleskoop raak voorwerpe soos Barnard se Lus en die Vlamnewel (NGC 2024) sigbaar, asook dowwer en kompakter veelvoudige sterre en newels.

Al die newels is deel van die groter Orionkompleks, wat sowat 1 500 ligjare van die Aarde af en honderde ligjare in deursnee is. Dit is een van die dele van die kosmos met die meeste streke van stervorming wat in die Melkweg sigbaar is.

Orion is op die hemelewenaar geleë, maar sal weens die presessie van die aarde se as nie vir altyd daar bly nie. Teen die jaar 14000 sal dit so ver suid beweeg het dat dit nie meer van Brittanje se breedtegraad af gesien sal kan word nie.

Verder die toekoms in sal die Jagter se sterre geleidelik van die sterrebeeld af wegbeweeg vanweë eiebeweging. Die helderste sterre van die Jagter lê egter ver van die Aarde af in vergelyking met byvoorbeeld Sirius. Die Jagter sal dus nog herkenbaar wees lank nadat die meeste van die ander sterrebeelde – wat uit relatief nabygeleë sterre bestaan – ander vorms aangeneem het. Die uitsondering is ’n paar sterre in die Jagter wat eindelik sal ontplof as supernovas, soos Betelgeuse, wat na verwagting binne die volgende miljoen jaar sal ontplof.





</doc>
<doc id="66315" url="https://af.wikipedia.org/wiki?curid=66315" title="Leutes">
Leutes

Leutes is ’n nedersetting in die munisipaliteit Buren in die provinsie Gelderland in Nederland.


</doc>
<doc id="66317" url="https://af.wikipedia.org/wiki?curid=66317" title="Leur, Gelderland">
Leur, Gelderland

Leur is ’n nedersetting in die munisipaliteit Wijchen in die provinsie Gelderland in Nederland.


</doc>
<doc id="66319" url="https://af.wikipedia.org/wiki?curid=66319" title="Leo-Stichting">
Leo-Stichting

Leo-Stichting is ’n nedersetting in die munisipaliteit Berkelland in die provinsie Gelderland in Nederland.


</doc>
<doc id="66320" url="https://af.wikipedia.org/wiki?curid=66320" title="Lent, Nederland">
Lent, Nederland

Lent is ’n nedersetting in die munisipaliteit Nijmegen in die provinsie Gelderland in Nederland.


</doc>
<doc id="66321" url="https://af.wikipedia.org/wiki?curid=66321" title="Lengel">
Lengel

Lengel is ’n nedersetting in die munisipaliteit Montferland in die provinsie Gelderland in Nederland.


</doc>
<doc id="66322" url="https://af.wikipedia.org/wiki?curid=66322" title="Leedjes">
Leedjes

Leedjes is ’n nedersetting in die munisipaliteit Overbetuwe in die provinsie Gelderland in Nederland.


</doc>
<doc id="66323" url="https://af.wikipedia.org/wiki?curid=66323" title="Lede en Oudewaard">
Lede en Oudewaard

L(e)ede en Oudewaard is ’n nedersetting in die munisipaliteit Neder-Betuwe in die provinsie Gelderland in Nederland.


</doc>
<doc id="66324" url="https://af.wikipedia.org/wiki?curid=66324" title="Lathum">
Lathum

Lathum is ’n dorp in die munisipaliteit Zevenaar in die provinsie Gelderland in Nederland.


</doc>
<doc id="66325" url="https://af.wikipedia.org/wiki?curid=66325" title="Laren, Gelderland">
Laren, Gelderland

Laren is ’n nedersetting in die munisipaliteit Lochem in die provinsie Gelderland in Nederland.


</doc>
<doc id="66326" url="https://af.wikipedia.org/wiki?curid=66326" title="Stefan Terblanche">
Stefan Terblanche

Stefan Terblanche (gebore 2 Julie 1975 te Mosselbaai) is 'n oud-Springbokrugbyspeler wat in 37 toetse vir Suid-Afrika gespeel het. Terblanche het vir ’n tydperk die rekord gehou vir die meeste toetsdrieë in een toets, naamlik vyf. Hy het dit behaal in 'n toets teen Italië gedurende Junie 1999. Tonderai Chavhanga het die rekord tot ses verbeter gedurende 2005. Hy was ook deel van Suid-Afrika se span tydens die Rugbywêreldbeker 1999 en Rugbywêreldbeker 2003.


</doc>
<doc id="66327" url="https://af.wikipedia.org/wiki?curid=66327" title="Langerak, Gelderland">
Langerak, Gelderland

Langerak is ’n nedersetting in die munisipaliteit Doetinchem in die provinsie Gelderland in Nederland.


</doc>
<doc id="66328" url="https://af.wikipedia.org/wiki?curid=66328" title="’t Laar">
’t Laar

’t Laar is ’n nedersetting in die munisipaliteit Epe in die provinsie Gelderland in Nederland.


</doc>
<doc id="66330" url="https://af.wikipedia.org/wiki?curid=66330" title="Laak, Gelderland">
Laak, Gelderland

Laak is ’n nedersetting in die munisipaliteit Wijchen in die provinsie Gelderland in Nederland.


</doc>
<doc id="66331" url="https://af.wikipedia.org/wiki?curid=66331" title="Laag-Soeren">
Laag-Soeren

Laag-Soeren is ’n nedersetting in die munisipaliteit Rheden in die provinsie Gelderland in Nederland.


</doc>
<doc id="66332" url="https://af.wikipedia.org/wiki?curid=66332" title="Junior Bokke">
Junior Bokke

Die Junior Bokke (of Baba Bokke) is Suid-Afrika se nasionale onder-20 rugbyspan. Hulle neem sedert 2008 aan Wêreldrugby se o/20-kampioenskap deel. Die onder-20 toernooi vervang die vorige onder-19 en onder-21 wêreldkampioenskappe. Die Junior Bokke is in 2012 as die wêreldkampioene aangewys nadat hulle die "Baby Blacks" met 22–16 op Nuweland verslaan het.




</doc>
<doc id="66334" url="https://af.wikipedia.org/wiki?curid=66334" title="Laag-Keppel">
Laag-Keppel

Laag-Keppel is ’n stadjie in die munisipaliteit Bronckhorst in die provinsie Gelderland in Nederland.


</doc>
<doc id="66336" url="https://af.wikipedia.org/wiki?curid=66336" title="Tonderai Chavhanga">
Tonderai Chavhanga

Tonderai Chavhanga (* 24 Desember 1983, Masvingo) is 'n Springbokrugbyspeler wat tans die rekord hou vir die meeste toetsdrieë in een toets, naamlik ses.



</doc>
<doc id="66337" url="https://af.wikipedia.org/wiki?curid=66337" title="Wêreldrugby o/20-kampioenskap">
Wêreldrugby o/20-kampioenskap

Die Wêreldrugby o/20-kampioenskap (tot 2014 bekend as die IRR Junior Rugbywêreldbeker) is ’n internasionale rugbykompetisie wat deur Wêreldrugby vir o/20-spelers aangebied word. Die eerste toernooi is in Junie 2008 in Wallis aangebied en vervang die vorige o/19 en o/21-kompetisies.

Twaalf spanne neem jaarliks aan die kompetisie deel. Aanvanklik het 16 spanne deelgeneem, maar weens finansiële redes is besluit om slegs 12 spanne vanaf 2010 te laat deelneem.

Die Junior Rugbywêreldbeker is die hoogste vlak van Wêreldrugby se toernooistruktuur vir o/20-spanne. ’n Tweede vlak, die Wêreldrugby o/20-trofee word ook vir minder sterk lande aangebied en agt lande ding hierom mee.

Bevordering en afskuiwing tussen die twee toernooi word toegepas. Die wenner van die trofee sal aan die volgende jaar se Kampioenskap deelneem terwyl die span wat laaste geëindig het in die Kampioenskap om die volgende jaar se trofee sal meeding.





</doc>
<doc id="66339" url="https://af.wikipedia.org/wiki?curid=66339" title="Hannes Muller">
Hannes Muller

Hannes Muller is 'n Suid-Afrikaanse akteur wat bekend is vir die toneelstuk Groet die Grotman.



</doc>
<doc id="66341" url="https://af.wikipedia.org/wiki?curid=66341" title="Groot Hond (sterrebeeld)">
Groot Hond (sterrebeeld)

Die Groot Hond (Latyn: "Canis Major") is ’n sterrebeeld in die suidelike hemelruim. Dit is een van die 48 konstellasies wat deur die 2de-eeuse sterrekundige Ptolemeus beskryf is en is steeds een van die 88 moderne sterrebeelde. Dit word beskou as een van die Jagter se twee jaghonde; die ander een is die Klein Hond.

Die Groot Hond bevat Sirius, die helderste ster aan die naghemel wat deel is van die sterrepatroon die Somerdriehoek in die Suidelike Halfrond (of Winterdriehoek in die Noordelike Halfrond. Dit is ook die Groot Hond se neus.

Die Groot Hond is baie opvallend vanweë sy baie helder sterre. Benewens Sirius is daar nog drie sterre wat helderder as 2 mag is.

Alpha Canis Majoris (α CMa), algemeen bekend as Sirius, het ’n helderheid van -1,44 mag en is nie net die helderste ster aan die naghemel nie, maar ook een van die naaste sterre aan die Aarde: sowat 8,6 ligjare. Dit is ’n veranderlike ster met ’n wisseling van sowat 0,1 mag, en ook ’n dubbelster; die ander komponent is Sirius B, met ’n magnitude van 8,4. Die twee wentel elke 50 jaar om mekaar. In 1993 was hulle die laaste keer die naaste aan mekaar, en tussen 2020 en 2025 sal hulle weer op hul verste van mekaar wees. Sirius was die basis van die antieke Egiptiese kalender.
Van die ander drie sterre met ’n magnitude van meer as 2,0 is Epsilon Canis Majoris (ε CMa), ook bekend as Adhara, die helderste (1,5 mag). Dit is ’n blou reusester 430 ligjare van die Aarde af. Dit is ’n dubbelster; die ander komponent het ’n helderheid van 7,4 mag. Nog ’n prominente ster is Delta Canis Majoris (δ CMa), ook bekend as Wezen. Dit is ’n wit superreus 1 800 ligjare van die Aarde af met ’n helderheid van 1,8 mag. Die derde ster is Beta Canis Majoris (β CMa), ook bekend as Mirzam. Dit is ’n blou pulserende veranderlike ster met ’n helderheid van 2,0. Mirzam is 500 ligjare van die Aarde af.

Die Groot Hond het ook baie ander sterre wat met die blote oog sigbaar is, asook verskeie veranderlike sterre. Die helderste veranderlike ster is UW Canis Majoris, wat 3 000 ligjare van die Aarde af is en elke 4,4 dae in helderheid wissel tussen 5,3 en 4,8 mag.

Daar is nie baie ander helder voorwerpe in die Groot Hond nie. NGC 2287 is ’n oop sterreswerm met ’n sigbare helderheid van 4,5 mag. Dit is 2 100 ligjare van die Aarde af. Dit is besonder groot en helder — dit bevat sowat 80 sterre in ’n gebied van 0,5 vierkante grade, die grootte van die volmaan, en kan met die blote oog gesien word. Dit bevat baie oranje reuse, waarvan die helderste 7 mag is.

Die Melkweg loop deur die Groot Hond en daarom is verskeie sterrestelsels versteek agter kosmiese stofwolke. In 2003 is die Groot Hond-dwerggalaktika egter in die sterrebeeld gevind. Dit is die naaste satelliet-sterrestelsel (’n sterrestelsel wat om ’n ander een wentel) aan die Aarde.

Daar is ook twee interaktiewe sterrestelsels in die sterrebeeld. NGC 2207 en IC 2163 is sowat 125 miljoen ligjare van die Aarde af. Sowat 40 miljoen jaar gelede het hulle ’n naby-botsing gehad en nou beweeg hulle verder van mekaar af weg, maar uiteindelik sal die kleiner IC 2163 in NGC 2207 opgeneem word.

Die sterrebeeld word algemeen beskou as een van die Jagter se twee jaghonde, wat die Haas jaag of die Jagter help om teen die Bul te veg. Dit word deur Aratos, Homeros en Hesiodus genoem. Die Antieke Grieke het net een hond genoem, maar teen die tyd van die Antieke Romeine het die Klein Hond sy opwagting gemaak as die Jagter se tweede jaghond.





</doc>
<doc id="66342" url="https://af.wikipedia.org/wiki?curid=66342" title="Klein Hond (sterrebeeld)">
Klein Hond (sterrebeeld)

Die Klein Hond (Latyn: "Canis Minor") is ’n klein sterrebeeld in die noordelike hemelruim. Dit is een van die 48 konstellasies wat deur die 2de-eeuse sterrekundige Ptolemeus beskryf is (hoewel net twee sterre geïdentifiseer is) en is steeds een van die 88 moderne sterrebeelde. Dit word beskou as een van die Jagter se twee jaghonde; die ander een is die Groot Hond.

Dit het net twee helder sterre, Procyon (α CMi, 0,38 mag) en Gomeisa (β CMi, 2,9 mag). Eersgenoemde is die sewende helderste ster aan die naghemel, asook een van die naastes aan die Aarde.

Procyon is Grieks vir "voor die hond", aangesien die ster ’n uur voor die "Hondester", Sirius, opkom. Dit is eintlik ’n dubbelster wat bestaan uit ’n geel-wit hoofreeksster van spektraaltipe F5 IV-V met die naam Procyon A, en ’n dowwe wit dwerg van spektraaltipe DA met die naam Procyon B. Laasgenoemde, wat elke 41 jaar om die ander ster wentel, het ’n helderheid van 10,7 mag. Die sterre is 11,4 ligjare van die Aarde af. Gomeisa (β CMi), met ’n oënskynlike helderheid van 2,89 mag, is die tweede helderste ster in die sterrebeeld. Dit is sowat 162 ligjare van die Aarde af en is ’n blou-wit hoofreeksster met ’n sonmassa van sowat 3,5.

NGC 2459 is ’n groep van vyf sterre tussen 13 en 14 mag wat naby mekaar lê, maar blykbaar nie ’n oop sterreswerm vorm nie. Dit is dieselfde geval met NGC 2394. NGC 2508 is ’n sterrestelsel met ’n helderheid van 13 mag wat sowat 205 miljoen ligjare van die Aarde af lê en sowat 80 000 ligjare in deursnee is. NGC 2402 is twee sterrestelsels wat lyk of hulle naby mekaar lê en interaktief is. Hulle het ’n helderheid van net 14 en 15 mag onderskeidelik en is na raming sowat 245 miljoen ligjare van mekaar.




</doc>
<doc id="66346" url="https://af.wikipedia.org/wiki?curid=66346" title="Duif (sterrebeeld)">
Duif (sterrebeeld)

Die Duif (Latyn: "Columba") is ’n klein, dowwe sterrebeeld in die suidelike hemelruim wat laat in die 16de eeu geskep is. Dit lê net suid van die Groot Hond en die Haas.

Die sterrebeeld is in 1592 deur die Nederlandse sterrekundige Petrus Plancius geskep om die "ongevormde" sterre van die Groot Hond te onderskei. Hy het dit oorspronklik "Noag se Duif" genoem.

Die Duif is taamlik onopvallend; die helderste ster, Alpha Columbae (α Col), het ’n helderheid van 2,65 mag. Die enigste ander ster met ’n naam is Beta Columbae, wat Wazn of Wezn genoem word (Arabies vir ’n gewig).

Die Duif bevat die drosterster Mu Columbae, wat waarskynlik uit die Iota Orionis-stelsel gewerp is.





</doc>
<doc id="66347" url="https://af.wikipedia.org/wiki?curid=66347" title="Letter">
Letter

'n Letter of karakter is 'n teken wat in die geskrewe taal gebruik word om een of enkele opeenvolgende klanke in gesproke taal weer te gee. Al die letters wat in 'n taal gebruik word vorm saam die alfabet van die taal. 'n Klein hoeveelheid letters word benodig vir al die taal se woorde. Minder as tien karakters is al moontlik, maar hoe beter die letters die spraak, en dus alle klanke van 'n taal moet kan verteenwoordig, hoe meer karakters word benodig. Tog bly dit aantal karakters feitlik altyd onder die vyftig, wat die alfabet, in teenstelling met hiërogliewe, 'n gerieflik manier maak om gesproke taal weer te gee.

Die konsep grafeem is feitelik dieselfde as 'n letter, maar hierdie term word hoofsaaklik in fonologiese kontekste gebruik, deurgaans in kombinasie met die konsep van 'n foneem.



</doc>
<doc id="66350" url="https://af.wikipedia.org/wiki?curid=66350" title="Karakter">
Karakter

Karakter kan na een van die volgende verwys:



</doc>
<doc id="66352" url="https://af.wikipedia.org/wiki?curid=66352" title="Poole">
Poole

Poole is 'n groot kusdorp in die graafskap Dorset, in suidelike Engeland. Die kusdorp lê 33 km oos van Dorchester en Poole grens aan die stad Bournemouth in die ooste.


</doc>
<doc id="66355" url="https://af.wikipedia.org/wiki?curid=66355" title="Zaha Hadid">
Zaha Hadid

Zaha Mohammad Hadid DBE (Arabies: زها حديد) was 'n Irakkees-gebore Britse argitek en professor in argitektuur asook stigter van die Londense argitektuurpraktyk "Zara Hadid Architects". Sy is deur vele as die mees vooraanstaande vroulike argitek van die laat 20ste en vroeë 21ste eeu beskou.

Hadid is in Bagdad gebore en getoë en het haar akademiese opleiding in Beiroet en Londen ontvang. In die Britse hoofstad het sy die ateljee gevestig wat haar naam gedra het – Zaha Hadid Architects. Haar modernistiese en futuristiese ontwerpe sluit die Londense watersportsentrum ("Aquatics Centre", 2011) in wat ter geleentheid van die Olimpiese Somerspele van 2012 ontstaan het, en die Cardiff Bay-operahuis in Wallis ('n projek wat uiteindelik nie uitgevoer is nie).

Haar ontwerpe is twee keer met die Stirling-prys bekroon, en sy was die eerste vrou wie se werk in 2004 met die Pritzker-prys vir argitektuur bekroon is – 'n prys waarna soms as die "Nobelprys van boukuns" verwys word. Die beoordelaarspaneel het na haar as een van die mees begaafde beoefenaars van die kuns van argitektuur verwys en die "konsekwent oorspronklike en sterk persoonlike visie" gehuldig waarmee sy "die manier waarop ons ruimte sien en ervaar, verander het. [Haar] gefragmenteerde geometrie en vloeiende beweeglikheid skep nie net 'n abstrakte, dinamiese mooiheid nie: hierdie is 'n werk wat die wêreld waarin ons lewe, verken en vertolk."

Zaha Hadid is in 1950 in die Irakkese hoofstad Bagdad gebore. Die families van haar ouers, Wajeeha Sabonji († 1983) en Muhammad Hadid (1907–1999), is uit Mosoel afkomstig waar hulle met handel, industriële beleggings en eiendomme groot welvaart verwerf het. Haar pa het tussen 1928 en 1931 aan die "London School of Economics" gestudeer waar die ekonome Sidney Webb, Hugh Dalton en John Maynard Keynes net soos die sosiaal-demokratiese gedagtes van die "Fabian Society" sy bewondering gewek het.

Naas sy sakebelange is hy herhaaldelik as minister van finansies aangestel en was in 1946 'n medestigter van die "Iraqi Democratic Party" en in 1960 een van die stigters en die leier van die "Progressive Democratic Party".

Aangesien haar ouers 'n westelike lewensstyl gevoer het, het Zaha Hadid saam met haar broers in een van die eerste huise in Bagdad grootgeword wat volgens die Bauhaus-styl ontwerp is. Reeds as kind het sy haar kamer nuut ontwerp en het sodoende 'n voorbeeld gelewer wat deur timmermans in Bagdad vir baie ander kinderkamers oorgeneem is.

In die laat 1950's het sy die boubedrywighede by die nuwe gebou van die Irakkese Departement van Beplanning in Bagdad dopgehou – 'n projek wat deur Gio Ponti volgens die voorbeeld van die "Pirelli"-wolkekrabber in die Noord-Italiaanse metropool Milaan ontwerp is. Zaha Hadid het haar skoolopleiding aanvanklik in 'n kloosterskool in Bagdad, wat deur Rooms-Katolieke nonne bestuur is, en later in 'n Switserse en 'n Britse kosskool ontvang.

Zara Hadid het tot en met 1971 wiskunde aan die Amerikaanse Universiteit in Beiroet en tussen 1972 en 1977 argitektuur aan die "Architectural Association School (AA)" in Londen gestudeer. Onder leiding van Alvin Boyarsky het die "AA" in die 1970's tot 'n soort sentrum van die teenbeweging van 'n tweede argitektoniese modernisme geword.

Dosente soos Rem Koolhaas en Bernard Tschumi het hier sentraal gestaan in die poging om nuwe stylvorme buite die klassieke moderne boukuns en neo-historisme te ontwikkel. Zaha Hadid se buitengewone talent is al in hierdie periode raakgesien. Haar finale eksamenwerk was die ontwerp vir 'n hotel by die Londense Hungerford-brug wat sy "Malevich's Tectonics" genoem het – 'n sinspeling op die Russiese suprematis Kasimir Malewitsj.

In 1977 het sy 'n pos as medewerkster by Koolhaas se "Office for Metropolitan Architecture (OMA)" aanvaar waar sy saam met haar kollegas Rem Koolhaas en Ella Zenghelis ook self gedoseer het. In 1980 het sy haar eie ateljee as argitek in die Britse hoofstad geopen. In 1988 het die Duitse argitek en huidige professor Patrik Schumacher (* 1961) as vennoot tot die praktyk toegetree.

In 1983 het Zaha Hadid se ontwerp vir die vermaakilkheidspark "The Peak Leisure Club" internasionaal opspraak gewek. Volgens haar planne sou die park teen 'n berghelling in Hongkong ontstaan, maar die projek is uiteindelik nooit verwesenlik nie. Nogtans is die ontwerp met 'n prys bekroon en ook ter geleentheid van die uitstalling oor "Deconstructivist Architecture", wat in 1988 in die New Yorkse "Museum of Modern Art" gehou is, vertoon. Zaha Hadid is danksy dié ontwerp as een van die baanbrekers vir die teoretiese basis van dekonstruktivistiese boukuns beskou.

Hadid se styl was indertyd egter allesbehalwe beperk tot dekonstruktivisme. Sy was eerder op soek na haar eie vormtaal binne die modernistiese stroming. 'n Lang reeks van ontwerpe, wat nie verwesenlik kon word nie, wys hoe moeilik dié soektog was. Uiteindelik het Zaha Hadid in 1993 'n deurbraak gemaak met haar ontwerp vir 'n brandweerhuis vir die "Vitra"-aanleg in Weil am Rhein, Duitsland. Rolf Fehlbaum, die bestuurder van "Vitra", het indertyd al bekendgestaan as opdraggewer vir 'n reeks innoverende fabrieks- en ander geboue wat deur leidende internasionale argitekte soos Tadao Ando en Frank Gehry ontwerp is, waaronder die "Vitra"-ontwerpmuseum.

'n Ander, minder opspraakwekkende ontwerp van Zaha Hadid vir 'n woonhuis met binnehof in die Berlynse stadsdeel Kreuzberg het reeds in 1987 ter geleentheid van die argitektoniese uitstalling "Internationale Bauausstellung (IBA)" in 1987 ontstaan, maar is eers in 1994 verwesenlik. Haar grootste projek in Duitsland was "phæno" in Wolfsburg, Nedersakse – 'n interaktiewe museum van natuurwetenskappe waarby sy nuwe konsepte vir die dinamiese ontwerp van ruimtes getoets het. Vir Hadid was hierdie projek besonder ambisieus aangesien dit ongeag sy ingewikkelde konstruksie die indruk van gewigloosheid skep.

Haar onlangse meer vloeiende ontwerpe verbind volgens kritici argaïese en futuristiese elemente met mekaar. Haar argitektoniese ateljee het sy werksaamhede na ontwerpkuns uitgebrei en ontwerp onder meer meubels, binnenshuise argitektuur, pawiljoene en ander dekorasies vir tentoonstellings en gebruiksvoorwerpe.

Zaha Hadid het haar inspirasies en voorbeelde veral by Russiese suprematiste en konstruktiviste soos Kasimir Malewitsj of El Lissitzky gevind. Sy het strominge soos postmoderne argitektuur verwerp. Volgens waarnemers het Hadid met haar boukuns 'n sentrale beginsel van Malewitsj gevolg wat hy in 1928 geformuleer het: "Ons kan ruimte slegs waarneem indien ons onsself losmaak van die Aarde en enige punt van aanraking verdwyn."

Hadid het die primaat van die regte hoek op 'n wiskundige manier verwerp:
'n Ander sentrale aspek van Zaha Hadid se argitektoniese visie is die kruispunte tussen boukuns, landskap en geologie. Baie kere het sy natuurlike en kunsmatige stelsels in haar ontwerpe met mekaar geïntegreer en geëksperimenteer met video- en digitale beeldkuns asook fisiese modellering. Uit sodanige prosesse en eksperimente het dikwels onverwagte en dinamiese bouvorme voortgespruit wat hul gestalte ook deur die beperkings gekry het wat bouterreine en bouvoorskrifte aan projekte opgelê het, soos byvoorbeeld in die ontwerp vir die terminus Hoenheim-Nord in Straatsburg, Frankryk wat tussen 1999 en 2001 ontstaan het.

In die laat 1980's het Zaha Hadid haarself toegespits op haar teoretiese werk as gasprofessor aan die Harvard-universiteit se "Graduate School of Design" (Kenzō Tange-Chair) en vervolgens aan die Universiteit van Chicago se "School of Architecture" (Sullivan-Chair). Sy is later aangestel as gasprofessor aan die "Hochschule für bildende Künste Hamburg", die "Knolton School of Architecture" in Ohio en by die "Masters Studio", Columbia-universiteit te New York.

Vanaf 2000 was Hadid as professor aan die Instituut vir Argitektuur van die Universiteit vir Toegepaste Kuns in Wene, Oostenryk werksaam. In 2002 was sy daarnaas Eero Saarinen-gasprofessor aan die "Yale School for Architecture" in New Haven, Connecticut.

Zaha Hadid is as 'n erelid van die "American Academy of Arts and Letters" en 'n erevennoot van die "American Institute of Architects" benoem.

In Maart 2016 het Zaha Hadid tydens 'n besoek aan Miami brongitis opgedoen. Terwyl sy in 'n hospitaal behandel is, is sy vroeg soggens op 31 Maart skielik en onverwags aan 'n hartaanval oorlede. Zaha Hadid, wat ongetroud en kinderloos was, het haar laaste rusplek op die Brookwood-begraafplaas, ook bekend as "London Necropolis", in die Engelse graafskap Surrey gevind.



</doc>
<doc id="66356" url="https://af.wikipedia.org/wiki?curid=66356" title="Eenhoring (sterrebeeld)">
Eenhoring (sterrebeeld)

Die Eenhoring (Latyn: "Monoceros") is ’n dowwe sterrebeeld op die hemelewenaar. Die naam kom uit die Griekse mitologie en die skepping daarvan word toegeskryf aan die 17de-eeuse Nederlandse kartograaf Petrus Plancius.

Die Eenhoring kan nie maklik met die blote oog gesien word nie omdat dit nie helder sterre bevat nie. Alpha Monocerotis het ’n helderheid van 3,93 mag en is effens helderder as Gamma Monocerotis (3,98 mag). Met ’n klein teleskoop kan ’n paar interessante voorwerpe wel gesien word. Beta Monocerotis is ’n indrukwekkende driedubbele ster wat ’n driehoek vorm. Hul helderheid is 4,7, 5,2 en 6,1 mag. William Herschel het dit in 1781 ontdek en dit "een van die mooiste tonele in die lug" beskryf. Epsilon Monocerotis is ’n dubbelster met ’n helderheid van 4,5 en 6,5 mag.

V838 Monocerotis, ’n veranderlike rooi superreusester, het op 6 Januarie 2002 ’n uitbarsting gehad; in Februarie van daardie jaar het sy helderheid in een dag met ’n faktor van 10 000 toegeneem. Daarna het die Hubble-ruimteteleskoop ’n lig-eggo waargeneem wat die stof om die ster verlig het. Die sterrebeeld bevat ook Plaskett se Ster, ’n massiewe dubbelster met ’n massa van sowat 100 sonmassas.

Die Eenhoring bevat twee planete: COROT-7b en COROT-7c. Eersgenoemde het ’n deursnee van 1,58 keer dié van die Aarde. Albei planete is in 2009 ontdek.

Die sterrebeeld het verskeie sterreswerms en newels, onder meer:




</doc>
<doc id="66358" url="https://af.wikipedia.org/wiki?curid=66358" title="Oorlogskloof-natuurreservaat">
Oorlogskloof-natuurreservaat

Die Oorlogskloof-natuurreservaat is in die Noord-Kaap geleë, 20 km suid van Nieuwoudtville en is in 1983 gestig. Die reservaat is 4 776 ha groot. Die westelike kant grens aan die Knersvlakte. Daar is verskeie wandelpaaie en rotstekeninge in die reservaat. Die waboom ("Protea nitida") word ook hier aangetref. 

Die volgende vier spesies word in die riviere van die reservaat aangetref: Clanwilliam-geelvis, Clanwilliam-sandvis, dikkop-ghieliemientjie en die Clanwilliam-saagvin.



</doc>
<doc id="66359" url="https://af.wikipedia.org/wiki?curid=66359" title="Eridanus (sterrebeeld)">
Eridanus (sterrebeeld)

Eridanus of Rivier is ’n sterrebeeld in die suidelike hemelruim. Dit is die Antieke Griekse naam van die Po-rivier in Italië. Dit is een van die 48 konstellasies wat deur die 2de-eeuse sterrekundige Ptolemeus beskryf is en is steeds een van die 88 moderne sterrebeelde. Eridanus is die sesde grootste sterrebeeld.

Die helderste ster in Eridanus is Achernar (α Eri), met ’n helderheid van 1 mag. Dit is ’n eienaardige ster: dis een van die platste sterre sover bekend. Waarnemings dui aan dat sy radius by sy ewenaar sowat 50% groter is as by die pole. Die verwringing vind plaas omdat die ster baie vinnig in die rondte tol.

Nog ’n bekende ster is Epsilon Eridani, wat baie naby aan die Aarde en baie soos die son is. Daar word nou geglo dit het minstens een planeet wat waarskynlik ’n gasreus is, nes Jupiter.

Eridanus bevat die sterrestelsels NGC 1234 en NGC 1300. Laasgenoemde is ’n spiraalvormige sterrestelsel 69 miljoen ligjare van die Aarde af. Binne-in die spiraal bestaan ’n ander spiraalvormige sterrestelsel met ’n deursnee van 3 300 ligjare.

Die Eridanus-superleemte is die grootste superleemte (’n deel van die heelal waarin geen sterrestelsels voorkom nie) wat nog ontdek is. Dit het ’n deursnee van omtrent 1 miljard ligjare en kan nie verduidelik word aan die hand van huidige teorieë oor die ontstaan van die heelal nie. Daar word geglo dat dit veroorsaak word deur ’n kwantumverstrengeling tussen ons heelal en ’n ander een.

Die naam Eridanus verwys na die Po, die langste rivier in Italië. Sy verbinding met ’n rivier kom van die manier waarop sy sterre ’n kronkelpad vorm. Op sommige sterkaarte word Eridanus voorgestel as ’n rivier wat vloei uit die water wat die Waterdraer uitgooi.





</doc>
<doc id="66360" url="https://af.wikipedia.org/wiki?curid=66360" title="Multiversum">
Multiversum

Die term multiversum verwys na die idee dat daar benewens ons heelal nog (volgens sommige talle) ander heelalle bestaan. Dié verskillende heelalle word soms parallelle heelalle genoem.

Volgens die oerknaltoerie dy die heelal uit, maar as ander heelalle dieselfde doen, sal hulle mekaar eindelik kruis. Dan sal nuwe sentrums ontstaan waar materie opnuut saamsmelt. So kan nuwe oerknalle en ’n "superheelal" ontstaan.

|}


</doc>
<doc id="66365" url="https://af.wikipedia.org/wiki?curid=66365" title="Papenkuilsrivier">
Papenkuilsrivier

Die Papenkuilsrivier is geleë in die Oos-Kaapprovinsie van Suid-Afrika. Die rivier het 'n opvanggebied van ongeveer 600 vierkante kilometer, en mond uit in Algoabaai in die Indiese Oseaan, 5 kilometer noord van Port Elizabeth se middestad. Vir die laaste 3 kilometer voor die monding, loop die rivier deur die industrieële areas van "North End" en "Deal Party", waar die rivier gekanaliseer is met beton. 


</doc>
<doc id="66366" url="https://af.wikipedia.org/wiki?curid=66366" title="Pontdrif">
Pontdrif

Pontdrif is 'n grenspos tussen Suid-Afrika en Botswana teen die Limpoporivier in Limpopo. Die grenspos is 'n klein entjie wes van die Mapungubwe Nasionale Park.

Die kruising is nie begaanbaar wanneer die Limpoporivier in vloed is nie. Voetgangers mag van 'n kabelkar oor die rivier gebruik maak.



</doc>
<doc id="66367" url="https://af.wikipedia.org/wiki?curid=66367" title="Umzimkulurivier">
Umzimkulurivier

Die Umzimkulurivier is 'n rivier in KwaZulu-Natal, Suid-Afrika wat ontspring in die Drakensberge naby die Lesothogrens. Die rivier vloei suid-oos verby Underberg en mond uit in die Indiese Oseaan by Port Shepstone.


</doc>
<doc id="66368" url="https://af.wikipedia.org/wiki?curid=66368" title="De Beers">
De Beers

De Beers is 'n familie van maatskappye wat die wêreldwye diamantbedryf oorheers. Hulle ontgin diamante in Botswana, Namibië, Suid-Afrika en Kanada.

Tot en met 1873 was die diamantbedryf in Kimberley totaal ongereguleerd. Diamante is op vier myne ontgin: Kimberley-myn, De Beers-plaas, Dutoitspan en Bultfontein. Destyds mag elke persoon slegs een kleim besit het maar 'n kleim kon meer as een eienaar gehad het. Almal het winste nagejaag en die aanbod het die aanvraag oorskry wat lae pryse tot gevolg gehad het. Namate daar dieper gegrawe is, het dit ook ál moeiliker geword om erts na die oppervlak te bring en ál meer kapitaal was nodig om die kleims te bedryf. Teen 1874 het die mynraad die probleme probeer oorkom deur toe te laat dat elke persoon tien kleims besit. Dit het ook nie die gewenste uitwerking gehad nie en teen 1876 is die beperking opgehef. Hierdie besluit het twee groot gevolge gehad: die banke was bereid om finansiering beskikbaar te stel en die deur na internasionale geldmarkte was oop.

Teen 1879 was daar reeds 12 maatskappye in Kimberley wat oor kapitaal van £ 2 000 000 beskik het en teen 1880 was daar 71 maatskappye met £ 8 000 000 tot hul beskikking. Die gevolg hiervan was dat dit die einde van die alleendelwer was. Delwers het hulle kleims aan maatskappye verkoop en dan die droë delwerye verlaat of direkteure van die maatskappye geword.

Die maatskappye kon met hul kapitaal beter en meer masjinerie aankoop soos hys en wasmasjiene. Hulle kon ook ondergrondse mynbou toepas deur middel van skagte en tonnels. Op hierdie manier is Kimberley-myn (Groot Gat) tot op 'n diepte van 400 voet gemyn. Die koste het egter begin toeneem sodat selfs van die ryk maatskappye teen die middel van die tagtigerjare dit moeilik gevind het om wins te maak. Die maatskappye kon egter daarin slaag om diamantproduksie te verhoog van 856 353 karaat in 1882 tot 3,5 miljoen karaat in 1888. Teen 1885 was daar slegs 42 openbare en 56 privaat maatskappye in Kimberley oor.

Daar was dus nog te veel kleim-eienaars om 'n gesentraliseerde, beheerde diamantmark daar te stel.

Dis genoem na die broers Diedrich Arnoldus en Johannes Nicolaas de Beer, eienaars van die plaas Vooruitzicht, waarop diamante in 1870 ontdek is. Hulle het geen verbintenis met die De Beers-maatskappy gehad nie omdat hulle hul plaas vir £6.000 verkoop het.

Cecil John Rhodes het egter besef dat sentralisasie slegs verkry kan word deur amalgamasie van maatskappye en dat dit die enigste manier was om die bedryf te beheer. Nadat hy die land ingekom het as 'n agtienjarige, het eers op sy broer, Herbert, se kleim gewerk in die Kimberleymyn. Hy daarna begin woeker deur kleims te koop en verkoop in die Kimberley- en De Beersmyne. Hy het ook 'n kontrak verkry om water uit die De Beersmyn te pomp. In 1873 het Rhodes kragte met sy delwersvriend Charles D. Rudd saam gesnoer en het hul hul eienaarskap in die De Beersmyn uitgebrei. 

Deur amalgamasies, vennootskappe en aankope het hulle binne 'n paar jaar die beste kleims in die De Beersmyn besit. Eers het Robert Graham by hulle aangesluit in 1874, later is die Baxter Holdings se kleims gekoop.

Op 1 April 1880 is die belange van Rhodes en Rudd, Dunsmure & Alderson en Stow, Compton & English saamgevoeg in 'n maatskappy naamlik "De Beers Mining Company Limited" waarvan Rhodes die voorsitter was. Die maatskappy het oor kapitaal van £200 000 beskik en alreeds teen 1886 oor die £1 miljoen beskik. In 1887 het hulle ook die belange van Victoria Company en die Swabs Gully Mine verkry. Dit het tot gevolg dat die hele De Beersmyn in die besit van "De Beers Mining Company Limited" was.

Na die oorname van die De Beersmyn het die "De Beers Mining Company Limited" begin loer na die Kimberleymyn. Daar was twee groot rolspelers: Barney Barnato en die "Kimberley Central Diamond Company". 'n Groot stryd het tussen Barnato en Rhodes ontstaan; Barnato was gekant teen Rhodes se amalgamasie planne. Barnato het egter een probleem gehad: 'n Franse maatskappy, waarvan Jules Porgès die eienaar was, "Compagnie Française des Mines de Diamant du Cap de Bon Espérance" se eiendom het "Kimberley Central" se kleims in twee verdeel en die maksimale bewerking van die kleims beperk. Rhodes het die probleem raakgesien en die Franse maatskappy vir £1,4 miljoen gekoop met 'n lening wat hy met lord Rothschild aangegaan het. Rhodes het toe dié maatskappy te koop aangebied aan Barnato in ruil vir aandele in "Kimberley Central Diamond Company". Barnato het die voordele van die transaksie gesien en De Beers met 35 600 aandele van "Kimberley Central" plus 'n paar honderd duisend pond kontant betaal. Dit het aan Rhodes 'n vyfde aandeel in "Kimberley Central" gegee. Rhodes het toe meëdoenloos begin om die ander beskikbare aandele van "Kimberley Central" op te koop. Barnato begin toe dieselfde doen met gevolg dat "Kimberley Central" se aandeelprys verhoog en diamantpryse daal. Barnato staak sy geveg met Rhodes en op 13 Maart 1888 word "De Beers Consolidated Mines" gestig met 'n kapitaal van £ 100 000.

Vier persone besit al die aandele behalwe 25: Barnato 6658 aandele, F.S. Philipson-Stow (aandeel houer in "Kimberley Central") 4439 aandele en Rhodes en Alfred Beits het 4439 aandele elk. Hierdie vier persone is ook lewenslange direkteure van die maatskappy. Tydens 'n algemene vergadering op 31 Maart 1888 van "De Beers Mining Company Limited" word besluit dat laasgenoemde sal opgaan in "De Beers Consolidated Mines". Aandeelhouers in "Kimberley Central" maak beswaar teen die amalgamasie wat deur die hooggeregshof gehandhaaf word. Rhodes laat "Kimberley Central" egter likwideer en "De Beers Consolidated Mines" koop die gelikwideerde maatskappy vir £ 5 338 650. Die transaksie gee "De Beers Consolidated Mines" eienaarskap oor beide die Kimberley- en De Beersmyne.

Na die "Kimberley Central"-transaksie het Rhodes sy aandag gevestig op die Du Toitspan- en Bultfonteinmyne. Hy wou graag die beheer oor die twee myne ook kry om oorproduksie te voorkom en ook om te verhoed dat hulle in die hande van buitelandse maatskappye val. De Beers het in elk reeds belange gehad in die myne. Rhodes beluit dat hy nie hierdie keer die samesmeltingstrategie gaan volg nie omrede die myne relatief armer was as die Kimberley- en De Beersmyne. Hy sluit 'n huurooreenkoms met die grootste maatskappy van die Du Toitspan- en Bultfonteinmyne. Hierdie maatskappye was nou verseker van 'n vaste inkomste en het geen ontginningskopsere gehad nie. De Beers het nou beheer oor die myne gehad sonder om kapitaal uit te lê. Teen 1890 het De Beers ongeveer 90% van die diamantproduksie in die Kimberleygebied gelewer en het nou feitlik oor 'n monopolie beskik. De Beers het gevolglik die produksie van 3,5 miljoen karaat in 1888 na 2,7 miljoen verminder die volgende jaar. Dit het verseker dat die pryse gestyg en toe gestabiliseer het. 

De Beers kon ook nou produksiekoste verminder deur meer doeltreffende masjinerie aan te koop, eenvormige mynboumetodes te gebruik, minder mense in diens te neem en sy werkers op te lei. 

In 1890 het De Beers 'n ooreenkoms met die "Diamond Syndicate" aangegaan om afset te konsilideer. Die sindikaat sou al sy diamante aankoop en die aankope toewys aan elke diamanthandelaar. Gevolglik het De Beers se wins gestyg van £448 000 in 1889 na £2 miljoen in 1899. Dividende uitbetaal het gestyg van £0,78 miljoen in 1890 tot £1,5 miloen in 1899.

In 1890 is die Wesseltonmyn in Kimberley geopen. Om hierdie bedreiging die hoof te bied het De Beers in 1891 die hele stuk grond gekoop waarop die myn geleë was vir £303 000. Die myn het uit 1 115 kleims bestaan.

De Beers besit tans myne in Botswana, Namibië, Kanada en Suid-Afrika.





Op 1 Desember 2015 reik De Beers 'n persverklaring uit waarin hulle bevestig dat hulle al hul oorblywende myne in Kimberley aan Petra Diamonds verkoop het vir R102 miljoen. Hulle het dus na 127 jaar beheer verloor oor diamantontginning in Kimberley.




</doc>
<doc id="66371" url="https://af.wikipedia.org/wiki?curid=66371" title="Haas (sterrebeeld)">
Haas (sterrebeeld)

Die Haas (Latyn: "Lepus") is ’n sterrebeeld wat suid van die hemelewenaar lê, net suid van die Jagter. Dit is een van die 48 konstellasies wat deur die 2de-eeuse sterrekundige Ptolemeus beskryf is en is steeds een van die 88 moderne sterrebeelde. Dit word soms uitgebeeld as ’n haas wat deur die Jagter of sy jaghonde gejag word.

Vier sterre van die sterrebeeld (α, β, γ en δ Lep) vorm ’n vierhoek en is in Arabies bekend as "‘Arsh al-Jawzā'", "die troon van Jawzā'" of "al-Nihāl", "die kamele wat hul dors les".

R Leporis en T Leporis is Mira- veranderlike sterre. Daar is een Messier-voorwerp in die Haas, Messier 79. Dit is ’n dowwe sterreswerm met ’n helderheid van sowat 8 mag.




</doc>
<doc id="66372" url="https://af.wikipedia.org/wiki?curid=66372" title="Marakele Nasionale Park">
Marakele Nasionale Park

Die Marakele Nasionale Park is geleë in Limpopo, 15 km noordoos van Thabazimbi. Die park is 67 000 ha groot. Die dorp Matlabas is langs die park geleë. 

Die park het aanvanklik ontstaan as die Kransberg Nasionale Park in 1994 maar is later vergroot en hernoem as Marakele.

Hier is ook 'n groot verskeidenheid voëls om waar te neem. 

Daar kom verskeie boom- en proteaspesies in die park voor.

Twee tentkampe is aangelê in Marakele, naamlik Tlopi en Bontle. Volgens SANParke se webblad word daar tussen April en September 2013 nog 8 tenteenhede aangebou by Bontle, maar die kampterrein sal steeds oop wees vir besoekers.


</doc>
<doc id="66373" url="https://af.wikipedia.org/wiki?curid=66373" title="Horlosie (sterrebeeld)">
Horlosie (sterrebeeld)

Die Horlosie (Latyn: "Horologium") is ’n klein, dowwe sterrebeeld in die suidelike hemelruim. Dit is in die 18de eeu deur Nicolas Louis de Lacaille geskep. Hy het dit oorspronklik Horologium Oscillitorium genoem na die slingeruurwerk, ter ere van die ontwerper daarvan, Christiaan Huygens. Die naam is sedertdien verkort.

Een van die voorwerpe in die sterrebeeld wat van belang vir sterrekykers is, is R Horologii, ’n Mira-veranderlike met een van die grootste bekende reikwydtes. Die sterreswerm AM1 word ook hier aangetref; dit is die verste bekende sterreswerm in die Melkweg (398 000 ligjare).

Die Horlosie-superswerm is ’n massiewe superswerm van sterrestelsels wat sowat 550 miljoen ligjare breed is en ’n massa van 10 sonmassas het. Dit lê in die sterrebeelde Horlosie en Eridanus, met die naaste punt 700 miljoen ligjare en die verste punt 1,2 miljard ligjare van die Aarde af. Dit bestaan uit ’n paar honderdduisend sterrestelsels.




</doc>
<doc id="66377" url="https://af.wikipedia.org/wiki?curid=66377" title="Sterrestelselswerm">
Sterrestelselswerm

’n Sterrestelselswerm of swerm sterrestelsels is ’n groot groep sterrestelsels wat deur onder meer hul onderlinge swaartekrag bymekaar gehou word. ’n Swerm kan uit tientalle tot duisende sterrestelsels bestaan. In die Abell-katalogus is 4 073 sterrestelselswerms opgeneem.

Swerms met minder as 50 sterrestelsels word eerder groepe sterrestelsels genoem en nie swerms nie. Daar is egter nie ’n spesifieke skeidslyn tussen die twee terme nie. Ons Melkweg is deel van ’n groep sterrestelsels, die Lokale Groep. Dit bevat naas die Melkweg die Andromeda-sterrestelsel en sowat 40 ander, kleiner sterrestelsels. ’n Nabygeleë swerm wat groter is, is die Virgo-sterrestelselswerm.

Visuele waarneming maak dit moontlik om ’n swerm sterrestelsels te omskryf as " ’n versameling stelsels waarvan die swaartekrag mekaar beïnvloed". Nogtans is die snelheid van die individuele sterrestelsels te groot dat hulle op so ’n manier gebind kan word. Dit impliseer dat daar óf nog ’n onsigbare massa aanwesig moet wees óf ’n ander aantrekkende krag bestaan naas swaartekrag. Met behulp van X-straalmeting is vasgestel daar is wel ’n groot hoeveelheid gas tussen die sterrestelsels aanwesig. Dit is baie warm, tussen 10 K en 10 K, en die massa daarvan oortref dié van die sterrestelsels.

Selfs hierdie massa is egter nie genoeg om die swerm bymekaar te hou nie. Die onsigbare materie wat daarvoor verantwoordelik is, word donker materie genoem, en omdat dit nie regstreeks waarneembaar is nie, weet niemand waaruit dit bestaan nie. ’n Tipiese sterrestelselswerm bevat slegs 5% sigbare materie, 10% gas (wat X-strale uitstuur) en die res is donker materie.

’n Gemiddelde sterrestelselswerm het die volgende eienskappe:

Bekende swerms naby die Aarde is die Virgo-, die Hercules- en die Coma-sterrestelselswerm. In die omgewing van die Norma-sterrestelselswerm is ’n enorme swerm met so ’n groot invloed dat die lokale uitdying van die ruimte (Hubble-konstante) daardeur geraak word. Dit word die Groot Aantrekker genoem.




</doc>
<doc id="66378" url="https://af.wikipedia.org/wiki?curid=66378" title="Hande vashou">
Hande vashou

Hande vashou toon fisieke intimiteit tussen twee of meer mense. Dit kan romanties van aard wees of nie.

Of vriende hande vashou hang van kultuur en geslag af: In die Westerse kultuur word dit hoofsaaklik beoefen deur vroue en kinders (soms om beheer uit te oefen), egpare en romantiese paartjies. In Arabiese lande, Afrika en sekere dele van Suid-Asië hou ook mans en/of seuns as teken van vriendskap en/of respek hande vas. Dit is 'n redelik algemene gesig in die Weste vir tienermeisies om vriendskaplik hande vas te hou, maar nie soseer onder tienerseuns nie.

Hierdie gebruik onder mans kan ongemak onder gemeenskappe veroorsaak wat nie daaraan gewoond is nie, soos onder die Amerikaners toe oudpresident George Bush en die destydse kroonprins Abdullah van Saoedi-Arabië in die openbaar hande vasgehou het.

Mense hou hande vas of neem 'n ander se hand in syne/hare om die volgende redes:



</doc>
<doc id="66379" url="https://af.wikipedia.org/wiki?curid=66379" title="Superswerm">
Superswerm

’n Superswerm is ’n groot groep kleiner sterrestelselswerms of -groepe. Dit is van die grootste bekende strukture van die heelal. Hulle is so groot dat hulle nie deur swaartekrag verbind word nie en gevolglik deelneem aan die Hubble-uitdying.
Die bestaan van superswerms is ’n aanduiding dat die sterrestelsels in ons heelal nie egalig versprei is nie; die meeste word saamgebind in groepe en swerms wat tot duisende stelsels kan bevat, en hulle vorm op hul beurt selfs groter strukture bekend as superswerms.

Superswerms vorm weer nóg groter strukture wat filamente of "groot mure" genoem word. Laasgenoemde kan tussen ’n paar miljoen en ’n miljard ligjare groot wees en meer as 5% van die waarneembare heelal beslaan.

Tussen superswerms is daar groot ruimteleemtes of superholtes waarin min sterrestelsels voorkom.



</doc>
<doc id="66384" url="https://af.wikipedia.org/wiki?curid=66384" title="Daejeon">
Daejeon

Daejeon (Koreaans: 대전광역시) is die vyfde grootste stad naas die hoofstad Seoel, Busan, Incheon en Daegu in die weste van Suid-Korea en lê in die suidweste van die Koreaanse Skiereiland. Die stad het 'n bevolking van 1 547 609 in 2013 gehad en het 'n oppervlakte van 539,85 km². Daejeon was tydens die Korea-oorlog tydelik die hoofstad van Suid-Korea en was grootliks vernietig.


</doc>
<doc id="66385" url="https://af.wikipedia.org/wiki?curid=66385" title="Superholte">
Superholte

Superholtes is in sterrekunde leë ruimtes tussen superswerms en filamente (die grootste strukture in die heelal) waarin geen of min sterrestelsels voorkom. Hulle is in 1978 die eerste keer ontdek tydens ’n studie deur Stephen Gregory en Laird A. Thompson by die Kittpiek-sterrewag in Arizona, VSA. Superholtes het gewoonlik ’n deursnee van 11 tot 150 miljoen parsek. Superholtes in digte omgewings is gewoonlik kleiner as dié in laedightheidsones.

Die Lokale Superswerm, waarvan ook ons Melkweg deel uitmaak, grens aan die Noordelike Lokale Superholte (op ’n afstand van 86 miljoen parsek en met ’n deursnee van 146 miljoen parsek) en die Suidelike Lokale Superholte (afstand 135 miljoen parsek; deursnee 158 miljoen parsek).

Die Noordelike Lokale Holte is die naaste aan die Aarde. Dit word omring deur die Lokale, Coma- en Hercules-superswerms. Dit is nie heeltemal leeg nie, maar bevat slegs enkele sterrestelsels.



</doc>
<doc id="66390" url="https://af.wikipedia.org/wiki?curid=66390" title="Gwangju">
Gwangju

Gwangju (Koreaans: 광주광역시) is die sesde grootste stad naas die hoofstad Seoel, Busan, Incheon, Daegu en Daejeon‎‎ in die suidweste van Suid-Korea en lê in die suidweste van die Koreaanse Skiereiland. Die stad het 'n bevolking van 1 475 745 in 2010 gehad en het 'n oppervlakte van 501,24 km². Die stad is in 57 v.C. gestig en was tydens die Drie koninkryke van Korea die administratiewe sentrum van die Baekje-ryk.


</doc>
<doc id="66391" url="https://af.wikipedia.org/wiki?curid=66391" title="George Bush">
George Bush

George Bush kan verwys na:


</doc>
<doc id="66392" url="https://af.wikipedia.org/wiki?curid=66392" title="57 v.C.">
57 v.C.



</doc>
<doc id="66393" url="https://af.wikipedia.org/wiki?curid=66393" title="Plaaslike Groep">
Plaaslike Groep

Die Plaaslike Groep is die groep sterrestelsels wat ons Melkweg insluit. Dit bestaan uit meer as 50 stelsels (insluitende dwergsterrestelsels) en sy swaartekragmiddelpunt lê iewers tussen die Melkweg en die Andromeda-sterrestelsel. Die sterrestelsels van die Plaaslike Groep het ’n deursnee van 10 miljoen ligjare en ’n geraamde massa van 1,29±0,14 sonmassas (M). Die groep is deel van die Plaaslike Superswerm, ook genoem die Virgo-superswerm.

Die grootste twee lede van die groep is die Melkweg en die Andromeda-sterrestelsel, albei spiraalvormige stelsels met ’n eie stelsel satellietgalaktikas.
Die ander lede van die groep is wat swaartekrag betref afgesonder van hierdie groot subgroepe: IC 10, IC 1613, Phoenix-dwerg, Leo A, Tucana-dwerg, Cetus-dwerg, Pegasus-dwerg, Wolf-Lundmark-Melotte, Aquarius-dwerg en Sagittarius-dwerg.

Die term "Plaaslike Groep" is die eerste keer deur Edwin Hubble gebruik in hoofstuk VI van sy boek "The Realm of the Nebulae". Hy het aanvanklik 12 lede van die groep genoem, maar teen 2003 het dit tot 36 toegeneem nadat feitlik twee dosyn sterrestelsels met ’n lae ligsterkte ontdek is.





</doc>
<doc id="66395" url="https://af.wikipedia.org/wiki?curid=66395" title="Suwon">
Suwon

Suwon (Koreaans: 수원시) is die sesde grootste stad naas die hoofstad Seoel, Busan, Incheon, Daegu, Daejeon‎‎ en Gwangju in die suidweste van Suid-Korea en lê in die suidweste van die Koreaanse Skiereiland. Die stad het 'n bevolking van 1 086 904 in 2008 gehad en het 'n oppervlakte van 121,1 km². Die stad is 48 km suidoos van die hoofstad Seoel geleë en is aan die hoofstad se Metro aangesluit.


</doc>
<doc id="66396" url="https://af.wikipedia.org/wiki?curid=66396" title="Seongnam">
Seongnam

Seongnam (Koreaans: 성남시) is die sewende grootste stad naas die hoofstad Seoel, Busan, Incheon, Daegu, Daejeon‎‎, Gwangju en Suwon in die suidweste van Suid-Korea en lê in die noordweste van die Koreaanse Skiereiland. Die stad het 'n bevolking van 1 023 009 in 2008 gehad en het 'n oppervlakte van 141,7 km². Die stad is suidoos van die hoofstad Seoel geleë en is aan die hoofstad se Metro aangesluit.


</doc>
<doc id="66398" url="https://af.wikipedia.org/wiki?curid=66398" title="Ulsan">
Ulsan

Ulsan (Koreaans: 울산광역시) amptelik die Ulsan Metropolitaanse Stad, is Suid-Korea se sewende grootste metropool met 'n bevolking van meer as 1,1 miljoen en 'n oppervlakte van 1 058,95 km². Dit is in die suidooste van die land geleë, met die buurstad Busan in die suide en teenoor Gyeongju in die noorde. 
Ulsan is die nywerheidsreus van Suid-Korea, wat die hart vorm van Ulsan se industriële distrik. Dit is die tuiste van die wêreld se grootste motorvervaardigingsaanleg wat deur die Hyundai Motormaatskappy bedryf word, die wêreld se grootste skeepswerf wat deur Hyundai Heavy Industries bedryf word, en die wêreld se tweede grootste olieraffinadery, wat deur SK Energy besit word.

Ulsan is aan die See van Japan geleë en beskik oor Suid-Korea se tweede belangrikste hawe ná die van Busan. In 2012 het Ulsan 'n BBP per capita van $ 79,623 gehad, die hoogste van enige streek in Suid-Korea.

Ulsan word in vier administratiewe distrikte "(gu)" en een "county" verdeel:


</doc>
<doc id="66399" url="https://af.wikipedia.org/wiki?curid=66399" title="Changwon">
Changwon

Changwon (Koreaans: 창원시) is 'n groot stad in die suidooste van Suid-Korea en lê in die suidooste van die Koreaanse Skiereiland. Die stad het 'n bevolking van 1 081 499 in 2010 gehad en het 'n oppervlakte van 743,48 km². Changwon is aan die See van Japan geleë, beheer Suid-Korea se derde belangrikste hawe ná die buurstede Busan en Ulsan en is een van die belangrikste ekonomiese sentrums van Suid-Korea.


</doc>
<doc id="66400" url="https://af.wikipedia.org/wiki?curid=66400" title="Mont Blanc-tonnel">
Mont Blanc-tonnel

Die Mont Blanc-tonnel strek deur die Alpe en verbind Frankryk met Italië. Die tonnel is 11,6 km lank en het ses en 'n half jaar geneem om te voltooi, met 'n vermoë van 600 voertuie per uur in beide rigtings. Die tonnel is op 16 Julie 1965 in diens gestel. 

Op 24 Maart 1999 sterf 38 mense in die tonnel toe 'n Belgiese vragmotor gelaai met meel en margarine aan die brand geslaan het in die tonnel.



</doc>
<doc id="66401" url="https://af.wikipedia.org/wiki?curid=66401" title="Tonnel">
Tonnel

'n Tonnel is 'n ondergrondse deurgang tussen twee punte. Tonnels is lang ingeslote ruimtes met openinge wat as in- en uitgange dien. Hierdie openinge is gewoonlik aan weerskante op die verste punte van die tonnel geplaas. Tonnels word gebruik om verkeer (soos karre en treine) te dra, om water te kanaliseer, om kabels aan te lê, en vir verskeie ander gebruike.

Tonnels word in verskillende soorte grond gegrawe, van sagte sand tot harde rots. Die beste metode word deur die tipe grond waardeur die tonnel moet loop bepaal. As voorbeeld kan vlak tonnels gegrawe en daarna weer bedek word. Groot boormasjiene word deesdae gebruik vir dieper tonnels wat deur harde rotslae loop. Beheerde ontploffings word ook soms ingespan om tonnels stukkie vir stukkie oop te skiet. In die ou tyd is tonnels met die hand gegrawe.

Die bou van tonnels verg groot siviele ingenieursprojekte wat groot somme geld kan kos. Die beplanning en bou van 'n lang tonnel kan verskeie jare duur.



</doc>
<doc id="66402" url="https://af.wikipedia.org/wiki?curid=66402" title="Jadowniki">
Jadowniki

Jadowniki is 'n dorp met 5 014 inwoners in die woiwodskap Klein-Pole in die suide van Pole.


</doc>
<doc id="66405" url="https://af.wikipedia.org/wiki?curid=66405" title="Neerslag">
Neerslag

Neerslag is 'n atmosferiese verskynsel waar water in die vorm van waterdruppels, ys, of sneeu, meestal afkomstig uit wolke, na die aarde val. Sodra die water of ys die grond bereik, word dit as as neerslag beskou. Neerslag is deel van die aarde se watersiklus.

Die hoeveelheid neerslag word met 'n reënmeter gemeet wat die hoeveelheid in millimeters (mm) aandui. Een millimeter neerslag stem ooreen met 1 liter op 'n horisontale oppervlakte van 1 m². Die neerslag op die aarde varieer beduidend, tussen 50 en 200 mm per jaar in woestyngebied tot meer as 10 000 mm per jaar in tropiese gebiede.

Die lug bevat altyd 'n hoeveelheid waterdamp, en die maksimale hoeveelheid is afhanklik van die temperatuur. Die meteoroloog verwys normaalweg na die relatiewe humiditeit of betreklike vogtigheid en bedoel daarmee die hoeveelheid vog in die lug op 'n bepaalde tydstip en by 'n gegewe temperatuur, wat uitgedruk word as 'n persentasie van die maksimum hoeveelheid vog in die lug by hierdie temperatuur. 

Wanneer die lug by 'n sekere temperatuur versadig is aan vog, is die relatiewe humiditeit dus 100 %, terwyl 'n relatiewe humiditeit van 50 % beteken dat die lug net die helfte van die vog bevat wat dit by daardie temperatuur kan hou, By ŉ toename in temperatuur sal die relatiewe humiditeit daal (warm lug hou meer vog as koue lug) indien die voggehalte konstant bly. 

Dit hou verder in dat die relatiewe humiditeit sal toeneem by 'n temperatuurafname terwyl die voggehalte konstant bly. Wanneer die voggehalte as gevolg van verdamping verhoog word, sal die relatiewe humiditeit by konstante temperatuur toeneem. Die kondensasiepunt word in die meteorologie die doupunt genoem. 

In die vrye atmosfeer, by suiwer lug, is die bereiking van die doupunt egter nie genoeg om kondensasie te veroorsaak nie. Die waterdruppeltjies wat uit die waterdamp ontstaan, is aanvanklik so klein dat die oppervlak daarvan sterk gekrom en die oppervlakspanning baie groot is. Dit veroorsaak dat die gevormde druppeltjies direk verdamp. 

Vir werklike druppelvorming is dit noodsaaklik dat die watermolekules hulle heg aan vaste of vloeibare deeltjies wat nie te klein is nie. In die atmosfeer is 'n oorvloed van sulke deeltjies, wat as kondensasiekerne bekend staan, aanwesig, Hulle kan op allerlei maniere in die atmosfeer beland, byvoorbeeld deur vulkaniese uitbarstings (asdeeltjies), deur wind (mikroörganismes van die land en soutdeeltjies uit die see) en deur menslike bedrywighede (nywerhede, verkeer). 

Dikwels is die kondensasiekerne in die atmosfeer higroskopies, dit wil sê hulle trek vog uit die atmosfeer aan en bevorder daardeur die kondensasieproses. In stede en nywerheidsgebiede lê die aantal kondensasiekerne meestal in die omgewing van 100 000 tot 1 000 000 per cm. 

Yskristalle vorm om vrieskerne of by - 40 °C, waarby die waterdamp sonder 'n kern kristalliseer. Hierdie kristalle is hoofsaaklik seskantig en kan aaneengroei en sneeuvlokke vorm. Die yskristalle kan ook in aanraking kom met waterdruppeltjies in 'n wolk, sodat die water in 'n lagie om die kristal vries. Die neerslag wat so gevorm word, staan bekend as sagte hael. 

Die afsonderlike wolkelemente (waterdruppeltjies en yskristalletjies) het afmetings van ongeveer 0,01 mm en is so lig dat hulle vanweë die turbulente lugstrome kan bly sweet. By motreën is die druppelafmeting ongeveer 0, 1 mm en by reën 1 tot 2,5 mm. Dit was lank onbekend hoe hierdie klein druppeltjies tot groteres verenig raak. Die eerste poging om uitsluitsel hieroor te kry, het gekom van die Sweedse meteoroloog Tor Bergeron. 

Die Tor Bergeron-proses het veral betrekking op die middelbreedtes. Dit berus op die verskil in die dampspanning bokant 'n onderverkoelde waterdruppeltjie en yskristalletjie. Hierdie dampspanning is in die eerste geval die grootste omdat die ontsnapping van 'n watermolekule uit water minder energie vereis as die ontsnapping uit 'n yskristalletjie. 

Daar ontstaan hierdeur 'n vervoer van waterdamp van die waterdruppels na die yskristalletjie, wat so verder aangroei, Die proses verloop taamlik vinnig by temperature tussen - 10 en - 20 °C. Uiteindelik word die yskristalletjies so swaar dat dit begin val, en in die proses vang dit nog meer waterdruppeltjies op. Die aangroeiende yskristalle kan by enkele grade benede vriespunt aangroei tot sneeuvlokke. 

As die vlokke deur koue lug val, bereik dit die aarde as sneeu. As die temperatuur egter hoër is, smelt die sneeu en val dit as reën op die aarde. Hael word by heftige konveksie gevorm. Reëndruppels word deur sterk lugstrome bo die vriesvlak in die donderwolk gevoer, waar die druppels vries. As gevolg van konveksie word die bevrore druppels benede die vriesvlak gevoer en 'n lagie water versamel om die korrel. 

By verdere opstyging en daling word die proses herhaal en die haelkorrel word al hoe groter totdat dit swaar genoeg is om deur die opheffende lugstroming na die aarde te val. Ysreën bestaan aan die ander kant uit bevrore reëndruppels en word gevorm wanneer die dalende druppels 'n luglaag teëkom waar daar vriespunttemperature heers.

Die volgende vorme van neerslag kom voor:

Neerslag val uit wolke wat gevorm word deur kondensasie van afgekoelde waterdampe. Wolke bestaan uit klein saamgepakte waterdruppels en yskristalle. As gevolg van die ligte massa word wolke deur lugstrome meegevoer. Die valsnelheid is baie laag en dit kan verskeie dae neem om die aarde se oppervlak te bereik, dit kan selfs weer verdamp voor dit die grond bereik.



</doc>
<doc id="66407" url="https://af.wikipedia.org/wiki?curid=66407" title="Mis">
Mis

Mis kan na een van die volgende verwys:



</doc>
<doc id="66408" url="https://af.wikipedia.org/wiki?curid=66408" title="Sinoniem (taksonomie)">
Sinoniem (taksonomie)

'n Sinoniem in taksonomie verwys na 'n wetenskaplike naam wat tans nie meer gebruik word nie en met 'n nuwe naam vervang is. Hierdie sinonieme, in teenstelling met normale sinonieme, is nie almal op gelyke vlak nie en die een kan nie sondermeer met 'n ander vervang word nie.



</doc>
<doc id="66410" url="https://af.wikipedia.org/wiki?curid=66410" title="Gosport">
Gosport

Gosport is 'n dorp met sowat 79 duisend inwoners in die graafskap Hampshire, in suidelike Engeland.


</doc>
<doc id="66411" url="https://af.wikipedia.org/wiki?curid=66411" title="Swansea">
Swansea

Swansea ([ˈswɒnzi]; Wallies: Abertawe [abɛrˈtawɛ]) is die tweede grootste stedelike nedersetting in Wallis (naas Cardiff) met 'n bevolking van 245 500 in die unitêre owerheidsgebied, geleë aan die Swansea Bay, 'n baai aan die Walliese suidweskus. Saam met Neath en Port Talbot vorm Swansea 'n verstedelikte gebied met meer as 300 000 inwoners.
Swansea, wat sy oorsprong in 'n Wiking-handelspos het, het in die vroeë 18de eeu tot 'n belangrike nywerheidstad ontwikkel. Die nabyheid van kopermyne in Cornwall asook die beskikbaarheid van goedkoop steenkool, wat plaaslik ontgin kon word, het van Swansea met sy hawegeriewe 'n sentrum van die koperbedryf gemaak waaraan die bynaam "Copperopolis" gegee is. Omstreeks 1880 is sestig persent van die koperertse, wat uit oorsee ingevoer is, in plaaslike smelterye verwerk. Die stad se nywerhede het van Swansea een van die hoofteikens van Duitse lugaanvalle tydens die Tweede Wêreldoorlog gemaak. Die historiese middestad is in drie grootskaalse lugaanvalle in Februarie 1941 vernietig. Met die agteruitgang van swaar nywerhede gedurende die 20ste eeu het die dienstesektor die belangrikste ekonomiese bedryf geword.

Swansea en sy omgewing het intussen ook tot gewilde toeristebestemmings ontwikkel. Die "National Waterfront Museum" behandel in sy uitstallings die geskiedenis en ontwikkeling van Wallis, terwyl die nabygeleë "Dylan Thomas Centre" lewe en werk van Dylan Thomas, die bekendste boorling van Swansea en befaamde Walliese digter, dokumenteer. Die nuwe Swansea University Bay-kampus is een van die vernaamste voorbeelde van moderne boukuns in Wallis.


</doc>
<doc id="66412" url="https://af.wikipedia.org/wiki?curid=66412" title="Virgo-superswerm">
Virgo-superswerm

Die Virgo-superswerm of Plaaslike Superswerm (afgekort as PS) is die onreëlmatige superswerm wat die Virgo-sterrestelselswerm en die Plaaslike Groep bevat. Laasgenoemde bevat weer die Melkweg, waarin die Aarde lê, asook die Andromeda-sterrestelsel. Minstens 100 sterrestelselswerms lê in die Virgo-superswerm se gebied met ’n deursnee van 33 miljoen parsek (110 miljoen ligjare). Dit is een van die miljoene superswerms in die waarneembare heelal.

Volgens ’n studie in September 2014 is die Virgo-superswerm net deel van ’n groter swerm, die Laniakea-superswerm, wat die Groot Aantrekker in sy middel huisves.

Reeds met die eerste groep newels wat in 1863 deur William en John Herschel gepubliseer is, was dit duidelik dat daar ’n merkbare oorvloed van newelvelde in die sterrebeeld Maagd is. In die 1950's het die Frans-Amerikaanse sterrekundige Gérard Henri de Vaucouleurs voorgestel dat hierdie oorvloed ’n grootskaalse sterrestelselagtige struktuur verteenwoordig; hy het dit in 1953 die "Plaaslike Supergalaktika" genoem en dié term in 1958 verander na "Plaaslike Superswerm" (PS). Die debat oor of die PS wel ’n struktuur is en of dit ’n toevallige oplyning van sterrestelsels is, het in die 1960's en '70's voortgeduur.
Die kwessie is opgelos met die rooiverskuiwing-opmetings van die laat 1970's en vroeë 1980's, wat ’n plat konsentrasie van sterrestelsels getoon het.

In ’n omvattende dokument het R. Brent Tully in 1982 die resultate van sy navorsing oor die basiese struktuur van die PS gepubliseer. Die superswerm bestaan uit twee dele: ’n plat skyf wat twee derdes van die superswerm se liggewende sterrestelsels bevat, en ’n rofweg bolvormige halo of ring wat die oorblywende derde bevat.
Die skyf self het ’n dun (~1 miljoen parsek) ellipsvorm met ’n verhouding tussen die lang en die kort as van minstens 6:1, en moontlik tot 9:1.
Danksy data wat in Junie 2003 bekendgemaak is ná ’n vyfjaarstudie was sterrekundiges in staat om die PS met ander superswerms te vergelyk. Die PS is ’n redelike klein en arm (m.a.w. sonder ’n hoëdigtheidskern) superswerm. Dit het een ryk sterrestelselswerm in die middel wat omring is deur filamente van sterrestelsels en arm groepe.
Die Plaaslike Groep is aan die buitewyke van die PS geleë in ’n klein filament wat van die Fornax-swerm tot die Virgo-swerm strek. Die Virgo-superswerm se volume is min of meer 7 000 keer dié van die Plaaslike Groep en 100 miljard keer dié van die Melkweg.

Sedert die laat 1980's is dit duidelik dat nie net die Plaaslike Groep nie, maar alle materie tot op ’n afstand van 50 miljoen parsek, teen 600 km/s beweeg in die rigting van die Norma-sterrestelselswerm (Abell 3627) – ook bekend as die Groot Aantrekker as gevolg van dié tot dusver onverklaarbare verskynsel.





</doc>
<doc id="66414" url="https://af.wikipedia.org/wiki?curid=66414" title="Geelsee">
Geelsee

Die Geelsee (Chinees: 黄海, pinyin: "huáng hǎi"; Koreaans: 황해) is 'n see van die Stille Oseaan wat deel uitmaak van die Oos-Chinese See en tussen die Volksrepubliek China in die weste en Korea in die ooste geleë is. Dit word begrens deur die Volksrepubliek China in die weste, Noord-Korea in die noordooste en Suid-Korea in die ooste. In Korea word die Geelsee soms ook die Westelike See (서해) genoem. Die noordelike deel van dié see, wat deur die Volksrepubliek China omring word, word die Bohaisee genoem, en tussen die Volksrepubliek China en Noord-Korea staan dit as Koreabaai bekend. Die beskermde gebiede vir migrerende voëls langs die kus langs die Geelsee-Bohaisee is in 2019 deur Unesco as 'n wêrelderfenisgebied gelys.

Die Geelsee het 'n oppervlakte van sowat 380 000 km² en 'n gemiddelde diepte van 44 m. Belangrike stede wat aan dié see geleë is, sluit in Dalian, Huludao, Qingdao, Qinhuangdao, Weihai, Yantai en Yingkou in die Volksrepubliek China asook Incheon in Suid-Korea. Die belangrikste riviere wat in dié see uitmond is die Geelrivier, die Hai, die Huai, die Liao en die Yalu.

Die Geelsee is een van vier seë wat in Afrikaans en ander tale ná kleure genoem is – die ander is die Rooi-, Swart- en Witsee. Die naam van dié see is afgelei van die geel sand wat deur winde van die Gobiwoestyn oor dié see verstrooi word en van geel sediment wat die Geelrivier oor die Bohaisee dié see inbring.




</doc>
<doc id="66415" url="https://af.wikipedia.org/wiki?curid=66415" title="George Petrie">
George Petrie

George Petrie (* 1 Januarie 1790, † 1866 in Dublin), was 'n Ierse skilder, musikus, antikwaar en argeoloog in die Victoriaanse tydperk. Dikwels word na hom as die "vader van die Ierse argeologie" verwys.

George Petrie is in Dublin gebore en groot gemaak. Hy was die seun van die portret- en miniatuurskilder James Petrie, 'n boorling van Aberdeen, Skotland wat hom in die Ierse hoofstad gevestig het. George Petrie het al vroeg in kuns belang gestel en het sy skoolopleiding as kunstenaar by een van die "Royal Dublin Society" se skole ontvang. In die ouderdom van veertien het hy hier in 1805 die silwermedalje gewen.

In 1813 het hy twee hegte vriende, Francis Danby en James Arthur O'Connor, in Londen besoek. Hy het kennis gemaak met Sir Benjamin West en sodoende die geleentheid gekry om beduidende kunsskatte in die Britse metropool te bestudeer.

Daarna het Petrie na Ierland teruggekeer waar hy sy lewensonderhoud verdien het deur sketse vir gravure in reisliteratuur te ontwerp, waaronder George Newenham Wright se reisgids oor Killarney, Wicklow en Dublin, Thomas Cromwell se "Excursions through Ireland" en James Norris Brewer se "Beauties of Ireland". Van sy kunswerke is vanaf 1816 in Dublin vertoon.

In die laat 1820's en 1830's het Petrie nuwe lewe in die Koninklike Ierse Akademie se antikwiteite-komitee ingeblaas. Hy was verantwoordelik vir die aankoop van talle belangrike Ierse manuskripte, waaronder 'n handgeskrewe kopie van die "Annals of the Four Masters", asook metaalkuns van die eiland soos die "Kruis van Cong".

Sy werke oor vroeë Ierse argeologie en boukuns was van groot wetenskaplike belang, veral sy essay oor die "Ronde Torings van Ierland" ("Round Towers of Ireland") wat in 1845 in sy boek "The Ecclesiastical Architecture of Ireland" ("Die kerklike boukuns van Ierland") verskyn het. Sy wetenskaplike ondersoek aangaande die grafte van Carrowmore is vandag steeds 'n belangrike bron oor dié argeologiese terrein.

Tussen 1833 en 1843 is Petrie deur Thomas Colby en Thomas Larcom as hoof van die Topografiese Departement (die antikwiteite-afdeling) van die "Irish Ordnance Survey" aangestel. Sy span het bekende wetenskaplikes soos John O'Donovan, een van Ierland se voorste geleerdes ooit, en Eugene O'Curry ingesluit. In hierdie periode was Petrie 'n tyd lank redakteur van twee gewilde tydskrifte oor antikwiteite, die "Dublin Penny Journal", en later die "Irish Penny Journal".

'n Ander beduidende bydrae tot die Ierse kultuur was Petrie se versameling van Ierse wysies en melodieë. William Stokes se eietydse biografie beskryf noukeurig die manier waarop Petrie hierdie tradisionele musiek versamel en neergeskryf het.

Waterverf was sy gewildste medium as kunstenaar, alhoewel dit in sy tyd minder belangrik geag is as olieverfkuns. Nogtans word hy by die bekwaamste Ierse Romantiese skilders van sy tydperk gereken. Van sy beste werke word in die Nasionale Galery van Ierland vertoon, waaronder sy waterverfskildery "Gougane Barra Lake with the Hermitage of St. Finbarr, Co. Cork" van 1831.


</doc>
<doc id="66416" url="https://af.wikipedia.org/wiki?curid=66416" title="Kaohsiung">
Kaohsiung

Kaohsiung, soms ook Gaoxiong genoem (Chinees: 高雄市, pinyin: "Gaosyóng Shìh", Pe̍h-ōe-jī: "Ko-hiông-chhī") is ná Nieu-Taipei die tweede grootste stad van die Republiek China op die eiland Taiwan met sowat 2,8 miljoen inwoners. Kaohsiung het 'n oppervlakte van 2 946 km² en word regstreeks deur die nasionale regering bestuur. Op 25 Desember 2010 het die stad met die Kaohsiung County saamgesmelt en beheer Taiwan se belangrikste hawe.

Sy stadsgebied behels 'n aansienlike deel van Taiwan se suidelike kuslyn en lê aan die Suid-Chinese See.


</doc>
<doc id="66417" url="https://af.wikipedia.org/wiki?curid=66417" title="Taichung">
Taichung

Taichung, soms ook Taizhong genoem (Chinees: 臺中市, Pinyin: Táizhōng Shì, Pe̍h-ōe-jī: Tâi-tiong-chhī; letterlik "Sentraal-Taiwan") is ná Nieu-Taipei en Kaohsiung die derde grootste stad van die Republiek China op die eiland Taiwan met 'n bevolking van sowat 2,7 miljoen. Taichung het 'n oppervlakte van 2 215 km² en word regstreeks deur die nasionale regering bestuur. Op 25 Desember 2010 het die stad met die Taichung County saamgesmelt.

Sy stadsgebied behels 'n aansienlike deel van Taiwan se westelike kuslyn en is aan die Suid-Chinese See geleë.


</doc>
<doc id="66418" url="https://af.wikipedia.org/wiki?curid=66418" title="Groot Aantrekker">
Groot Aantrekker

Die Groot Aantrekker is ’n gebied in die heelal met ’n geweldige sterk swaartekrag en vorm die middelpunt van die Laniakea-superswerm. In of naby dié gebied lê die Norma-sterrestelselswerm. Die massa van die Groot Aantrekker word geskat op dié van ’n half miljoen sterrestelsels, op ’n afstand van sowat 150 tot 250 miljoen ligjare.

Die sterrestelsels van die Virgo-superswerm (met onder meer die Melkweg) beweeg teen ’n snelheid van 600 km/s in die rigting van die Groot Aantrekker. Die sterrestelsels toon almal ’n rooiverskuiwing en beweeg dus nader aan mekaar.

Die eerste aanduidings van ’n afwyking in die eenvormige uitdying van die ruimte is in 1973 en weer in 1978 gevind. Die ligging van die Groot Aantrekker is eindelik in 1986 bepaal – op ’n afstand van tussen 150 en 250 miljoen ligjare van die Melkweg, in die rigting van die sterrebeelde Noordelike Waterslang en Sentour.

Baie voorwerpe in daardie rigting lê in die deel van die hemelruim agter die Melkweg wat dus moeilik waargeneem kan word. Tog het X-straalmetings aangedui dat dié gebied oorheers word deur die Norma-sterrestelselswerm (ACO 3627), ’n enorme swerm van hoofsaaklik groot, ou sterrestelsels waarvan baie teen hul bure bots en/of groot hoeveelhede radiogolwe uitstraal.

Daar is aanvanklik geglo die Groot Aantrekker is ’n superswerm of dalk ’n onbekende, unieke verskynsel. In September 2014 het ’n groep sterrekundiges, onder andere R. Brent Tully van die Universiteit van Hawaii en Helene Courtois van die Universiteit van Lyon in Frankryk, ’n nuwe manier gepubliseer om superswerms te definieer volgens die relatiewe snelhede van sterrestelsels. Die span het radioteleskope gebruik om die bewegings van ’n groot groep plaaslike sterrestelsels uit te stippel. In ’n gegewe superswerm sal al dié bewegings na binne wees, in die rigting van die massamiddelpunt. Die Groot Aantrekker word nou beskou as die massamiddelpunt van Laniakea en dit verklaar die beweging van onder meer die Lokale Groep in dié rigting.



</doc>
<doc id="66419" url="https://af.wikipedia.org/wiki?curid=66419" title="Tainan">
Tainan

Tainan (Chinees: 臺南市, pinyin: "Táinán Shì", Pe̍h-ōe-jī: "Tâi-lâm-chhī"; letterlik: "Suid-Taiwan") is ná Nieu-Taipei, Kaohsiung en Taichung die vierde grootste stad van die Republiek China op die eiland Taiwan met 'n bevolking van sowat 1,9 miljoen. Tainan het 'n oppervlakte van 2 192 km² en word regstreeks deur die nasionale regering bestuur. Op 25 Desember 2010 het die stad met die Tainan County saamgesmelt.

Sy stadsgebied behels 'n aansienlike deel van Taiwan se suidelike kuslyn en lê aan die Suid-Chinese See. Die stad is weens sy gerieflike plek in 1621 deur Nederlandse koloniste opgerig. In 1662 het die Chinese onder Zheng Chenggong die stad verower en tot hoofstad van die Taiwan-prefektuur verklaar.


</doc>
<doc id="66421" url="https://af.wikipedia.org/wiki?curid=66421" title="Haikou">
Haikou

Haikou (Chinees: 海口) is 'n groot stad in die suide van die Volksrepubliek China en die hoofstad van die provinsie van Hainan. Die stad het 'n bevolking van 2 046 189 in 2010 gehad met 'n oppervlakte van 2 237 km². 

Haikou staan veral bekend vir die lanseersentrum van die Chinese Ruimte-agentskap en word gebruik om Chinese vuurpyle en satelliete te lanseer.


</doc>
<doc id="66425" url="https://af.wikipedia.org/wiki?curid=66425" title="Hainan">
Hainan

Hainan (Chinees: 海南; pinyin: "Hǎinán" ; Jyutping: "Hoi2 Naam4"; Pe̍h-ōe-jī: "Hái-lâm"; letterlik: "Suid van die Meer [Qiongzhou-straat]") is die grootste en mees suidelike eiland van die Volksrepubliek China, tussen die Suid-Chinese See in die ooste en die Golf van Tonkin in die weste. Dié eiland beheer die gelyknamige Chinese provinsie wat die kleinste en mees suidelike van dié land is. Vanaf die stigting van die Volksrepubliek China in 1949 tot 1988 het Hainan tot die provinsie Guangdong behoort, maar vorm sedertdien 'n provinsie in sy eie reg. Hainan word deur die nou Straat van Hainan van die Leizhou-skiereiland in die noorde geskei en Viëtnam is 320 km wes geleë.
Die eiland het 'n bevolking van 8 180 000 in 2012 gehad en beslaan 'n oppervlakte van 33 210 km². Hainan staan veral bekend as lanseersentrum van die Chinese Ruimteagentskap in die hoofstad Haikou, wat gebruik word om Chinese vuurpyle en satelliete te lanseer. Die omstrede Paracel- en Spratly-eilande in die Suid-Chinese See word deur die Volksrepubliek China as deel van die Hainan-provinsie opgeëis.



</doc>
<doc id="66426" url="https://af.wikipedia.org/wiki?curid=66426" title="Shapley-superswerm">
Shapley-superswerm

Die Shapley-superswerm of Shapley-konsentrasie (SCl 124) is die grootste versameling sterrestelsels in ons nabye heelal (tot 700 miljoen ligjare van die Aarde af). Dit word deur die swaartekrag van sy sterrestelsels bymekaargehou in plaas daarvan om saam met die heelal uit te dy. Dit kom voor as ’n duidelike konsentrasie van sterrestelsels in die sterrebeeld Sentour en is 650 miljoen ligjare van die Aarde af (z=0,046).

Daar is deesdae hernude belangstelling in die Shapley-superswerm omdat dit baie naby lê aan die rigting waarin die Plaaslike Groep sterrestelsels (insluitende ons Melkweg) beweeg teen ’n snelheid van sowat 600 km/s. Dit laat baie sterrekundiges vermoed dat dit een van die hoofredes is vir ons sterrestelsel se vreemde beweging – die Groot Aantrekker is dalk ’n ander rede.

Die superswerm is genoem na die Amerikaanse sterrekundige Harlow Shapley.



</doc>
<doc id="66445" url="https://af.wikipedia.org/wiki?curid=66445" title="Katrivier">
Katrivier

Die Katrivier is 'n rivier in Raymond Mhlaba munisipaliteit van die Oos-Kaap, Suid-Afrika.

Die rivier voorsien water aan die sitrusboorde in die Katriviervallei, asook huishoudelike water aan Balfour, Seymour, Blinkwater en Fort Beaufort.

Die Katrivierdam () is in 1969 naby Seymour in die Oos-Kaap geopen.

Die rivier se water vloei uiteindelik in die Groot-Visrivier in by .




</doc>
<doc id="66449" url="https://af.wikipedia.org/wiki?curid=66449" title="Wildeperdehoekpas">
Wildeperdehoekpas

Die Wildeperdehoekpas is 'n bergpas op 'n grondpad suidwes van Springbok in Namakwaland. Hierdie pas begin net suid van die pas op die Messelpad en lei na die hek van die Namakwa Nasionale Park en verder na Soebatsfontein en Koingnaas. Die pas is in 1871 gebou om kopererts vir verskeping na Groot-Brittanje na die hawe by Hondeklipbaai te vervoer.



</doc>
<doc id="66450" url="https://af.wikipedia.org/wiki?curid=66450" title="Akkedispas">
Akkedispas

Die Akkedispas is 'n bergpas tussen Potjiespram en De Hoop in die Richtersveld Nasionale Park in Namakwaland. Dit is slegs begaanbaar vir vierwielaangedrewe voertuie. 

Hierdie pas is in die Noord-Kaap moet nie verwar word met die Akkedisbergpas in die omgewing van Stanford in die Wes-Kaap nie.



</doc>
<doc id="66451" url="https://af.wikipedia.org/wiki?curid=66451" title="Helskloofpas">
Helskloofpas

Die Helskloofpas is 'n bergpas aan die suidoostekant van die Richtersveld in Namakwaland. Dit word veral gebruik deur besoekers aan die Richtersveld Nasionale Park en die Richtersveld Bewarea. Paaie in die omgewing leen hulle tot die gebruik van vierwielaangedrewe voertuie.



</doc>
<doc id="66452" url="https://af.wikipedia.org/wiki?curid=66452" title="Remhoogtepas">
Remhoogtepas

Die Remhoogtepas is op die R63-pad sowat 30km suidoos van Victoria-Wes in die rigting van Murraysburg. Die pas bereik 'n hoogte van 1 230m bo seespieël en 'n helling van 1:16.

Hierdie bergpas is in Suid-Afrika en moet nie met die Remhoogtepas in Namibië verwar word nie.



</doc>
<doc id="66453" url="https://af.wikipedia.org/wiki?curid=66453" title="Die Bergpas">
Die Bergpas

Die Bergpas is 'n bergpas op die R313 is noord van Prieska op die pad na Niekerkshoop en Griekwastad. Die pas bereik 'n hoogte van 1 300m bo seespieël en 'n helling van 1:12.



</doc>
<doc id="66454" url="https://af.wikipedia.org/wiki?curid=66454" title="Padkloofpas">
Padkloofpas

Padkloofpas is 'n bergpas op 'n grondpad suid van Witsand in die Kalahari en noordoos van Groblershoop. Die pas bereik 'n hoogte van 1 160m bo seespieël en 'n helling van 1:9.



</doc>
<doc id="66455" url="https://af.wikipedia.org/wiki?curid=66455" title="Bergenaarspadpas">
Bergenaarspadpas

Die Bergenaarspadpas (Bergnaarspadpas) is 'n bergpas noord van Witsand in die Kalahari op 'n grondpad tussen Olifantshoek en Groblershoop. Die pas bereik 'n hoogte van 1 140m bo seespieël en 'n besondere steil helling van 1:5.



</doc>
<doc id="66456" url="https://af.wikipedia.org/wiki?curid=66456" title="Verwatersnek">
Verwatersnek

Verwatersnek is 'n bergpas op 'n grondpad suidwes van Hotazel, in die ZF Mgcawu-distrik van die Kalahari. Die pas bereik 'n hoogte van 1 150 m bo seespieël.



</doc>
<doc id="66457" url="https://af.wikipedia.org/wiki?curid=66457" title="Theekloofpas">
Theekloofpas

Theekloofpas is 'n bergpas op die R353 suidsuidoos van Fraserburg in die rigting van Leeu-Gamka op die N1 nasionale pad. Die pas is gebou in die 1890's, bereik 'n hoogte van 1 385 m bo seespieël en 'n helling van 1:13.



</doc>
<doc id="66458" url="https://af.wikipedia.org/wiki?curid=66458" title="Oukloofpas">
Oukloofpas

Oukloofpas is 'n bergpas op die MR584-pad suidoos van Fraserburg en noordwes van Beaufort-Wes. Die pas is gebou in 1879, bereik 'n hoogte van 1 400m bo seevlak en 'n helling van 1:10.



</doc>
<doc id="66459" url="https://af.wikipedia.org/wiki?curid=66459" title="Komsbergpas">
Komsbergpas

Die Komsbergpas is op 'n grondpad suidoos van Sutherland. Die pas gaan oor die Komsberg, die noordelike grens van die Moordenaarskaroo. Dit bereik 'n hoogte van 1 659 m bo seespieël en 'n helling van 1:8.




</doc>
<doc id="66460" url="https://af.wikipedia.org/wiki?curid=66460" title="Verlatekloofpas">
Verlatekloofpas

Verlatekloofpas is 'n bergpas oor die Roggeveldberge suid van Sutherland op die R354 na Matjiesfontein. Die pas bereik 'n hoogte van 1 584 m en 'n helling van 1:10.

Die pas is deel van die eerste pad van die Kaap na die noorde. Hierdie roete het gegaan oor die huidige Michellspas, Ceres, Karoopoort, deur die Tankwa Karoo, en dan deur die Verlatekloof na die huidige dorp Sutherland. Die Duitse plantkundige Hinrich Lichtenstein‎ het hierdie roete gevolg in 1805 en na die ontdekking van diamante by Kimberley was dit deel van die grootpad wat deur die poskoetse na die Noorde gevolg is.



</doc>
<doc id="66461" url="https://af.wikipedia.org/wiki?curid=66461" title="Bloukranspas (Oos-Kaap)">
Bloukranspas (Oos-Kaap)

Bloukranspas (ook Blaauwkrantzpas) is 'n bergpas op die R67 suidoos van Grahamstad op die pad na Port Alfred.

Die bergpas in die Oos-Kaap en moet nie met die gelyknamige Bloukranspas naby Plettenbergbaai, asook die Bloukranspas in die Noord-Kaap verwar word nie.



</doc>
<doc id="66462" url="https://af.wikipedia.org/wiki?curid=66462" title="Bloukranspas (Noord-Kaap)">
Bloukranspas (Noord-Kaap)

Bloukranspas is 'n bergpas in die Onder-Bokkeveld op die R355-grondpad suid van Calvinia. Dit bereik 'n hoogte van 1 083m bo seespieël en 'n maksimum helling van 1:7.

Die bergpas in die Noord-Kaap en moet nie met die gelyknamige Bloukranspas in die Oos-Kaap verwar word nie.



</doc>
<doc id="66463" url="https://af.wikipedia.org/wiki?curid=66463" title="Studerpas">
Studerpas

Die Studerpas is 'n bergpas op 'n grondpad noordoos van Garies in Namakwaland. Die pas is in 1933 gebou en bereik 'n hoogte van 400m bo seespieël. In die pas is Letterklip, 'n plek met groot rotsblokke met graffiti. Reeds in 1685 het Simon van der Stel en lede van sy geselskap hul name daar uitgekerf. Andere het later hul voorbeeld gevolg. In die Tweede Vryheidsoorlog het Britse soldate daar geskuil vir Boerekommando's en ook hul name en regimentswapens daar aangebring.



</doc>
<doc id="66464" url="https://af.wikipedia.org/wiki?curid=66464" title="Kamiesbergpas">
Kamiesbergpas

Die Kamiesbergpas is 'n bergpas op 'n grondpad oos van Kamieskroon in Namakwaland. Dit staan ook bekend as die Kamieskroonbergpas. Die pas bereik 'n hoogte van 1 100m bo seevlak.



</doc>
<doc id="66465" url="https://af.wikipedia.org/wiki?curid=66465" title="Grootvleipas">
Grootvleipas

Grootvleipas kan na een van die volgende bergpase verwys:

a. Grootvleipas in die Wes-Kaap lê wes van Kamieskroon in Namakwaland op 'n grondpad wat lei na Hondeklipbaai. Dit bereik 'n hoogte van 700 m bo seevlak.

b. Grootvleipas in die Oos-Kaap lê op die R58-pad suid van Barkly-Oos in die rigting van Elliot. Dit is in 1966 gebou.



</doc>
<doc id="66466" url="https://af.wikipedia.org/wiki?curid=66466" title="Killianspas (Wes-Kaap)">
Killianspas (Wes-Kaap)

Killianspas is 'n bergpas en lê wes van Kamieskroon in Namakwaland in die Wes-Kaap op 'n grondpad wat lei na Hondeklipbaai. Die pas bereik 'n hoogte van 600m. In die Oos-Kaap is ook 'n pas met die naam Killianspas.



</doc>
<doc id="66467" url="https://af.wikipedia.org/wiki?curid=66467" title="Blinktaaibos">
Blinktaaibos

Die Blinktaaibos ("Searsia lucida"), voorheen "Rhus lucida", is klein boompie wat in struikgewasse of woude gevind word vanaf seevlak tot so hoog as 2000 m bo seevlak. Die boompie kom voor aan die kus van Suid-Afrika vanaf Saldanhabaai tot by noord KwaZulu-Natal. Dit kom ook voor in Mpumalanga en Limpopo. Die blomme is klein en romerig wit. Die vrugte, sowat 4 mm in deursnee, word blinkbruin as hulle volwasse raak. Die boom staan ook bekend as die "Wakstaaibos" en in Engels as "Glossy Currant".




</doc>
<doc id="66468" url="https://af.wikipedia.org/wiki?curid=66468" title="Messelpad">
Messelpad

Die Messelpad is 'n grondpad in Namakwaland wat Springbok op die N7-hoofpad verbind met Koingnaas en Hondeklipbaai.

Weens swak paaie in die 18de en 19de eeu was die verbinding tussen Kaapstad en Namakwaland per kusvaarder na Hondeklipbaai. Van hier af het die grondpad noordooswaarts na Springbok en die kopermyne gelei.


</doc>
<doc id="66469" url="https://af.wikipedia.org/wiki?curid=66469" title="Spektakelpas">
Spektakelpas

Die Spektakelpas is 'n bergpas op die R355-pad wat Springbok in Namakwaland verbind met Komaggas, Grootmis en De Beers se diamantdorp en hawe Kleinzee aan die Atlantiese Oseaan. Kleinzee is ongeveer 'n 100km van Springbok. Die pas is in 1896 gebou en lê 22km wes van Springbok. Dit bereik 'n hoogte van 600m bo seespieël en 'n maksimum helling van 1:20.



</doc>
<doc id="66470" url="https://af.wikipedia.org/wiki?curid=66470" title="Khorab">
Khorab

Op die plaas Khorab, 2,6km noord van Otavi (of Kilometer 500) in Namibië, staan 'n gedenkteken wat aandui dat daar onderhandelinge tussen die Suid-Afrikaanse en Duitse troepe tydens die Eerste Wêreldoorlog plaasgevind het. Dit het gelei tot die Vrede van Khorab op 9 Julie 1915 en die oorgawe van ongeveer 4 000 Duitse soldate. Die gedenkteken is op 28 September 1973 tot monument verklaar.

Die vrede is aan Suid-Afrikaanse kant geteken deur genl. Louis Botha, bevelhebber van die Suid-Afrikaanse troepe en ook Suid-Afrika se eerste minister, en vyf offisiere waaronder Botha se Hoof van Staf, kol. J.J. Collyer. Vir Duitsland was die ondertekenaars dr. Theodor Seitz, die goewerneur van Duits-Suidwes-Afrika (DSWA), kol. Victor Franke, die Duitse opperbevelhebber in DSWA, lt.kol. Heinrich von Bethe, bevelhebber van die polisie in DSWA en nog vier junior offisiere. Seitz is in die onderhandelinge bygestaan deur graaf Hans von Schwerin.


</doc>
<doc id="66471" url="https://af.wikipedia.org/wiki?curid=66471" title="Misverstanddam">
Misverstanddam

Die Misverstanddam lê in die Bergrivier in die omgewing van Koringberg en Porterville. Hierdie dam is gebou in 1977, het 'n maksimum volume van 6 400 000 m en oppervlakte van 255 ha. Die dam is nou en het 'n lengte van 10 km as hy vol is. Die wal se hoogte is 26 m. Dit voorsien water aan dorpe in die Weskus-distriksmunisipaliteit wat die munisipaliteite van Bergrivier, Saldanha en Swartland insluit. In die winter is daar op die oewers geel canolalande en soms sneeu op die pieke van die Witzenberg en die Groot-Winterhoekberge in die verte. Wind maak die dam dan soms te ontstuimig om te roei of te waterski. 



</doc>
<doc id="66472" url="https://af.wikipedia.org/wiki?curid=66472" title="Gewone taaibos">
Gewone taaibos

Die Gewone taaibos ("Searsia pyroides"), voorheen "Rhus pyroides", is 'n boom wat feitlik reg oor Suid-Afrika voorkom behalwe die Noord-Kaap en Wes-Kaap.

Die boom groei in 'n groot variëteit van habitats. Dorings is soms teenwoordig. Klein ronde vruggies word deur verskeie voëls geëet, o.a. spreeus, tiptolle, fisante en houtkappers. Ruspes van sommige skoenlapperspesies lewe op die bome.




</doc>
<doc id="66473" url="https://af.wikipedia.org/wiki?curid=66473" title="Eksteenfontein">
Eksteenfontein

Eksteenfontein is 'n klein nedersetting in die Richtersveld. Die dorpie lê aan die riviertjie met die naam Stinkfontein en is omring deur berge. Dit het ongeveer 800 inwoners en die meeste mans werk op die myne by Alexanderbaai en Kleinsee. Buite die dorpie woon die nomadiese Namaboere in tradisionele matjieshuise. Bokke loop nog vrylik deur die strate.

Rondom 1950 moes die 68 gesinne Bosluisbasters onder die leiding van eerw. Pieter Eksteen hulle hier op die plaas Stinkfontein vestig as gevolg van die Groepsgebiedewet. Die gemeente het 'n eenvoudige kerk gebou, die dorpie na hul leier vernoem en die naam in wit klippe teen 'n rant uitgepak.

In die dorpie is die kantoor van die Richtersveld gemeenskapsbewaringsgebied wat tot wêrelderfenisgebied verklaar is. Dit het toerisme en die ekonomie van die streek baie ten goede gekom. In die laerskool word Nama as taal onderrig. Daar is 'n museum, biblioteek, creche en posagentskap. Selfoonontvangs in die dorp en omgewing is baie beperk. Daar is geen vulstasie, restaurant, winkels of outobank nie.



</doc>
<doc id="66474" url="https://af.wikipedia.org/wiki?curid=66474" title="Kuboes">
Kuboes

Kuboes, 'n afgeleë dorpie in die Richtersveld, is 'n eertydse sendingstasie van die Rynse Sendinggenootskap. Dit is in die middel van die 19de eeu gestig as 'n substasie van Steinkopf. Dit is 'n mooi dorp rondom 'n eenvoudige kerkkompleks wat dateer uit 1893. Kuboes word hoofsaaklik bewoon deur Namas en Basters. Dit word beskou as die vesting van die Namakultuur. Kuboes is 'n Namawoord met die betekenis van 'ronde fontein'. Kuboesberg, Van der Sterrberg en Ploegberg omring die dorp.

Kuboes lê net noord van die "Richtersveld Community Conservancy" en net suid van die ǀAi-ǀAis/Richtersveld-vredespark; dus het toerisme in die laaste jare 'n oplewing getoon. Nogtans is hier geen outobank nie, maar wel selfoonontvangs. Die naaste vulstasie is 25 km verder by die Bakenmyn by Sanddrif.



</doc>
<doc id="66475" url="https://af.wikipedia.org/wiki?curid=66475" title="Sanddrif">
Sanddrif

Sanddrif in die Richtersveld lê aan die suidelike oewer van die Oranjerivier en suidwes van die grenspos met Namibië by Sendelingsdrif.

Die eerste bewoners was die Namavolk wat in die vroeë 1900's van die kusstreek weggetrek en hervestig het in hierdie duinegebied. In die vroeë 1970's is die Bakendiamantmyn hier geopen en het Xhosa- en Sotho-mynwerkers hierheen gekom. Daarom is die Namatradisies hier sterk beïnvloed deur die Nguni-kultuur.

Weens die aanwesigheid van die myn bied die dorpie meer geriewe as die buurdorpies Kuboes, Eksteenfontein en Lekkersing. Hier is 'n skool, winkel en 'n outobank. Daar is 'n gholfbaan en 'n kantoor van Sanparke.



</doc>
<doc id="66476" url="https://af.wikipedia.org/wiki?curid=66476" title="Lekkersing">
Lekkersing

Lekkersing is 'n klein dorpie omring deur swart heuwels in die afgeleë Richtersveld in Namakwaland. Dit is via die R382-pad 'n 60 km oos van Port Nolloth. Met grondpaaie is dit noordwaarts 88 km na Kuboes en noordooswaarts 50 km na Eksteenfontein.

Die plekkie is in 1926 gestig deur Ryk Jasper Cloete. Daar bestaan onsekerheid oor hoe dit aan sy naam gekom het. In die Namatradisie, wat hier nog sterk gehandhaaf word, bestaan daar verhale oor die naamgewing.

Daar word hoofsaaklik met bokke geboer. Mynhope wat te sien is, is die gevolg van die kwartsietmyn wat in 1964 begin is. Rooi- en goudkleurige plaveiklippe word wêreldwyd verskeep. 'n Gemeenskapsontwikkelingsprojek skep vanaf 1999 werk en verskaf groente, vrugte en kruie aan die inwoners. Toerisme begin al meer 'n bydrae tot die ekonomie lewer. 

Reënval is slegs 50mm per jaar en die ondergrondse water is boonop effens brak.

In Lekkersing is 'n satellietkantoor van die Richtersveld Plaaslike Munisipaliteit. Die dorp se skool staan bekend as die Elizabeth Wimmer NGK Primêre Skool. Daar is geen vulstasie, restaurant, winkels of outobank in die dorpie nie.



</doc>
<doc id="66483" url="https://af.wikipedia.org/wiki?curid=66483" title="Knoop (tou)">
Knoop (tou)

'n Knoop is 'n metode waardeur 'n stuk lineêre materiaal soos 'n lyn of tou vasgemaak of gevleg word. Terwyl knope dikwels met tou gemaak word, kan dit ook met ander materiale, soos vislyn, gemaak word. Die knoop is gewoonlik naby die punte van die tou sodat dit aan 'n vaste voorwerp of aan 'n ander tou geheg kan word. As die tou rondom 'n voorwerp geneem word, word daarna as 'n steek verwys.

Persone van so jonk as 5 jaar leer al om hulle skoene vas te knoop. Knope word ook gebruik om ballonne toe te bind sodat die lug nie kan ontsnap nie. Vasgeknoopte linte word as versiering gebruik, selfs om geskenke of blomme te versier. Matrose gebruik verskillende knope om toerusting aan bote vas te knoop.

Knope word vir verskeie doeleindes gebruik, bv. om twee toue te las, om voorwerpe mee vas te bind, knope vir versiering, reddingswerk, steke na mediese operasies en vele meer.

Dit is egter belangrik om te besef dat daar verskeie knope is wat vir enige doel gebruik kan word, en dat sekere knope meer geskik is as ander, afhangende van die behoeftes (bv. tipe tou (materiaal), dikte van tou, moeilikheidsgraad om te knoop, hoe moeilik dit is om los te maak, waar in die tou dit geknoop moet word, hoe veilig die knoop is en vele meer).

Sekere knope kan ook vir verskeie doeleindes gebruik word.







</doc>
<doc id="66488" url="https://af.wikipedia.org/wiki?curid=66488" title="Wêreldwye web">
Wêreldwye web

Die Wêreldwye web (afgekort as WWW of W3, algemeen bekend as ""die web"" of die "inligting supersnelweg"), is 'n globale stelsel van geskakelde HTML-bladsye wat oor die Internet gelees kan word. 'n Webblaaier word gebruik om hierdie webbladsye wat teks, prente, beelde en video's bevat oop te maak. Deur op die skakels in die bladsye te kliek kan daar van een bladsy na 'n volgende genavigeer word.

Die web is in 1989 deur Tim Berners-Lee by CERN in Geneva, Switserland ontwerp. Sir Tim Berners-Lee het 'n nuwe taal, genaamd HTML geskep. Webwerwe is saamgestel uit bladsye wat in HTML geskryf is.

Webblaaie wat nie op die Internet beskikbaar is nie, is nie deel van die Wêreldwye web nie.

Om die wêreldwye web te sien het mens 'n rekenaar of selfoon nodig wat oor 'n webblaaier beskik. Daarnewens het mens het ook toegang tot die Internet nodig.


</doc>
<doc id="66493" url="https://af.wikipedia.org/wiki?curid=66493" title="Stamvrug">
Stamvrug

Die Stamvrug ("Englerophytum magalismontanum") – voorheen "Bequaertiodendron magalismontanum" – is 'n klein tot middelgroot boom. Die boom is wydverspreid noord van die Vaalrivier en die noorde van KwaZulu-Natal. Die blare is glansend en donkergroen en word soms met 'n waslaag bedek wat maklik afgevryf kan word. Die jong blare is hoekig vanaf die stam en bedek met rooibruin hare. Die parallelle sy-are is onopvallend en die onderkant van die blare is bedek met hare wat rooibruin tot liggeel en soms silwerig is.

Die vrugte van die boom word dig saamgepak langs die ouhout wat aanleiding gee tot die naam Stamvrug. Die vrug is rooi wanneer dit ryp is. Die vrugte is eetbaar en redelik soet maar smaak vrank. Die vrugte het 'n hoë vitamien C inhoud. Dit word gebruik om wyn, brandewyn, stroop en tertjellie mee te maak.




</doc>
<doc id="66494" url="https://af.wikipedia.org/wiki?curid=66494" title="Aberystwyth">
Aberystwyth

Aberystwyth (uitgespreek /ˌæbəˈrɪstwɪθ/ (Engels) of [abɛrˈəstʊɨθ] (Wallies)) is 'n dorp met 15 935 inwoners in Wallis. Die dorp is veral bekend vir sy Universiteit.


</doc>
<doc id="66495" url="https://af.wikipedia.org/wiki?curid=66495" title="Kinaboom">
Kinaboom

Die Kinaboom ("Rauvolfia caffra") is 'n klein tot middelslag boom. Die boom kom voor noord van Oos-Londen tot in Gauteng, Mpumalanga, en Limpopo. Hulle word altyd naby water gevind aan stroom-oewers. In Engels staan die boom bekend as die "Quinine-tree".

Die blare word in kranse van drie tot vyf gedra en die blaarrande neig om met die blaarsteel saam te smelt.

Die vrugte word in pare on enkel gedra en is vlesig, ongeveer 13 cm in deursnee. Die vrugte word swart en verrimpel wanneer hulle ryp is.

Die sap van die boom is melkerig, dun en bitter. Dit was voorheen teem malaria gebruik maar word tans as ondoeltreffend beskou. Die wortelbas bevat reserpien wat as kalmeermiddel gebruik word en ook teen hoë bloeddruk.




</doc>
<doc id="66497" url="https://af.wikipedia.org/wiki?curid=66497" title="Halfmens">
Halfmens

Die halfmens ("Pachypodium namaquanum") is 'n boom wat endemies is aan die Richtersveld. Hulle groei net in droë, rotsagtige halfwoestyngebiede. Die naam is afgelei van die feit dat die boom soos 'n mens lyk wanneer hulle afgeëts is teen die horison of teen die skemer gesien word. Die boom is 'n bedreigde spesie en word streng beskerm.

Die boom bestaan uit 'n lang stam van tot 4 m met 'n bos blare aan die punt. Die boom is gewoonlik takloos maar kan soms kort takke produseer. Die stam is dik by die wortels en loop spits na die bopunt. Vratterige knoppe bedek die stam en aan elke knop se punt is 'n doring.

Die blomme is buisvormig en ongeveer 5 cm lank. Hulle is rooi binne en groen binne en word binne die blare voortgebring en later die vrugte ook. Die vrugte is klein en word in pare gedra.

'n Kenmerk van die boom is dat die stam altyd na die noorde wys. Die boom groei glad nie goed weg van sy natuurlike habitat nie.




</doc>
<doc id="66498" url="https://af.wikipedia.org/wiki?curid=66498" title="Afrikatyd">
Afrikatyd

Afrikatyd is die siening van 'n kulturele geneigdheid in Afrika vir 'n ontspanne houding jeens tyd. Dit word soms in 'n neerhalende konteks gebruik vir die ongeërgdheid rakende afsprake, vergaderings en byeenkomste. Hierdie woord omskryf ook soms die tydsame en ontspanne en ligter geskeduleerde lewenswyse bevind in die meeste Afrikalande, wat in teenstelling is met die meer klokslag bestaan in die Westerse lande. As sodanig is daar 'n soortgelyke tydoriëntering in sekere ander nie-Westerse kulture.

Afrikakulture word dikwels omskryf as "veeltydig" (polikronies), wat kortom beteken dat mense daartoe geneig is om vele take op 'n slag te doen, eerder as in 'n streng volgorde. Persoonlike wisselwerking en verhoudings word ook op hierdie manier hanteer (dit is nie ongewoon om met meer as een persoon gelyk te praat nie). Miskien is dit om hierdie rede dat onder Afrikatyd Afrika se"emosionele tydbewustheid" teenoor die Westerse "meganiese tydbewustheid" vergelyk word.

Die Afrikatyd-konsep het al onder kritiek deurgeloop. Volgens 'n Ghanese skrywer is

In Oktober 2007 is 'n Ivoriaanse veldtog van stapel gestuur teen Afrikatyd. Dit is ondersteun deur President Laurent Gbagbo. Hierdie byeenkoms, bekend as "Aand van Stiptelikheid" het aandag onder die internasionale media getrek; dit is gehou in Abidjan om sakemanne en staatsamptenare te vereer wat gereeld betyds is. Die leuse van die veldtog is: "Afrikatyd vermoor Afrika - kom ons bestry dit." Reuters berig die "organiseerders hoop om die bewustheid te verhoog hoe kroniese afwesigheid/afgestelde afsprake, vergaderings of selfs busse wat laat kom die winsgewendheid in 'n streek afplat." Die wenner van 2007, regsadviseur Narcisse Aka, wat 'n $60 000-villa vir sy stiptelikheid losgeslaan het, "is so buitengewoon stiptelik dat sy kollegas hom "Mr. White Man's Time" noem".

Die kontras tussen Afrikatyd en Westerse tyd word uitgebeeld in die bekroonde kortfilm "Binta and the Great Idea". Die hoofkarakter, 'n visser uit 'n Senegalese dorpie, begryp nie die nuwe idees uit Europa wat sy vriend saamgebring het nie; die idees word uitgebeeld deur 'n Switserse polshorlosie, wat soms om een of ander rede onverklaarbaar tot die genot van die vriend lui. Die visser baan die weg verby etlike amptenare oop met sy idee, wat op die ou end felle kritiek is teen die Westerse kultuur se obsessie met doeltreffendheid en vooruitgang.


</doc>
<doc id="66499" url="https://af.wikipedia.org/wiki?curid=66499" title="Boesmansgif">
Boesmansgif

Die Boesmansgif ("Acokanthera oppositifolia") is 'n klein boompie of struik wat voorkom aan die oostelike gebied van Suid-Afrika vanaf Kaapstad en ook Gauteng, Limpopo en Mpumalanga. In Engels staan die boom bekend as "Bushman's poison".

Alle dele van die boom is giftig. Die bas en wortels is voorheen as pylgif gebruik.

Die blare is dik, enkelvoudig en teenoorstaande. Die vrugte word enkel gedra, is 10 mm lank en word perserig-swart wanneer hulle ryp is.




</doc>
<doc id="66500" url="https://af.wikipedia.org/wiki?curid=66500" title="Apocynaceae">
Apocynaceae

Apocynaceae is die oleander-familie wat hoort tot die orde "Gentianales". Hierdie familie sluit mooi plante en struike in, byvoorbeeld die Frangipani, Oleander, Hoya en Impalalelie. Al die plante van die familie bevat 'n waterige of wit melksap wat normaalweg giftig is. Sommige van die sappe kan ook medisinaal gebruik word. Die blare is enkelvoudig en teenoorstaande. Die meeste spesies dra tweelingvrugte maar sommige plante dra ook enkelvrugte. Daar behoort 1500 spesies tot die familie waarvan 40 plaaslik voorkom en 25 daarvan bome is.

Van die Suid-Afrikaanse spesies is:






</doc>
<doc id="66501" url="https://af.wikipedia.org/wiki?curid=66501" title="Wildefrangipani">
Wildefrangipani

Die Wildefrangipani ("Voacanga thouarsii") is 'n klein tot middelslag boom wat voorkom in KwaZulu-Natal en aangrensende Oos-Kaap. Die boom groei op rande van immergroen woude en in moerasse waar hulle soms lugwortels ontwikkel. Die blare is teenoorstaande gerangskik, is lig aan die onderkant en dikwels met stippels en ligkleurige kolletjies bedek.

Die wit blomme is tot 4.5 cm in deursnee en verdof later tot geel. Hulle het 'n taamlike skerp geur. Die ovaalvormige, tweelingvrugte is by die basis verbind met elke lob 7 – 9 cm in deursnee. Hulle is donkergroen met liggroen stippeltjies.




</doc>
<doc id="66502" url="https://af.wikipedia.org/wiki?curid=66502" title="Robert Burns">
Robert Burns

Robert Burns (* 25 Januarie 1759 in Alloway, Suid-Ayrshire, Skotland; † 21 Julie 1796 in Dumfries); ook bekend as Rabbie Burns, Skotland se gunstelingseun, die Ploughman Poet, Robden of Solway Firth, die Bard van Ayrshire en in Skotland dikwels kort The Bard genoem) was 'n Skotse digter en lirikus. Hy word deur vele as die nasionale digter van Skotland beskou en geniet wêreldwye verering.

Burns is die bekendste van alle digters wat hul werke in die inheemse Germaanse taal van Skotland, Skots, geskryf het, alhoewel hy baie van sy digkuns ook in die sustertaal Engels geskep het, met 'n effense invloed van Skotse dialekte, om dit toeganklik te maak vir gehore buite Skotland. Standaardengels was ook die taal waarin hy reguit kritiek op politieke misstande gelewer het.

Hy word as een van die baanbrekers van die literêre Romantiese beweging beskou en was ná sy afsterwe 'n groot bron van inspirasie vir die grondleggers van liberalisme en sosialisme. Burns het daarnaas 'n kulturele ikoon van Skotland en die Skotse diaspora dwarsoor die wêreld geword. In die 19de en 20ste eeu is sy lewe en werk dikwels met groot ywer gevier sodat sy invloed op die Skotse literatuur ook dekades ná sy dood nog sterk was.

Naas sy eie komposisies het Burns ook volksliedere uit Skotland versamel waarvan hy baie bewerk het. Sy gedig "Auld Lang Syne" is getoonset en word dikwels op "Hogmanay", die laaste dag van die jaar, gesing. 'n Ander lied, "Scots Wha Hae", het oor 'n lang tydperk as nie-amptelike volkslied van Skotland gedien. Ander gedigte en liedere uit Burns se pen, wat internasionaal gewild is, sluit "A Red, Red Rose"; "A Man's A Man for A' That"; "To a Louse"; "To A Mouse"; "The Battle of Sherramuir"; "Tam o' Shanter" en "Ae Fond Kiss" in.

Burns is in 'n arm boeregesin in Ayrshire, 'n streek in die suidweste van Skotland gebore. Alhoewel hy reeds in sy kinderjare harde plaaswerk moes verrig, is al vroeg 'n liefde vir lees in hom gewek en het hy sy vrye tyd by die huis benut om boeke te lees. Kort voor lank het hy self begin om gedigte te skryf. Maar toe hy in 'n 'n boekwinkel op 'n poësieboek van die Skotse digter Robert Ferguson afgekom het, is sy oë geopen vir die estetiese aard waarop Skots as literêre taal gebruik kon word. Gedurende sy digterslewe het poësie in sowel Engels asook Skots uit sy pen gekom, maar dit was juis Skots waarin sy beste digkuns geskryf is.
Lier:Robert Burns-venster, St Giles-katedraal, Edinburg, Skotland.jpgNá die afsterwe van Robert se vader in 1784 het die gesin na 'n plaas in Mosgiel naby Mauchline verhuis. Hier het Robert liefdesverhoudings aangeknoop met verskeie meisies. Maar dit was Jean Armour op wie hy werklik verlief geraak het. Jean se vader was egter gekant teen die verhouding. Teen die middel van 1786 is Robert deur sy liefdesverwikkelinge byna genoodsaak om die plaas - en moontlik Skotland - te verlaat, terwyl 'n pos vir hom op die Karibiese eiland Jamaica gevind is. Net op dié tydstip is sy eerste gedigbundel met 34 gedigte gepubliseer. Die dun bundel was 'n groot sukses, en binne een maand was dit heeltemal uitverkoop.

Die literêre wêreld van Skotland was nou gretig om meer te wete te kom oor die jong digter, en so het Burns hom in Edinburg gevestig waar hy in die leidende sosiale kringe beweeg het wat sy teenwoordigheid geniet en daarvan gehou het om gesprekke met hom te voer. Twee jaar later kon Burns met Jean Armour trou en 'n nuwe plaas koop. Die boerdery was egter allesbehalwe winsgewend, en ondanks die gewildheid van sy digkuns was ook sy literêre werk geen noemenswaardige bron van inkomste nie. Eers nadat hy daarin geslaag het om in 'n regeringspos in Dumfries aangestel te word, kon hy 'n bestendige maandelikse inkomste verdien. Ondanks alle moeilikhede het Burns steeds voortgegaan met sy skryfwerk wat naas gedigte ook liedere ingesluit het.

Vroeg in 1796 het Burns se gesondheid begin verswak. Sy ontydige afsterwe op 21 Julie 1796 in die ouderdom van 37 jaar was nie te wyte aan drankverslaafdheid nie, soos soms beweer word, maar aan 'n reumatiese hartsiekte. Meer as tweehonderd jaar ná sy dood word Burns deur vele beskou as die grootste Skot van alle tye. Een jaar voor sy afsterwe het Burns teenoor sy vrou Jean opgemerk:

Media


</doc>
<doc id="66503" url="https://af.wikipedia.org/wiki?curid=66503" title="Cream tea">
Cream tea

Cream tea (ook bekend as Devonshire tea, Devon cream tea of Cornish cream tea) is 'n ligte maaltyd van tee, "scones" ('n soort soetgebak), "clotted cream" ('n soort dik room) en konfyt wat in die Verenigde Koninkryk (veral in Suidwes-Engeland) en die res van die Gemenebes van Nasies tradisioneel in die namiddag bedien word.

"Cream tea" is 'n variant van die "Afternoon" of "Low tea" wat oorspronklik in 'n sitkamer op lae tafels (soos byvoorbeeld koffietafels) naas 'n sofa bedien is. Dit moenie verwar word met "High tea" nie, 'n warm maaltyd wat tradisioneel tussen vyf en sewe uur saans bedien word.

Die benaming "Devonshire tea" het sy oorsprong in die Engelse graafskap Devon (Devonshire) waar dit as plaaslike spesialiteit beslkou word. Die presiese oorsprong van "cream tea" is egter omstrede. Volgens historiese oorlewerings kan die tradisie van 'n ligte maaltyd met brood, room en konfyt na die Tavistock-abdy in 11de eeuse Devon teruggevoer word.


</doc>
<doc id="66504" url="https://af.wikipedia.org/wiki?curid=66504" title="Kaapse kiaat">
Kaapse kiaat

Die Kaapse kiaat ("Strychnos decussata") is 'n boom wat groei in laagliggende streke in verskeie habitats vanaf die Wes-Kaap tot by Limpopo. In Engels staan die boom bekend as die "Cape-Teak".

Die blomme is effens assimmetries, vlesig en 1.5 cm in deursnee. Die skil is korserig en oranje tot rooi wanneer dit ryp is. Die bas en vrugte is blykbaar giftig as dit groen is.




</doc>
<doc id="66506" url="https://af.wikipedia.org/wiki?curid=66506" title="Zheng Jie">
Zheng Jie

Zheng Jie (Chinees: 郑洁; gebore 5 Julie 1983 in Chengdu, Sichuan) is 'n tennisspeler vanaf die Volksrepubliek China wat in 2003 professioneel tennis begin speel het.

Sy verteenwoordig China tydens die Beijing 2008 Olimpiese Spele, waar sy 'n bronsmedalje in die damesdubbelspel saam met Yan Zi gewen het.

Die tabel toon Zheng se prestasies tydens elk van die Grand Slam-toernooie in damesenkels waaraan sy deelgeneem het:


</doc>
<doc id="66509" url="https://af.wikipedia.org/wiki?curid=66509" title="Clotted cream">
Clotted cream

Clotted cream (soms ook clouted cream of Devonshire cream genoem) is 'n soort dik room wat van volroommelk gemaak word. 

Die melk word indirek met stoom of in 'n waterbad verhit en daarna in 'n vlak pan gegooi om af te koel. Terwyl dit afkoel, begin die room of melkvet na die oppervlakte van die melk opstyg waar dit klontjies (Engels: "clots" of "clouts") vorm. "Clotted cream" is 'n belangrike bestanddeel van Britse "cream tea", 'n ligte maaltyd wat in die namiddag bedien word.

Alhoewel die presiese oorsprong nie bekend is nie, word "clotted cream" gewoonlik met melkboerderye in die suid-weste van Engeland, veral Cornwall en Devon, verbind. Die grootste kommersiële produsent is "Rodda's" in Redruth, Cornwall wat daagliks sowat 25 ton se "clotted cream" vervaardig. Die benaming "Cornish clotted cream" word sedert 1998 deur 'n verordening van die Europese Unie as room van oorsprong beskerm mits die melk in Cornwall geproduseer is en die vetgehalte nie laer is as 55% nie. 


</doc>
<doc id="66520" url="https://af.wikipedia.org/wiki?curid=66520" title="Botterklapper">
Botterklapper

Die botterklapper ("Strychnos madagascariensis") is 'n boom wat wydverspreid noord van die Vaalrivier voorkom. In die kuswoude van KwaZulu-Natal is die boom groter en slanker. Die boom staan ook bekend as die "swartklapper". Dit is inheems aan Eswatini, Mosambiek en Suid-Afrika en kom voor in die provinsies KwaZulu-Natal, Mpumalanga, Gauteng en Limpopo. Op die SANBI-rooilys is dit as 'veilig' (LC) gelys.

Die blare is leeragtig, blink en donkergroen aan die bokant en lig groen aan die onderkant. Die blare is ook gewoonlik harig. Die vrugte is blouerig-groen wanneer hulle jonk is en word geel wanneer hulle volwasse is en is tot 8 cm in deursnee. Die vrugte het 'n dik dop, baie sade en is eetbaar.




</doc>
<doc id="66521" url="https://af.wikipedia.org/wiki?curid=66521" title="Andrew Garfield">
Andrew Garfield

Andrew Garfield (gebore te Los Angeles, Kalifornië, op 20 Augustus 1983) is 'n Amerikaanse akteur.


</doc>
<doc id="66527" url="https://af.wikipedia.org/wiki?curid=66527" title="P. T. Barnum">
P. T. Barnum

Phineas Taylor Barnum (* 5 Julie 1810 in Bethel, Connecticut - † 7 April 1891 in Bridgeport, Connecticut), was 'n Amerikaanse sakeman en sirkus-kunstenaar wat veral onthou word vir sy beroemde truuks en poetse in die vermaaklikheid wêreld. Daarbenewens het hy was die stigter van die sirkus ""Ringling Brothers and Barnum & Bailey"".



</doc>
<doc id="66529" url="https://af.wikipedia.org/wiki?curid=66529" title="Grootbergpas">
Grootbergpas

Die Grootbergpas is 'n bergpas in Namibië is op die C40-pad oos van Palmwag in die rigting van Kamanjab in Damaraland.



</doc>
<doc id="66530" url="https://af.wikipedia.org/wiki?curid=66530" title="Robbiespas">
Robbiespas

Robbiespas is 'n bergpas in Namibië op die D3705-pad ongeveer 50 km noord van Sesfontein en net noord van Otjikondavirongo in die rigting van Kaoko Otavo in Kaokoland.



</doc>
<doc id="66531" url="https://af.wikipedia.org/wiki?curid=66531" title="Kuisebpas">
Kuisebpas

Die Kuisebpas is 'n bergpas op die C14-pad tussen Walvisbaai en Solitaire in Namibië. Met 'n maksimum helling van 1:9 gaan die pad deur die vallei van die Kuisebrivier. Die boek Vlug in die Namib speel in hierdie kloof af. Die pas lê net noord van die Gaubpas.



</doc>
<doc id="66532" url="https://af.wikipedia.org/wiki?curid=66532" title="Gaubpas">
Gaubpas

Die Gaubpas is 'n bergpas in Namibië op die C14-roete tussen Walvisbaai en Solitaire en net suid van die Kuisebpas. Hierdie pas het 'n helling van 1:18.



</doc>
<doc id="66533" url="https://af.wikipedia.org/wiki?curid=66533" title="Ushoogtepas">
Ushoogtepas

Die Ushoogtepas is 'n bergpas op die D1982, 'n ondergeskikte grondpad deur die Khomashoogland tussen Windhoek en Walvisbaai in Namibië. Hierdie pas langs die Kuisebrivier het 'n maksimum steilte van 1:10 en is nie so geskik vir motors wat karavane sleep nie.



</doc>
<doc id="66534" url="https://af.wikipedia.org/wiki?curid=66534" title="Gamsbergpas">
Gamsbergpas

Die Gamsbergpas is 'n bergpas op die C26-roete deur die Hakosberge in die Namibwoestyn tussen Windhoek en Walvisbaai in Namibië. Hierdie is die hoogste pas in Namibië en bereik 'n helling van 1:9.



</doc>
<doc id="66535" url="https://af.wikipedia.org/wiki?curid=66535" title="Spreetshoogtepas">
Spreetshoogtepas

Spreetshoogtepas is 'n bergpas deur die Rantberge op die D1275-verbindingspad deur die Namibwoestyn tussen die C14 en C24 en is noordoos van Solitaire. Skerp draaie en 'n helling van tot 1:4,5 veroorsaak dat die pad nie geskik is vir motors wat karavane sleep nie. Die pas is bekend om die besonder mooi uitsig wat dit oor die Namibwoestyn bied.

Die bergpas is genoem na Nicolaas Spreeth, wat tydens die Tweede Wêreldoorlog op die plaas "Ubib" geboer het wat onder die pas geleë is. Spreeth het die pas tereg met sy eie hande gebou.



</doc>
<doc id="66536" url="https://af.wikipedia.org/wiki?curid=66536" title="Remhoogtepas, Namibië">
Remhoogtepas, Namibië

Die Remhoogtepas is 'n bergpas op die D1261-roete deur die Namibwoestyn suidwes van Rehoboth en oos van Solitaire. Hierdie pas het 'n helling van 1:10.

Hierdie bergpas is in Namibië en moet nie met die Remhoogtepas in Suid-Afrika verwar word nie.



</doc>
<doc id="66537" url="https://af.wikipedia.org/wiki?curid=66537" title="Tsarishoogtepas">
Tsarishoogtepas

Tsarishoogtepas (Zarishoogtepas) is 'n bergpas wes van Maltahöhe op die C19-roete deur die Tsarisberge en die Namibwoestyn in die rigting van Sossusvlei, Sesriem en Solitaire. Alhoewel die pad 'n helling van 1:18 het, is dit nie geskik vir motors wat karavane sleep nie.



</doc>
<doc id="66538" url="https://af.wikipedia.org/wiki?curid=66538" title="Bosuapas">
Bosuapas

Die Bosuapas is 'n bergpas op die C28-roete deur die Khomashoogland tussen Windhoek en Swakopmund in Namibië. Hierdie pas het 'n helling van slegs 1:5 en is daarom nie geskik vir motors wat karavane sleep nie.

Die bergpas is vernoem na die Suid-Afrikaanse siviele ingenieur Gerrit Bosua, 'n agter-kleinseun van Paul Kruger.



</doc>
<doc id="66539" url="https://af.wikipedia.org/wiki?curid=66539" title="Kupferbergpas">
Kupferbergpas

Die Kupferbergpas is 'n bergpas net suidwes van Windhoek in Namibië op die C26-roete in die rigting van Walvisbaai. Dit het 'n maksimum steilte van 1:12.



</doc>
<doc id="66540" url="https://af.wikipedia.org/wiki?curid=66540" title="Joubertpas">
Joubertpas

Die Joubertpas is 'n bergpas in die Joubertberge noord van Palmwag in Namibië op die C43-roete noordwaarts na Opuwo in Kaokoland.

Hierdie bergpas moet nie met Joubertspas in Suid-Afrika verwar word nie.



</doc>
<doc id="66544" url="https://af.wikipedia.org/wiki?curid=66544" title="Joubert">
Joubert

Joubert is 'n Franse familienaam wat algemeen onder Afrikaners van Hugenote afkoms voorkom






</doc>
<doc id="66546" url="https://af.wikipedia.org/wiki?curid=66546" title="Groenklapper">
Groenklapper

Die Groenklapper ("Strychnos spinosa") is 'n boom wat voorkom in oop bosveld vanaf die Wes-Kaap tot in Limpopo.

Dit het ook 'n geoksiele vorm.




</doc>
<doc id="66547" url="https://af.wikipedia.org/wiki?curid=66547" title="Witolienhout">
Witolienhout

Die Witolienhout ("Buddleja saligna") is 'n boom wat oor groot dele van Suid-Afrika voorkom behalwe die Noord-Kaap. Die blomme is wit of roomwit met 'n rooierige keel, ruik na heuning en word in hofies van 12 cm gedra. Die blare is donker, dofgroen aan die bokant en ligter aan die onderkant en bedek met ligte hare.




</doc>
<doc id="66548" url="https://af.wikipedia.org/wiki?curid=66548" title="Higgsboson">
Higgsboson

Die Higgsboson of Higgsdeeltjie is in deeltjiefisika ’n hipotetiese elementêre deeltjie wat saam met die Higgsveld massa aan ander deeltjies verleen en waarsonder die heelal geen massa sou gehad het nie.

Die boson word soms ook die "God-deeltjie" genoem na aanleiding van die titel van ’n boek deur die Nobelprys-wenner Leon Lederman, "The God Particle: If the Universe Is the Answer, What Is the Question?" (1993), waarin die skrywer onder meer beweer dat die ontdekking van die deeltjie noodsaaklik is om die struktuur van materie finaal te verstaan. Wetenskaplikes hou egter nie van dié term nie.

Die bestaan van die Higgsboson is op 14 Maart 2013 tentatief deur die Europese Organisasie vir Kernnavorsing (CERN) bevestig.

In deeltjiefisika gee elementêre deeltjies en fundamentele wisselwerkings vorm aan die wêreld om ons. Die Standaardmodel is ’n teorie wat hierdie deeltjies, waaruit alle materie en straling bestaan en wat dus die basiese boublokke van die heelal is, beskryf. Dit verduidelik feitlik alles wat ons waarneem behalwe swaartekrag.

Tot in die 1960's het die Standaardmodel egter nie verklaar hoe elementêre deeltjies massa verkry nie. In 1964 is die bestaan van die Higgsboson voorspel om dié meganisme te verduidelik. Die tentatiewe ontdekking daarvan in Julie 2012 kan bewys dat die Standaardmodel wesenlik korrek is. As dit blyk dié boson is nie die Higgsdeeltjie nie, sal die mens dalk moet herbesin oor hoe die heelal saamgestel is.

Die boson is genoem na die Britse fisikus Peter Higgs wat die bestaan daarvan voorgestel het. Volgens hom en ander wetenskaplikes was die heelal in die eerste biljoenste van ’n sekonde ná die Groot Knal gevul met deeltjies sonder enige massa wat teen die spoed van lig deur die lug geblits het. Vanweë hul interaksie met die Higgsveld het die deeltjies massa verkry en eindelik die heelal gevorm. Die Higgsveld is ’n teoretiese en onsigbare energieveld wat deur die hele heelal voorkom. Deeltjies kry massa deur ’n voortdurende wisselwerking met dié veld. Sommige deeltjies, soos die fotone wat lig vorm, word nie daardeur geraak nie en hulle het dus geen massa nie.

Eksperimente om die bestaan van die boson te bevestig en die aard daarvan vas te stel het eers in die 1980's in alle erns begin en in 2010 momentum gekry met die ingebruikneming van die CERN se Groot Hadronversneller (GHV).

Omdat die deeltjie feitlik dadelik verval nadat dit ontstaan het (binne ’n septiljoenste van ’n sekonde), kan net baie hoë-energie-deeltjieversnellers dit waarneem en registreer. Die GHV is die wêreld se grootste en kragtigste versneller, ’n pyp van 27 km lank in ’n tonnel 100 m onder die grond op die grens tussen Frankryk en Switserland. Twee strale protone word in teenoorgestelde rigtings afgevuur en bots teen mekaar. Dit veroorsaak baie miljoene botsings per sekonde tussen deeltjies en herskep so die toestande wat ontstaan het ná die Groot Knal, toe die Higgsveld gevorm het.

Die enorme hoeveelheid inligting word deur talle rekenaars ontleed. Van al die triljoene botsings, is baie min net reg om die Higgsdeeltjie te vertoon. Dit maak die proses uiters langsaam.

Op 4 Julie 2012 is in twee afsonderlike eksperimente die bestaan van ’n voorheen onbekende deeltjie bevestig met ’n massa van sowat (sowat 133 protonmassas) en dit val binne die massa wat voorspel is die Higgsboson sou wees.

Volgens wetenskaplikes is die kans dat die onbekende deeltjie nie die Higgsboson is nie, een uit ’n miljoen. Hoewel op 14 Maart 2013 tentatief bevestig is dat dit wel die Higgsboson is, is baie verdere werk nodig voordat onteenseglik bewys kan word of dit wel die geval is.

Die deeltjie het reeds bewys dat dit optree en verval op baie maniere wat deur die Standaardmodel voorspel word, en daar is ook tentatief bevestig dat dit ’n pariteit van + en spin van 0 het, twee fundamentele kriteria van ’n Higgsboson. Dit is dus die eerste skalêre deeltjie wat in die natuur ontdek is, hoewel ’n paar eienskappe nog nie ten volle bewys is nie en sommige gedeeltelike resultate nie presies ooreenstem met dit wat verwag is nie. Sommige date moet ook nog verwerk word.

Teen Maart 2013 was dit steeds onseker of die ontdekte boson se eienskappe presies met die Standaardmodel se voorspellings sal ooreenstem en of daar nog Higgsbosone bestaan, soos in sommige teorieë voorspel word.



</doc>
<doc id="66549" url="https://af.wikipedia.org/wiki?curid=66549" title="Wildesalie">
Wildesalie

Die Wildesalie ("Buddleja salviifolia") - ook bekend as "saliehout" - is 'n klein boom wat voorkom in die Wes-Kaap, Oos-Kaap en sentrale gedeeltes van die land. Die boom kan ook as 'n struik voorkom.




</doc>
<doc id="66552" url="https://af.wikipedia.org/wiki?curid=66552" title="Wildevlier">
Wildevlier

Die Wildevlier ("Nuxia congesta") is 'n boom wat voorkom vanaf Albanie in die Oos-Kaap tot in KwaZulu-Natal. Dit kom ook verspreid voor noord van die Vaalrivier.




</doc>
<doc id="66553" url="https://af.wikipedia.org/wiki?curid=66553" title="Noordelike Kroon">
Noordelike Kroon

Die Noordelike Kroon (Latyn: "Corona Borealis") is ’n klein sterrebeeld in die noordelike hemelruim. Dit is een van die 48 konstellasies wat deur die 2de-eeuse sterrekundige Ptolemeus beskryf is en is steeds een van die 88 moderne sterrebeelde.

Die Noordelike Kroon kry sy naam van sy vorm en het geen sterre met ’n groter helderheid as 1 mag nie. Sy helderste ster, Alpha Coronae Borealis (ook bekend as Alphecca of Gemma) is 2,2 mag en is ’n effense veranderlike ster. Die sterrebeeld het verskeie interessante veranderlike sterre: die bekendste is R Coronae Borealis en T Coronae Borealis.

Die sterrebeeld bevat geen ander helder voorwerpe nie. Abell 2065 is ’n digte sterrestelselswerm met meer as 400 stelsels – die helderste een het ’n helderheid van 16 mag.



</doc>
<doc id="66554" url="https://af.wikipedia.org/wiki?curid=66554" title="Bosvlier">
Bosvlier

Die Bosvlier ("Nuxia floribunda") is 'n middelgroot boom wat voorkom vanaf die Wes-Kaap tot in Limpopo.

Dit is 'n multi-vertakte struik met eenvoudige, blinkgroen en groot blare (tot 15 x 5 cm). Die piepklein blommetjies (3 mm lank) is roomwit, word aan groot trosse gedra en ruik geurig. Die vrugte is ook klein (4 mm) en word vaalbruin wanneer ryp.




</doc>
<doc id="66555" url="https://af.wikipedia.org/wiki?curid=66555" title="Suidelike Kroon">
Suidelike Kroon

Die Suidelike Kroon (Latyn: "Corona Australis") is ’n klein sterrebeeld in die suidelike hemelruim. Dit is een van die 48 konstellasies wat deur die 2de-eeuse sterrekundige Ptolemeus beskryf is en is steeds een van die 88 moderne sterrebeelde.

Die Antieke Grieke het die sterrebeeld beskou as ’n blomkrans eerder as ’n kroon en het dit verbind met die Boogskutter of Sentour. Alpha en Beta Coronae Australis is die helderste twee sterre, met ’n oënskynlike magnitude van sowat 4,1. Hoewel die Suidelike Kroon nie helder is nie, het dit ’n kenmerkende voorkoms. Dit bevat een van die naaste stervormende streke aan die Aarde.

Alpha Coronae Australis is ’n blou-wit hoofreeksster 130 ligjare van die Aarde af. Beta Coronae Australis is ’n oranje reusester sowat 510 ligjare van die Aarde af.

Van die mees prominente dubbelsterre is onder meer Gamma Coronae Australis, twee geel-wit sterre 58 ligjare van hier wat elke 122 jaar om mekaar wentel.

R Coronae Australis is ’n blou-wit onreëlmatige veranderlike ster waarvan die helderheid wissel tussen 9,7 en 13,9 mag. Dit word verberg deur ’n omringende nebula, NGC 6729, wat saam met hom verdof en verhelder. NGC 6729, NGC 6726 en 6727 en IC 4812 vorm saam die Corona Australis-nebula, ’n stowwerige, donker nebula wat ’n aktiewe stervormende streek is.

Die Suidelike Kroon bevat ook RX J1856.5-3754, ’n geïsoleerde neutronster wat een van die naastes aan die Aarde is.




</doc>
<doc id="66556" url="https://af.wikipedia.org/wiki?curid=66556" title="Glen">
Glen

Die term glen verwys na 'n lang, diep en dikwels U-vormige vallei in die Skotse Hoogland of ander Keltiese gebiede op die Britse Eilande. Daarnaas word ook valleie met 'n waterloop "glens" genoem.

Die term is van Goideliese herkoms (vergelyk "gleann" in Skots- en Iers-Gaelies en "glion" of "glan" in Manx). Dit is verwant aan die Walliese "glyn". As die naam van 'n rivier is dit waarskynlik afgelei van die Walliese woord "glan" ("skoon") of "gleindid" ("reinheid").

"Glen" kom dikwels as deel van 'n pleknaam voor, soos Great Glen of Glenrothes in Fife, Skotland; Glendalough in die Republiek van Ierland; Glengowrie in Suid-Australië en ander nedersettings.

Die twee voorstede in die ooste van Pretoria, nl. Lynnwood Glen en Faerie Glen, se name verwys na dieselde begrip van 'n glen, omrede die Moreletaspruit daardeur vloei.


</doc>
<doc id="66557" url="https://af.wikipedia.org/wiki?curid=66557" title="Diageo">
Diageo

Diageo plc (uitgespreek as [daɪ̯'æd͡ʒəʊ̯], [diːˈɑːʒiːoʊ] of [diˈædʒioʊ]) is 'n Britse multinasionale drankvervaardiger wat sy hoofkwartier in Londen het. Dit is die wêreld se grootste produsent van alkoholiese dranke asook 'n beduidende produsent van bier en wyn.

Diageo is 'n markleier met premiumhandelsmerke soos "Smirnoff" (wodka), "Johnnie Walker" (Skotse whisky), "Baileys" (likeur) en "Guinness" (bier). Diageo is daarnaas die eksklusiewe internasionale verspreider van "José Cuervo" (die leidende handelsmerk vir tequila) en besit 34 persent van die aandele in "Moët Hennessy" (met handelsmerke soos "Moët & Chandon", "Veuve Clicquot" en "Hennessy"). Diageo verkoop sy produkte in meer as 180 lande en het kantore in sowat 80 lande.

Diageo se primêre notering is op die Londense Effektebeurs, met 'n sekondêre notering in New York. Sy aandele maak deel uit van die FTSE 100 Index, en sy markkapitalisasie het op 7 Mei 2013 £48,9 miljard beloop. Dit is die 8ste grootste maatskappy wat op die Londense Effektebeurs genoteer word.


</doc>
<doc id="66558" url="https://af.wikipedia.org/wiki?curid=66558" title="Haggis">
Haggis

Haggis is 'n tradisionele geurige Skotse vleisgereg bestaande uit die fyngemaalde harslag van 'n skaap (hart, lewer en long), met uie, hawermeel, niervet, speserye, sout en peper as smaakmiddels. Die hawermeel gee aan Haggis 'n ietwat swaarder tekstuur as wors.

Die vleisvulsel word met vleissop vermeng, in 'n skaappens geplaas, toegevou en sowat drie ure lank gekook. Industrieel vervaardigde haggis, soos dit in supermarkte aangebied word, word eerder in 'n worsderm as 'n skaappens berei.

Die Engelse 2001-uitgawe van "Larousse Gastronomique" gee 'n treffende beskrywing van die gereg: "Alhoewel sy beskrywing nie sommer aantreklik klink nie, het Haggis 'n uitstekende neutagtige tekstuur met 'n lekker geurige smaak."

Danksy die gedig "Address to a Haggis", wat deur Robert Burns, Skotland se nasionale digter, in 1787 geskryf is, word Haggis as die nasionale gereg van Skotland beskou. Dit word tradisioneel met "neeps and tarties" (Skots: raap en aartappels) bedien, waarby die groente gekook en apart van mekaar fyngestamp word, en 'n "wee dram" ('n sopie Skotse whisky), veral as die hoofgereg van 'n sogenaamde Burns-aandete. 



</doc>
<doc id="66560" url="https://af.wikipedia.org/wiki?curid=66560" title="Richardsbaai-Noord-breekwatervuurtoring">
Richardsbaai-Noord-breekwatervuurtoring

Die Richardsbaai-Noord-breekwatervuurtoring is geleë aan die punt van die noordelike breekwater by Richardsbaai. Die skraal betontoring is 12 m (39 voet) hoog, met 'n klein lantern en galery, en het 'n fokale vlak van 15 m (49 voet) bo seevlak. Die toring is geverf met swart en wit horisontale bane en lewer twee groen flitse elke 5 sekondes.


</doc>
<doc id="66561" url="https://af.wikipedia.org/wiki?curid=66561" title="Pok-ysterhout">
Pok-ysterhout

Die pok-ysterhout ("Chionanthus foveolatus") is 'n klein tot groot boom wat aan die kusgebiede en bergwoude voorkom vanaf Kaapstad tot in Mosambiek. Dit kom ook in Limpopo voor. In Engels staan die boom bekend as die "pock ironwoord".




</doc>
<doc id="66562" url="https://af.wikipedia.org/wiki?curid=66562" title="Wildejasmyn">
Wildejasmyn

Die Wildejasmyn ("Schrebera alata") is 'n klein tot middelgroot boom wat voorkom in die woude van of bosveld van KwaZulu-Natal, Mpumalanga en Limpopo. In Engels staan die boom bekend as "Wing-leaved wooden-pear".




</doc>
<doc id="66563" url="https://af.wikipedia.org/wiki?curid=66563" title="Oleaceae">
Oleaceae

Oleaceae is die olyfboom-familie wat hoort tot die orde "Lamiales". Die bekendste spesie van die familie is die olyfboom "Olea europaes", subspesie "Eurooaea" en is veral bekend vir sy vrugte en olie wat daaruit verkry word. Ander bekende spesies is die ligosters (genus: "Ligustrum"), die Europese es ("Fraxinus excelsior") en die jasmyn (genus: "Jaminum"). Wêreldwyd hoort daar 600 spesies tot die familie waarvan 15 plaaslik voorkom en daarvan is 10 bome.

Van die Suid-Afrikaanse spesies is:





</doc>
<doc id="66564" url="https://af.wikipedia.org/wiki?curid=66564" title="Septeeboom">
Septeeboom

Die Septeeboom ("Cordia caffra") is 'n boom wat merendeels as 'n struik groei maar word 'n middelgroot boom op die rante van woude. Hulle aard nie in woude nie want hulle het genoegsame lig nodig om te groei. Die spesie kom voor vanaf die Oos-Kaap, KwaZulu-Natal, Mpumalanga tot by Limpopo.

Die blare is enkelvoudig, afwisselend en word op lang, dun blaarstele gedra. Die boom het 'n welriekende, wit, klokvormige blom van sowat 10 cm lank. Die vrug is 1.2 cm in deursnee en is oranje wanneer dit ryp is. Die vrug word omsluit deur die blomkelk wat dikwels aan die boom bly nadat die vrug afgeval het.

Die bas is glad en lyk asof dit geverf of vernis is - kenmerkend van die boom. Die bas skilfer ook onreëlmatig af sodat dit herinner aan 'n Lekkerbreek of Koejawelboom.




</doc>
<doc id="66565" url="https://af.wikipedia.org/wiki?curid=66565" title="Lamiaceae">
Lamiaceae

Lamiaceae is die Salie-familie wat hoort tot die orde "Lamiales". Die familie kom wêreldwyd voor en die plante is gewoonlik kruie of struike. Daar hoort 6 900 spesies tot die familie wêreldwyd waarvan 75 in Suider-Afrika voorkom en daarvan is 15 bome. Die blare is enkelvoudig en teenoorstaande met een paar reghoekig teenoor die volgende geplaas. Die familie het dikwels kliere en ruik lekker wanneer dit gekneus of gebreek word. Baie van die spesies se blomme is spesifiek aangepas om bestuiwing deur insekte te bevorder. Hierdie familie voorsien baie geurmiddels vir kos: kruisement, basielkruid, salie, roosmaryn en tiemie.

Van die Suid-Afrikaanse spesies is:





</doc>
<doc id="66566" url="https://af.wikipedia.org/wiki?curid=66566" title="Witblomtontelhout">
Witblomtontelhout

Die Witblomtontelhout ("Clerodendrum glabrum") - ook bekend as die Tontelhout - is 'n klein boom of struik wat voorkom in die Oos-Kaap, KwaZulu-Natal en noord van die Vaalrivier.




</doc>
<doc id="66567" url="https://af.wikipedia.org/wiki?curid=66567" title="Bignoniaceae">
Bignoniaceae

Bignoniaceae is die "jakaranda"-familie wat hoort tot die orde "Lamiales". Die familie kom veral voor in tropiese Amerika. Daar behoort meer as 700 spesies tot die familie waarvan 11 plaaslik voorkom en 8 bome is. Die familie dra gewoonlik besonder mooi blomme en sluit die Jakarandaboom ("Jacaranda mimosifolia"), die Vlamboom ("Spathodea campanulata") en die inheemse struik, die Kaapse Kanferfoelie ("Tecomaria capensis") in.

Van die Suid-Afrikaanse spesies is:

Uitheemse spesies:




</doc>
<doc id="66570" url="https://af.wikipedia.org/wiki?curid=66570" title="Wayuu">
Wayuu

Wayuu ("Wayuunaiki", [wajunaiki]) is die belangrikste inheemse taal in Venezuela en Colombia wat deur sowat 321 000 mense gepraat word. Dit is nou verwant aan die kleiner Venezuelaanse taal – Añú (30–50 sprekers). Hulle vorm saam deel van die Noord-Arawak-taalfamilie. Wayuu word veral op die Guajira-skiereiland in die noordooste van Colombia en in die noordweste van Venezuela aan die Karibiese See net noord van die Maracaibomeer gepraat.



</doc>
<doc id="66571" url="https://af.wikipedia.org/wiki?curid=66571" title="Fikile Mbalula">
Fikile Mbalula

Fikile Mbalula (gebore op 4 Augustus 1971) is 'n Suid-Afrikaanse politikus en sedert 30 Mei 2019 minister van vervoer. Hy het tussen 31 Maart 2017 en 26 Februarie 2018 as die Suid-Afrikaanse Minister van Polisie en vanaf 2010 tot 2017 as Minister van Sport en Ontspanning gedien. Hy is 'n lid van die ANC se Nasionale Uitvoerende Komitee (NUK). Mbalula het vantevore as die Adjunkminister van die Suid-Afrikaanse Polisiediens gedien en is 'n voormalige president en sekretaris-generaal van die ANC-jeugliga.

Mbalula is in Mei 2009 as die adjunkminister van polisie in die kabinet van Jacob Zuma aangestel en was die minister van sport en ontspanning nadat pres. Zuma sy kabinet geskommel het. Hy is aangestel na steunwerwing van die ANC-jeugliga en, volgens mediaspekulasie, moontlik ook as 'n beloning vir sy lojaliteit teenoor Zuma.

Tydens die algemene verkiesing van 2009 was hy die bestuurder van die ANC se verkiesingsveldtog, wat as hoogs suksesvol beskou is.

Mbalula is in Desember 2007 tot die ANC-NUK verkies by die party se Polokwane-konferensie. Volgens stemme behaal hy die 15de plek. Daarna het hy uitgetree as die president van die ANC-jeugliga. Hy was 36 jaar oud en kon weens sy ouderdom nie meer 'n lid van die jeugliga wees nie.

Mbalula is in Augustus 2004 tot president van die ANC-jeugliga verkies, nadat hy voorheen die pos van sekretaris-generaal beklee het.

Hy word beskou as die persoon wat president Thabo Mbeki in die posisie help plaas het, en wat uiteindelik verantwoordelik was vir Mbeki se afsetting as leier van die ANC. Sy ondersteuning is ook al beskryf as die sleutel tot Zuma se presidentskap.

Hy het die kandidatuur van Julius Malema as sy opvolger as president van die Jeugliga ondersteun, wat beskou is as 'n skuif om die Jeugliga se steun vir Zuma te verseker.



</doc>
<doc id="66572" url="https://af.wikipedia.org/wiki?curid=66572" title="Riohacha">
Riohacha

Riohacha (Spaans: "Nuestra Señora Santa María de los Remedios del Río de la Hacha"; Wayuunaiki "Süchiimma") is 'n stad in die noorde van Colombia wat in 1545 deur Nicolás de Federmann gestig is. Die stad is die hoofstad van die noordelike department La Guajira.


</doc>
<doc id="66573" url="https://af.wikipedia.org/wiki?curid=66573" title="Canary Wharf">
Canary Wharf

Canary Wharf is 'n sake- en wolkekrabberbuurt in die Londense stadsdistrik Tower Hamlets. Dit is een van Londen se twee finansiële hoofsentrums - naas die historiese middestad of "City of London" - en huisves baie van die hoogste geboue in die Verenigde Koninkryk, waaronder die tweede hoogste wolkekrabber, "One Canada Square".

Veral sake- en kantoorpersele het hier ontstaan sodat Canary Wharf met 1,3 miljoen m² se kantoor- en winkelruimte in die vraag na gehalte-sakeruimte in Londen voorsien. 730 000 m² hiervan is in besit van die "Canary Wharf Group". Canary Wharf bied sowat 90 000 werkgeleenthede en huisves die internasionale of Europese hoofkwartiere van 'n groot aantal banke, professionele dienste-ondernemings en media-organisasies, waaronder "Barclays", "Citigroup", "Crédit Suisse", "HSBC", "J.P. Morgan", "KPMG", "MetLife", "Morgan Stanley" en "Thomson Reuters".

Canary Wharf is in die West India Docks op die Isle of Dogs in die East End van Londen geleë. Die kronkel, wat die Teemsrivier hier maak, was nog tot in die vroeë 19de eeu niks meer as 'n moerasgebied nie. Sy ontwikkeling het met grootskaalse droogleggings en die bou van dokke, die West India Docks, in 1802 begin. Dié dokke en aangrensende nywerheidsbuurte het op hul hoogtepunt tot die besigste hawe ter wêreld gegroei. 'n Verskeidenheid invoergoedere is hier gehanteer - van rum tot mahoniehout, later ook landbouprodukte soos piesangs en tomate vanuit die Kanariese Eilande - vandaar die naam "Canary Wharf".

Nadat die dokke in 1980 gesluit is, het die Britse regering verskeie projekte begin om die gebied te herontwikkel. So is in 1981 die "London Docklands Development Corporation" gestig en die Isle of Dogs in 'n sakegebied omgeskep. In 1987 het die Kanadese onderneming "Olympia and York" 'n kontrak vir die bou van 'n grootskaalse kantoorgebou-projek op die Isle of Dogs onderteken. Boubedrywighede het in die volgende jaar begin. 

Die befondsing van basiese openbare vervoerinfrastruktuur was aanvanklik omstrede - die konserwatiewe regering was nie bereid om meer as die helfte van die koste te dra wat daaraan verbonde was nie. So was pendelaars jare lank op die Docklands Light Railway-stelsel aangewese. Eers vanaf 1999 het 'n uitbreiding van die Jubilee Line-moltreinroete Canary Wharf met Sentraal-Londen verbind.


</doc>
<doc id="66579" url="https://af.wikipedia.org/wiki?curid=66579" title="Abiekwasgeelhout">
Abiekwasgeelhout

Die Abiekwasgeelhout of Dabbie ("Tamarix usneoides") is nie 'n ware Geelhout nie, maar 'n struikerige Tamariskboom wat in die Wes- en Noord-Kaap en in Namibië aangetref word. Dit groei veral langs die kuslyn, brakkerige rivieroewers en langs droë rivierbeddings. Dit het fyn, skubagtige loof, en die blomme word laatwinter in digte bloeiwyses gedra. Elke blom kan duisende sade voortbring wat elk deur kapsule omvat word met 'n haartossel aan die apeks.




</doc>
<doc id="66582" url="https://af.wikipedia.org/wiki?curid=66582" title="Higgsveld">
Higgsveld

Die Higgsveld is ’n teoretiese en onsigbare energieveld wat deur die hele heelal voorkom. Dit het net ná die Groot Knal ontstaan. Dit is genoem na die Britse fisikus Peter Higgs, wat ’n meganisme ontwikkel het waarvolgens deeltjies massa verkry.

Volgens wetenskaplikes was alle deeltjies massaloos net ná die Groot Knal. Namate die heelal afgekoel het tot by ’n sekere temperatuur, het ’n onsigbare veld gevorm. Die meeste deeltjies in die heelal kry massa deur middel van ’n wisselwerking met hierdie veld – hoe groter dit is, hoe swaarder word die deeltjies. Sommige deeltjies, soos die fotone wat lig vorm, het nie dié wisselwerking met die Higgsveld nie en het dus geen massa nie. 

Die Higgsboson, waarvan die bestaan in 1964 al voorspel is en wat dalk in Julie 2012 ontdek is, is die kwantumdeeltjie wat met die Higgsveld verbind word nes die foton die kwantumdeeltjie is wat met die elektromagnetiese veld verbind word. Omdat die veld self nie gesien kan word nie, is die ontdekking van die boson noodsaaklik om die bestaan van die veld te bewys.



</doc>
<doc id="66585" url="https://af.wikipedia.org/wiki?curid=66585" title="Kulkuns">
Kulkuns

Kulkuns of goëlery is 'n uitvoerende kuns wat gehore vermaak met truuks en illusies wat skynbaar onmoontlik of bonatuurlik is. Kulkuns skep die indruk van bonatuurlike mag, maar die illusie van kulkuns word uitsluitlik deur natuurlike metodes geskep. Die gehoor is gewoonlik bewus dat kulkuns deur oëverblindery uitgevoer word, maar die vaardigheid en geheimsinnigheid daaragter fasineer die gehoor. 

Kulkuns kan professioneel of as 'n stokperdjie beoefen word. Baie ure se oefening en geduld word benodig om dit te bemeester. Die persoon wat die kulkunsies uitvoer word 'n "kulkunstenaar" genoem.

Daar word tussen sewe basiese kategorieë van illusies, of oëverblindery onderskei. Dit sluit in produksie, verdwyning, transformasie, herstelling, teleportasie, levitasie en penetrasie.

Die kulkunstenaar produseer iets uit niks uit nie. 'n Voorbeelde van produksie is die gewilde toertjie om 'n "hasie uit die hoed" te trek of om 'n lint uit iemand se oor te trek. 

Die "verdwyning"-toertjie is basies die teenoorgestelde van produksie. 'n Soortgelyke tegniek word toegepas om items te laat verdwyn - byvoorbeeld, wanneer die kulkunstenaar sy hande klap, verdwyn 'n voël vanuit sy hok.

Transformasie-oëverblindery is byvoorbeeld wanneer 'n stukkie materiaal se kleur van rooi na blou verander, of die speelkaart wat gekies is skielik in 'n ander kaart verander.

Die illusie van herstelling (of restorasie) kan deur die gewilde "getoorde tou" gedemonstreer word. Die tou word in twee stukke gesny, die twee ente word aanmekaar gebind en die knoop verdwyn, wat net een reguit stuk tou laat. Of 'n koerant word in stukke geskeur en die kulkunstenaar kan dit weer heelmaak. Restorasie plaas die voorwerp na sy oorspronklike toestand terug.

Teleportasie is die oordrag van 'n item van een plek na 'n ander, byvoorbeeld om 'n muntstuk wat verdwyn het, in 'n dig geseëlde houer te vind.

Levitasie gebeur wanneer die kulkunstenaar iemand in 'n skynbare "beswyming" plaas, en die persoon in die lug laat sweef. Levitasie is illusies waar iets of iemand "toweragtig" opgelig word.

Penetrasie is wanneer 'n soliede voorwerp deur 'n ander gaan, soos wanneer 'n "soliede" staalringe inmekaar geskakel word en nie weer uitmekaar kan kom nie.



</doc>
<doc id="66587" url="https://af.wikipedia.org/wiki?curid=66587" title="PEC Zwolle">
PEC Zwolle

PEC Zwolle is 'n sokkerklub in Zwolle (Nederland) wat in die Eredivisie speel. Die span se tuisveld is die PEC Zwolle Stadion, wat 'n kapasiteit van 12 500 sitplekke het. Die klub is op 12 Junie 1910 gestig as "PEC Zwolle" ('n saamsmelting van "PH" uit 1906 en "EDN" uit 1904). PEC raak in 1990 bankrot en die klub maak 'n nuwe begin as "FC Zwolle". Sedert seisoen 2012/13 heet die klub weer "PEC Zwolle". Die klub het drie keer die titel in die Eerste divisie gewen en in 2014 die KNVB-Beker gewen. PEC Zwolle het baie mededinging met Go Ahead Eagles, wat uit die nabygeleë dorp Deventer kom. Hierdie derby is bekend as een van die swaarste derbies in Nederland: die IJsselderby.





</doc>
<doc id="66588" url="https://af.wikipedia.org/wiki?curid=66588" title="West India Docks">
West India Docks

Die West India Docks is 'n reeks van drie skeepsdokke op die Teems-eiland Isle of Dogs in Londen waarvan die eerste in 1802 geopen is. Die dokke is in 1980 vir kommersiële vervoer gesluit en herontwikkel tot die Canary Wharf-sakedistrik.

Die West India Docks het danksy die inisiatief van Robert Milligan (omstreeks 1746–1809), 'n welvarende Engelse sakeman en reder met belange in die suikerhandel met Wes-Indië, ontstaan. Milligan was ontsteld oor die verliese wat hy as gevolg van diefstal en vertragings in Londen se rivierdokke gely het. As leier van 'n groep invloedryke sakemanne, onder wie die voorsitter van die Londense Wes-Indië-handelaars, George Hibbert, het Milligan hom vir die bou van 'n natdok beywer wat deur 'n hoë muur omsluit sou wees.

Die groep het uiteindelik die West India Docks beplan en gebou nadat die Engelse parlement die stigting van 'n Wes-Indië-dok-kompanjie in die West India Docks-wet van 1799 goedgekeur het. Dit was die eerste keer dat die bou van 'n skeepsdok deur die parlement en nie deur die stadsraad besluit is. Milligan het as adjunk-voorsitter en voorsitter van hierdie kompanjie gefungeer.

Die dokke is in twee fases opgerig. Die twee noordelike dokke het volgens 'n ontwerp van William Jessop, een van die leidende siviele ingenieurs van sy tyd, in samewerking met John Rennie (as konsultant) en Thomas Morris, Liverpool se derde dokingenieur, tussen 1800 en 1802 in opdrag van die Wes-Indië-dok-kompanjie ontstaan en is op 27 Augustus 1802 as eerste kommersiële natdokke in Londen amptelik ingewy. Die hoeksteen is op 12 Julie 1800 deur die Britse eerste minister, William Pitt die Jongere, en lord-kanselier Lord Loughborough saam met Milligan en Hibbert gelê.

Die formele opening het op 27 Augustus 1802 plaasgevind toe die nuutgeboude en nog leë vragskip "Henry Addington" met toue na die dokke gesleep is. Dit is gevolg deur die "Echo" wat met 'n vrag uit Wes-Indië belaai was. 'n Klousule in die parlementswet oor die West India Docks het bepaal dat in die volgende 21 jaar alle skepe, wat by die handel met Wes-Indië betrokke was en in die Londense hawe angedoen het, die West India Docks moes gebruik.

Die mees suidelike dok, die "South West India Dock" wat later as South Dock sou bekend staan, is in die 1860's gebou om 'n nie-winsgewende stadskanaal van 1805, die "City Canal" wat in opdrag van die "City of London Corporation" ontstaan het en deur die Wes-Indië-dok-kompanjie in 1829 gekoop is, te vervang. Die West India Docks is in 1909 deur die "Port of London Authority (PLA)" oorgeneem, saam met die ander ingeslote dokke van St. Katharines tot by Tilbury-hawe.


</doc>
<doc id="66589" url="https://af.wikipedia.org/wiki?curid=66589" title="Kreef (sterrebeeld)">
Kreef (sterrebeeld)

Die Kreef (Latyn: "Cancer") is ’n klein, dowwe sterrebeeld in die noordelike hemelruim en een van die 12 sterrebeelde van die diereriem. Dit word ook dikwels as ’n krap, miskruier of waterkewer uitgebeeld.

Die Kreef is die dofste van die diereriem-sterrebeelde en het net twee sterre met ’n skynbare magnitude van groter as 4. Die helderste ster in die sterrebeeld is die dubbelster Beta Cancri, ook bekend as Tarf of Al Tarf, met ’n magnitude van 3,5. Die primêre ster is ’n oranje K-tipe reusester 290 ligjare van die Aarde af. Die sekondêre ster, met ’n magnitude van 14, is 29 boogsekondes van hom af geleë.

Delta Cancri (Asellus Australis) is die tweede helderste ster. Dit is ’n oranje reus van 3,9 mag sowat 136 ligjare van hier. Sy gewone naam beteken "suidelike donkie". Die ster spog met die langste naam, "Arkushanangarushashutu", wat afgelei is van Antieke Babilonies en beteken "die suidoostelike ster in die Kreef". Danksy Delta Cancri is dit ook maklik om X Cancri te vind wat die rooiste sigbare ster in die ruimte is.

Iota Cancri, met ’n magnitude van 4,03, is nog ’n ster wat helderder as Alpha Cancri is. Dit is ’n dubbelster wat bestaan uit ’n G-tipe geel reus en ’n A-tipe hoofreeksster. Albei kan deur ’n klein teleskoop gesien word.

Alpha Cancri (Acubens) is ’n dubbelster met ’n komponent van 4,3 mag wat 173 ligjare van die Aarde af is en een van 12 mag wat met klein teleskope gesien kan word. Sy gewone naam beteken "knypers".

Gamma Cancri (Asellus Borealis) is ’n wit ster van 4,7 mag sowat 158 ligjare van hier. Sy gewone naam beteken "noordelike donkie".

Zeta Cancri of Tegmine ("die dop") is ’n veelvoudige ster 83 ligjare van die Aarde af. Dit bestaan uit minstens vier komponente. Die helderste twee komponente, Zeta 1 Cancri, is ’n dubbelster van 5 en 6,2 mag wat elke 1 100 jaar om mekaar wentel. Die helderste komponent is self ’n dubbelster met ’n periode van 59,5 jaar. Dié twee komponente sal in 2018 die verste van mekaar af wees in hul wentelbaan. Zeta 2 Cancri bestaan uit ’n G-tipe geel ster en ’n metgesel van 10 mag wat óf ’n rooi dwerg óf twee rooi dwerge na aan mekaar is.

Die Kreef is onder sterrekykers die bekendste vir die Byekorf-sterreswerm (Messier 44), ’n oop sterreswerm 577 ligjare van die Aarde af wat reg in die middel van die Kreef lê. M44 bevat sowat 50 sterre, waarvan die helderste een ’n helderheid van 6 mag het. Dit is een van die naaste oop swerms aan die Aarde en een van die grootstes wat met die blote oog gesien kan word; dit beslaan 1,5 vierkante grade, of drie keer die grootte van die volmaan. Dit is een van die eerste voorwerpe wat Galilei in 1609 in sy teleskoop gesien het. Hy het 40 sterre gesien, maar daar is sowat 1 010 sterre in die swerm, waarvan die meeste rooi dwerge is.

Die sterrebeeld bevat ook ’n kleiner, digter oop swerm, Messier 67, wat 2 500 ligjare van hier is. Dit beslaan sowat 0,5 vierkante grade, of die grootte van die volmaan. Dit het sowat 200 sterre, waarvan die helderste 10 mag is.

Die Antieke Griekse digter Aratos, en later Hipparchos en Ptolemaeus, het die krap "Karkinos" genoem. In die Griekse mitologie word hy tydens een van Hercules se twaalf take deur Hera gestuur om Hercules se aandag af te lei terwyl hy teen ’n waterslang veg. Hercules raak egter gou van Karkinos ontslae deur hom so hard te skop dat hy tot in die hemelruim trek. In ander weergawes gryp Karkinos Hercules se toon met sy knypers vas, maar Hercules trap hom eenvoudig dood. Hera gee toe vir Karkinos ’n plek in die lug uit dankbaarheid vir sy heroïese poging.



</doc>
<doc id="66590" url="https://af.wikipedia.org/wiki?curid=66590" title="Sutton Hoo">
Sutton Hoo

Sutton Hoo is 'n beduidende argeologiese opgrawingsplek naby Woodbridge in die Engelse graafskap Suffolk.

In 1939 het die plaaslike argeoloog Basil Brown hier langs die oewer van die Deben-rivier Angel-Saksiese twee begraafplase uit die 6de en vroeë 7de eeu ontdek waarvan een die skeepsgraf van 'n heerser ("warlord") bevat het wat blykbaar nie deur grafrowers verstoor is nie. Die graf was gevul met 'n verskeidenheid unieke Angel-Saksiese kunsskatte van besondere kunshistoriese en argeologiese belang, met Ierse, Skandinawiese, Merowingiese en Oos-Mediterreense invloede, wat tans in die Britse Museum te Londen vertoon word.

Sutton Hoo is tans in besit van die "National Trust". Die terrein, waar sommige van die oorspronklike grafheuwels herstel is, staan oop vir die publiek en word deur twee rondpaaie vir besoekers ontsluit. Naby die ingang is 'n museum opgerig waar 'n model van die koningsgraf vertoon word, net soos namaaksels van die argeologiese vondste van 1939, insluitende die befaamde goudhelm.


</doc>
<doc id="66592" url="https://af.wikipedia.org/wiki?curid=66592" title="Rudolph Lewis">
Rudolph Lewis

Rudolph Lewis (12 Julie 1887 - 29 Oktober 1933), meer bekend as Okey Lewis, was die eerste Suid-Afrikaner wat 'n goue medalje in fietsry kon wen. Hy het dit vermag tydens die Olimpiese Somerspele 1912 te Stockholm.

Lewis is in die Waterberg-distrik gebore en het in 1903 in 'n myn begin werk. Later het hy by die spoorweë gewerk en toe uit sy werk bedank om aan die Olimpiese Somerspele deel te neem.

Gedurende 1911 het Lewis 'n 25 myl padwedren te Paarl gewen. Die padproefwedren het op 30 Maart 1912 plaasgevind en Lewis was die enigste ryer van die vyf deelnemers wat die wedren voltooi het. Die wedren was 241 km lank. Lewis is op 5 April tot die Olimpiese span verkies. Die Olimpiese span het op 11 April met die "SS Armadale Castle" uit Kaapstad vertrek en op 17 April in Southampton aan wal gegaan. Twee weke voor die Spele se opening het hulle per skip in Swede gearriveer.

Die tydtoets vir die fietsryers is oor 315 km gehou op 'n gruispad om die Mälar-meer. Die eerste ryers het op 7 Julie om 2:00 weggespring. Daar was 123 deelnemers uit 16 lande en hulle het met 2 minute intervalle weggespring. Wegspringplekke is per lootjie bepaal, Lewis het tweede weggespring en die eerste ryer na 8 km verbygesteek. Hy het 'n 88-rat Swift fiets gery. Vir die eerste 160 km was die wind van voor en met 10 km oor het hy 'n lekband opgedoen. Hierna moes hy elke 400  stop om die wiel te pomp. Hy het egter die wedren in 10:42:39 voltooi vir sy goue medalje. Slegs 94 deelnemers het die wedren voltooi.

Na die Olimpiese spele het Lewis gedurende 1913 in Duitsland gaan fietry. Hy verskyn op die podium 'n paar keer en keer terug na Suid-Afrika aan die einde van die seisoen. Hy vertrek weer na Europa gedurende 1914 maar die Eerste Wêreldoorlog bring 'n einde aan sy fietsry loopbaan. 

Hy sluit by die Duitse magte aan en verower 'n Duitse Ysterkruis voor hy 'n krygsgevange word. Hy keer na die oorlog terug na Suid-Afrika in 'n swak fisieke toestand waarvan hy nooit heeltemal herstel nie. Hy sterf op 29 Oktober 1933.



</doc>
<doc id="66604" url="https://af.wikipedia.org/wiki?curid=66604" title="Laventelboom">
Laventelboom

Die Laventelboom ("Heteropyxis natalensis") kom as 'n klein boompie of struik voor. Die boom kom noord van die Vaalrivier en in die suide van KwaZulu-Natal voor. Die boom groei graag op klipperige heuwels, termiethope, in bosveld en op die rande van woude. Die takkies en blare ruik na laventel indien dit gekneus word. Die bas skilfer af en is grys tot witbont van kleur.

In Engels staan die boom bekend as "Weeping lavender tree". Die boom was voorheen onder die familie "Heteropyxidaceae" geklassifiseer.




</doc>
<doc id="66605" url="https://af.wikipedia.org/wiki?curid=66605" title="Kiepersol">
Kiepersol

Die Kiepersol ("Cussonia spicata") is 'n immergroen boomspesie in die Cussonia-genus, wat in die vogtiger streke van Afrika aangetref word.

Die boom is stewig en het 'n ronde, spreidende kroon. Die aantreklike blare groei aan die einde van dik takke en vorm geronde koppe. Die spesienaam "spicata" verwys na die raseme waaraan die blomme gedra word. Die blare van die "Cussonia spicata" is dubbelhandvormig saamgestel, en groener van kleur as byvoorbeeld die blare van die Hoëveldkiepersol ("Cussonia paniculata") wat grys is en enkelhandvormig saamgestel is.

Dit word vanaf Kaapstad kuslangs aangetref tot noord van die Vaalrivier. Dit is ook inheems aan die ooste van Zimbabwe, Mosambiek, Zambië en dele van tropiese Afrika. Waar olifante voorkom is dit 'n gewilde voedingsplant. In die bosse by Kurisa Moya Nature Lodge naby Houtbosdorp in Limpopo groei 'n groot eksemplaar wat sedert 2013 amptelike beskerming geniet.

Hierdie kiepersol, wat ook algemeen bekend staan as die Hoëveldse kiepersol of "cabbage tree", is waarskynlik die bekendste en een van die aanskoulikste spesies, asook die gehardste. Dit is immergroen in warm streke, maar heeltemal of gedeeltelik bladwisselend in koue gebiede. 

Hoewel dit rypbestand is, stort veral die jong kiepersolle dikwels sonder enige rede ineen, maar loop soms weer teen die basis van die stam uit - vandaar die besonder interessante krom voorkoms wat kiepersolle soms het. "Cussonia paniculata" hou van baie warmte en sonskyn en kan eerder droogte as te veeI water oorleef. Die plant verkies veral in die winter baie min water en aard goed in ligte, goed gedreineerde klipperige grond. Nuwe plante groei uit saad en jong lote. Die kaal, verdikte stamme vertak bolangs en het 'n ronde, stofferagtige kroon. Die blare het ŉ bekoorlike grysgroen bladkleur en die klein, geel blommetjies is opgestel in kort bloeiwyses wat in pluime van 25 tot 30 cm lank saamgevoeg is. Die blare is handvormig saamgestel uit tussen 7 en 12 blaartjies wat elkeen 15 tot 30 cm lank is. 

Die blaartjies is vingervormig en die rande is oneweredig en veeragtig gelob. Soms is die bopunte ook skerppuntig. "Cussonia paniculata" groei betreklik stadig, maar weens sy besondere voorkoms is die wag beslis die moeite werd indien hy in 'n tuin aangeplant word. Dit is besonder dekoratief as aksentplant en lyk baie mooi in houers op patio's, terrasse en stoepe. 

Hierdie kiepersol, wat ook bekend staan as die sambreelboom ("spiked cabbage tree") of Laeveldse kiepersol, groei heelwat vinniger as Cussonia paniculata, maar is gevoeliger vir lae wintertemperature. Hierdie spesie is oor 'n baie groter gebied in Suid-Afrika versprei en word van Oos- en Suid-Kaapland, deur die hele Natal en eSwatini tot in feitlik die hele Gauteng aangetref. 

Dit kom ook buite Suid-Afrika tot in die tropiese dele van Afrika voor, maar is nêrens werklik volop nie. Hoewel Cussonia spicata volgens die verspreidingsgebied geen definitiewe grondvoorkeur toon nie, lyk dit tog of dit goed gedreineerde grond en gebiede met 'n hoër gemiddelde reënval verkies. In gebiede waar dit baie reën, word hierdie kiepersol tot 10 m hoog, maar in droër dele selde hoër as 5 m. Die blare van die spesie is baie uiteenlopend wat kleur en vorm betref. Dit varieer tussen grysblou en donkergroen en die blare is gewoonlik bo-aan die takpunte kransstandig saamgevoeg. 

Die blare is meestal lansetvormig, 10 tot 18 cm lank, 10 cm breed, gelob tot grof getand, en soms ook veervormig en onderverdeel. Gewoonlik sit 5 tot 9 blaartjies handvormig aan lang bladstele - meestal in 2 rye aan die bopunt van 'n besonder lang blaarsteel. Elke blaartjie is op sy beurt saamgestel uit 1 tot 3 paar en 1 eindstandige sekondêre blaartjie. In die boonste helfte is die blaartjies gewoonlik skerp getand en soms gaafrandig. Die glansende donkergroen, harde blare is liggroen en dofglansend aan die onderkant. Die bloeiwyse verskyn in die vroeë somer, maar die blomme gaan eers in Februarie of Maart oop. Die individuele blommetjies is klein, lig geelgroen en baie onwelriekend sodat bestuiwing hoofsaaklik deur middel van vlieë en brommers plaasvind. 

Die vruggies, wat eers in Julie en Augustus ryp word, is klein en silindervormig, vlesig en pers van kleur. Veral voëls eet die vrugte en is in groot mate verantwoordelik vir die verspreiding van die kiepersolsaad. Saadproduksie by die kiepersol is besonder goed en ontkieming vind maklik plaas. Die hout van sowel "Cussonia paniculata" as "Cussonia spicata" is baie sag en eintlik heeltemal nutteloos. Vroeër jare is die hout egter gebruik vir die vervaardiging van briekblokke vir ossewaens en die San en Khoi het veral die groot knolagtige wortels geëet om hul dors te les omdat kiepersolle water in hul wortels bewaar. As voedingsbron vir diere is die kiepersol feitlik waardeloos. Voëls en diere eet veral die vrugte, maar net die olifant vreet die kiepersolblare. Die plant is egter baie gewild by die Swartmense omdat hulle dit gebruik vir die voorkoming en behandeling van 'n verskeidenheid siektes, soos naarheid, malaria, koors en veneriese siektes. In die Vrystaat en sommige Swart nasionale state word "Cussonia spicata" by wet teen vernietiging beskerm.




</doc>
<doc id="66606" url="https://af.wikipedia.org/wiki?curid=66606" title="Klein Beer">
Klein Beer

Die Klein Beer of Klein Wa (Latyn: "Ursa Minor") is ’n sterrebeeld in die noordelike hemelruim. Dit is een van die 48 konstellasies wat deur die 2de-eeuse sterrekundige Ptolemeus beskryf is en is steeds een van die 88 moderne sterrebeelde. Nes by die Groot Beer kan die Klein Beer se stert gesien word as die handvatsel van ’n lepel, vandaar die Engelse naam "Little Dipper" wat soms gebruik word.

Die Klein Beer is veral bekend daarvoor dat die noordelike hemelpool daarin geleë is, hoewel dit oor ’n paar eeue sal verander vanweë die presessie van die nagewenings. Vanweë sy beweging beskryf die aarde se as in 25 770 jaar ’n groot draaiende keël aan die hemel, sodat die twee hemelpole in ’n sirkel beweeg en dus langsamerhand skuif.

Die sewe helderste sterre van die Klein Beer vorm die handvatsel van ’n opskeplepel. Die ster aan die einde van die handvatsel is Polaris, die noordelike poolster. Die vier sterre wat die "kom" van die opskeplepel vorm, is ongewoon omdat hulle ’n helderheid van 2, 3, 4 en 5 mag het. Hulle is dus ’n nuttige gids om die helderheid van sterre te meet (en as ’n oogtoets vir stadsjapies).

Die ses sterre in die sterrebeeld wat name het, is:
Polaris, die helderste ster in die sterrebeeld, is ’n geel-wit superreus met ’n sigbare magnitude van 2,02. Dit is ’n Cepheïed, ’n seldsame klas veranderlike sterre. Kochab is net effens dowwer as Polaris. Dit is ’n oranje reusester van 2,08 mag, 16 grade van Polaris af. Met ’n oppervlaktemperatuur van 4 000 K is dit 130 keer so helder soos die son.

Die Klein Beer bevat ook die Ursa Minor-dwergsterrestelsel.

Die sterrebeeld word meestal uitgebeeld as ’n klein beer met ’n besonder lang stert. Die Klein en Groot Beer is deur die Antieke Grieke verbind met die nimf Kallisto en haar seun Arkas. In ’n ander weergawe waar die Veewagter Arkas voorstel, is die Klein Beer ’n hond. Dit verklaar die lengte van die stert en die verouderde alternatiewe naam vir Polaris, die noordelike poolster: Cynosura ("die hond se stert").

Die Klein Beer is voorheen beskou as net sewe sterre wat na aan mekaar geleë is, wat in die mitologie as susters beskou is (nie die bekende sterreswerm Sewe Susters nie). In die vroeë Griekse mitologie was die sewe sterre van die Klein Lepel die Hesperides, die dogters van die Titaan Atlas. Saam met die nabygeleë sterrebeelde Veewagter, Groot Beer en Draak kon dit die oorsprong gewees het van die mite van die appels van die Hesperides wat deel vorm van die twaalf take van Hercules.

Omdat die Klein Beer eers net uit sewe sterre bestaan het, is die Latynse woord vir "noord" (wat deur Polaris aangewys word) "septentrio", van sewe en drie (die sewe sterre lyk ook soos drie osse voor ’n wa).




</doc>
<doc id="66607" url="https://af.wikipedia.org/wiki?curid=66607" title="Hoëveldkiepersol">
Hoëveldkiepersol

Die Hoëveldkiepersol ("Cussonia paniculata") is 'n boom wat veral in Gauteng voorkom. Die boom is meestal kort en stewig. Dit staan ook as die Bergkiepersol of Karookiepersol bekend.




</doc>
<doc id="66608" url="https://af.wikipedia.org/wiki?curid=66608" title="Enkelblaarkiepersol">
Enkelblaarkiepersol

Die Enkelblaarkiepersol ("Cussonia natalensis") is 'n boom wat voorkom in KwaZulu-Natal, Mpumalanga en Limpopo. Die blare is enkelvoudig, wat ongewoon is vir hierdie genus, en is vyflobbig. Hulle het meestal stompgetande rande. Die boom staan ook bekend as die "Rotskiepersol".




</doc>
<doc id="66610" url="https://af.wikipedia.org/wiki?curid=66610" title="Fynblaarrooihout">
Fynblaarrooihout

Die Fynblaarrooihout ("Ochna serrulata") is 'n boom wat voorkom van die suidelike Wes-Kaap tot in KwaZulu-Natal en Gauteng. Die boom kom meer voor as 'n struik. Die blomme is geel, welriekend en ongeveer 2 cm in deursnee.




</doc>
<doc id="66613" url="https://af.wikipedia.org/wiki?curid=66613" title="Bosperske">
Bosperske

Die Bosperske ("Rawsonia lucida") is 'n boom wat voorkom vanaf Oos-Londen, deur KwaZulu-Natal, Mpumalanga tot in Limpopo. "Lucida" beteken blink en beskryf die blare glansend heldergroen aan die bokant is.




</doc>
<doc id="66615" url="https://af.wikipedia.org/wiki?curid=66615" title="Doringpeer">
Doringpeer

Die Doringpeer ("Scolopia zeyheri") is 'n klein tot middelgroot boom wat voorkom in die oostelike en sentrale dele van Suid-Afrika. Dit kom ook in dele van Zimbabwe voor.




</doc>
<doc id="66617" url="https://af.wikipedia.org/wiki?curid=66617" title="Afrika-hondsroos">
Afrika-hondsroos

Die Afrika-hondsroos ("Xylotheca kraussiana") is 'n klein, immergroen boompie wat in KwaZulu-Natal, eSwatini en Mosambiek. voorkom. Die boom groei op duine langs die kus en in duinwoude. Hulle is heeltemal doringloos en het welriekende, aanskoulike wit blomme wat ongeveer 5 cm in deursnee is. Die blare is enkelvoudig en afwisselend.



</doc>
<doc id="66620" url="https://af.wikipedia.org/wiki?curid=66620" title="Doddington (skip)">
Doddington (skip)

Die Doddington was 'n Oos-Indiëvaarder van die Britse Oos-Indiese Kompanjie wat by Voëleiland in Algoabaai, naby die huidige Port Elizabeth, gestrand het op 17 Julie 1755. Die skip het goudskatte, wat aan Clive van Indië behoort het, vervoer. Die skatte is later deur skattejagters geplunder, en hierdie voorvalle het bygedra tot die onlangse veranderinge aan internasionale maritieme verdrae om onderwater kulturele erfenisse beter te beskerm.

Onder die bevel van Kaptein James Sampson, seil die "Doddington" op 22 April 1755 vanaf Dover in Engeland na Fort St. George in Indië, en word begelei deur die "Stretham" (met Clive van Indië aan boord), die "Pelham", die "Edgecote" en die "Houghton". Die skepe is op pad na Porto Praya geskei, maar ontmoet weer by die hawe, waar hulle ge-anker het om voorrade op te neem. Op 27 Mei 1755 vertrek die drie skepe saam uit die Kaap Verdiese Eilande, maar word weer geskei nadat die kaptein van die Doddington 'n meer suidelike roete as die ander skepe geneem het. Na sewe weke, het die "Doddington" om die Kaap van Goeie Hoop geseil, en nadat dit ooswaarts gevaar het vir nog 'n dag, het die skip om 1 uur op die oggend van 17 Julie 1755, 'n rots getref en gestrand in Algoabaai.

Van die bemanning en passasiers van 270, het 23 aanvanklik oorleef. Die skipbreukelinge het vir sewe maande van die vis, voëls en eiers geleef, op 'n nabygeleë eiland, wat hulle Voëleiland genoem het. Een van hulle was 'n skrynwerker, wat hulle in staat gestel het om 'n sloep te bou, wat hulle die "Happy Deliverance" genoem het.Met hierdie sloep, was hulle uiteindelik in staat was om die eiland op 16 Februarie 1756 te verlaat, en teen die ooskus van Afrika op te reis oor St. Lucia tot by Delagoabaai, waar die oorlewendes die sloep verkoop het en na Indië gereis het op 'n ander skip.

Die skip se besending van goud en silwer, bekend as "Clive van Indië se Goud", is in die 1990’s deur skattejagters van Port Elizabeth geplunder, en het baie omstredenheid veroorsaak. 'n Derde van die 1200 goue munte is uiteindelik teruggekeer na Suid-Afrika, na 'n vier jaar lange regsgeding in Londen. Hierdie hoë-profiel hofsaak het verskeie tekortkominge in beide Suid-Afrikaanse en internasionale maritieme reg beklemtoon. Die Opvoedkundige, Wetenskaplike en Kulturele Organisasie van die Verenigde Nasies het die geval gemonitor, aangesien dit 'n belangrike voorbeeld was vir die UNESCO Konvensie vir die Beskerming van Maritieme Kulturele Erfenisse wat in 2001 gepubliseer is.

In September 1867 word 'n plaaslik geskrewe toneelstuk, "Treasure at Woody Cape", opgevoer deur die Dramaklub van Port Elizabeth. Die toneelstuk was gebaseer op die legende van die Doddingtonskatte.


</doc>
<doc id="66621" url="https://af.wikipedia.org/wiki?curid=66621" title="Spyker">
Spyker

'n Spyker is 'n metaal voorwerp met 'n plat kop en 'n lang skerp punt. 'n Hamer word gebruik om dit in 'n ander voorwerp in te slaan. Dit word meestal gebruik om twee voorwerpe saam te voeg. So kan twee stukke hout byvoorbeeld aan mekaar vas geslaan word.

Ysterspykers wat met die hand gesmee is, is reeds lank bekend, maar teenswoordig word hoofsaaklik draadspykers gebruik wat in 'n masjien uit staaldraad vervaardig word. U-vormige klampspykers en kramme word ook as spykers geklassifiseer. 

Koperspykers is bykans 4 000 jaar gelede al in Mesopotamië en in Egipte gebruik. Argeologiese opgrawings in Skotland het nagenoeg 7 ton spykers blootgelê, wat waarskynlik van Romeinse oorsprong was. Die spykers was met die hand gesmee. Spykers is van die 16e eeu af met masjiene gemaak. 'n Spykermeul wat deur water aangedryf is, is vir die slaan van ysterspykers gebruik. 

Vandag is die ysterspyker byna heeltemal vervang deur die draadspyker, wat op 'n masjien uit 'n rol yster- of staaldraad vervaardig word. In die spykermasjien word die draad in die verlangde lengtes gesny, reguit getrek en vasgeklem. 'n Hamer stuit die een punt van die draad op, terwyl die ander punt tot 'n skerp punt saamgepers word. 

Terwyl die draad vasgeklem word, word ringe of oorlangse groewe in die spyker gepers wat later vir die stewige hegting van die spyker sorg. Dit word dikwels 'n profielspyker genoem. Afhangende van die lengte van die spykers kan die spykermasjien 100 tot 1 000 spykers per minuut maak.

Daar is nagenoeg 100 soorte draadspykers met 'n groot verskeidenheid lengtes. Die spykers word op grond van hul afmetings volgens 'n nommerstelsel genommer, en die spyker met die hoogste nommer is die dunste. Die meeste spykers word van staal gemaak wat 'n koolstofinhoud van nagenoeg 0,08 % tot 0,13 % het. 

Daar is egter ook spykers van rooi en geelkoper, koper- en aluminiumallooi en hoëgraadstaal. Hoëgraadstaal word byvoorbeeld vir betonspykers gebruik. Ten einde korrosie teen te werk, word draadspykers gewoonlik met sink (gegalvaniseer) of met kadmium bedek, en die spykers word dikwels met gedraaide skagte vervaardig om te voorkom dat dit maklik uittrek.

Vir swaardienstoepassings word snyspykers gebruik. Dit word uit metaalplate gesny en nie afgewerk nie. Die spykers is vierhoekig en as gevolg van die grofheid en hoekigheid trek dit nie maklik uit die materiaal nie. U-vormige klampspykers en kramme word ook uit metaaldraad vervaardig. 

Dit word gebruik om papier, gaas, volvloermatte, meubelbekleedsel en finering te heg. Klampspykers word gewoonlik met 'n hamer ingeslaan, maar kan ook met een slag deur middel van elektriese of pneumatiese apparaat in die materiaal ingedryf word.




</doc>
<doc id="66622" url="https://af.wikipedia.org/wiki?curid=66622" title="Hamer">
Hamer

'n Hamer is 'n stuk gereedskap wat gebruik word om spykers in voorwerpe soos hout in te slaan. Dit het 'n lang steel aan die een kant waaraan vasgehou word, en 'n plat oppervlakte aan die ander kant waarmee die voorwerp getref word.

Hamers is gevaarlik en moet versigtig gehanteer word. As jy misslaan, kan jy jouself raakslaan en beseer. Jy kan byvoorbeeld jou vingers potblou slaan. Hamers is ook al as wapens gebruik.

Sommige hamers het 'n klou aan die agterkant waarmee spykers uitgetrek kan word. Die klou is 'n V-vormige groef waarom die spyker se kop gehak word. Die spyker word dan met 'n rolbeweging uitgedwing.


</doc>
<doc id="66623" url="https://af.wikipedia.org/wiki?curid=66623" title="Skroef">
Skroef

’n Skroef is ’n skerp stukkie metaal soortgelyk aan ’n spyker, maar met groewe langs die kant af. In teenstelling met spykers wat gekap word om dit in ’n ander voorwerp vas te slaan, word skroewe gedraai. ’n Skroewedraaier word hiervoor ingespan.

Die kop van die skroef het ’n gleuf waar die punt van die skroewedraaier inpas. Die gleuf kan lank en plat of stervormig wees. Skroewe moet kloksgewys gedraai word om hulle vas te draai, en anti-kloksgewys om los te draai.

Skroewe en boute word vir die vasheg van onderdele en werkstukke gebruik. Die skroefdraadbeginsel berus op die omsetting van 'n draaibeweging in 'n reglynige beweging en dit is bekend dat Archimedes (781-212 v.C.) in die Oudheid reeds van 'n draaiende skroef gebruik gemaak het om water te verplaas. 

Hoewel skroewe en boute van talle verskillende soorte skroefdraad voorsien kan word, is dit wenslik om standaardskroefdraad te gebruik. 'n Skroeflyn of heliks is 'n spiraalvormige kromme wat deur 'n punt op 'n silinder of 'n keël beskryf word as dit teen 'n konstante snelheid draai en die punt teen 'n konstante snelheid op die lengterigting daarvan beweeg. 

'n Skroefdraad skroef word gevorm wanneer 'n reëlmatige groef op die skroeflyn gesny word. 'n Bout is silindervormig, terwyl ŉ skroef keëlvormig is. Die profiel van die groef kan driehoekig, reghoekig of trapesiumvormig wees. Met 2 of meer skroefdrade wat ewewydig oor die omtrek van die silinder gespasieer is, word 'n dubbele of meervoudige draad verkry. 

Wanneer die skroefdraad op ŉ bout 'n styging na regs het, word dit 'n regse skroefdraad genoem en by 'n styging na links 'n linkse skroefdraad. By 'n bout kan 3 deursnee onderskei word:

- Die buitedeursnee (die grootste deursnee van die bout).

- Die kerndeursnee (buitedeursnee minus 2 maal die groefdiepte).

- Die effektiewe deursnee (buite- deursnee minus die groefdiepte).

Die vorm, die steek (die helling van die skroefdraad) en die skroefdraaddiepte is in die spesifikasies van die verskillende standaardstelsels vasgelê. Die algemeenste skroefdraad is die metrieke draad. By sekere reekse boutgroottes vermeerder die deursnee en die steek bykans verhoudingsgewys, maar ander boute het fyn skroefdrade en die steek is relatief klein in verhouding tot die deursnee. 

Hoewel skroefdraad op ŉ draaibank of met behulp van ŉ snymoer gesny kan word, is koudverwerking en wals die vinnigste manier waarop skroewe en boute vervaardig kan word. Die kop en skag word in 'n stempel gevorm en daarna word die skroefdraad aangebring deur middel van 'n walsmasjien waarvan die vorm ook die vorm van die skroefdraad bepaal. 

Geen materiaal word van die skag verwyder nie. Die draad wat so verkry word, is van 0,01 mm tot 0,02 mm akkuraat en 'n produksie van 200 tot 500 boute per uur is moontlik. Boute en moere vir spesiale toepassings word egter op 'n draaibank gesny. Die snelheid waarmee die beitel ten opsigte van die bout beweeg, en die snelheid waarteen die bout draai, bepaal die steek van die skroefdraad.

'n Skroef wat self ŉ skroefdraad in materiaal moet sny, het gewoonlik 'n keëlvormige kern en die skroef het 'n skerp punt. Skroewe het gewoonlik slegs ŉ enkele steek. 'n Houtskroef kan 'n plat versink kop, 'n bolkop of 'n bolversinkkop hê. Die kop is voorsien van 'n gleuf waarin 'n skroewedraaier pas, en die skag van die skroef het 'n silindriese en 'n keëlvormige gedeelte. 

Die keëlvormige gedeelte beslaan ongeveer drie vyfdes van die totale lengte van die skroef en het 'n driehoekige skroefdraad met 'n groot steek. Vir swaardiens toepassings word houtboute gebruik, met skroefdrade wat soortgelyk is aan die van houtskroewe, maar dit het vierkantige of seskantige koppe sodat dit met ŉ moersleutel vasgedraai kan word. Houtskroewe word van verskeie materiale, soos staal, gegalvaniseerde staal, kadmiumstaal, geelkoper, vernikkelde geelkoper of aluminium, gemaak. 

Geelkoper-en aluminiumskroewe het baie minder wringkrag as staalskroewe en breek soms maklik. Soorte boute wat taamlik algemeen voorkom, is vleuelboute (of moere), T-kopboute, hamerkopboute, haakboute, oogboute, tapboute, ensovoorts. 'n Tapbout ('n koplose bout) het byvoorbeeld 'n kort skroefdraad en pas in 'n skroefdraad in die laaste laag wat geheg moet word. Verder is daar ook Allenskroewe, met seskantige holtes in die koppe wat met behulp van 'n spesiale Allensleutel gedraai kan word. 

Weerhaakboute word gebruik om voorwerpe aan mure of aan betonfondamente te heg. Dit het vinne wat in 'n gat uitsprei wanneer die bout vasgedraai word, en die bout kan dan nie uittrek nie.

'n Bewegingskroef word gebruik om 'n reglynige beweging in 'n draaiende beweging om te sit (soos in die ratelskroewedraaier) of omgekeerd, met ander woorde om 'n draaibeweging in ŉ reglynige beweging om te sit (soos byvoorbeeld in 'n skroefpers). 

Die wrywingsverlies in bewegingskroewe moet so laag moontlik gehou word en dit word bewerkstellig deur die gebruik van 'n vierkantige skroefdraad wat, hoewel dit nie sterk is nie, min wrywing veroorsaak. Waar 'n swaar las slegs in een rigting verplaas moet word, kan die bewegingskroef deur 'n saagdraadskroef of 'n trapesiumskroef vervang word.




</doc>
<doc id="66624" url="https://af.wikipedia.org/wiki?curid=66624" title="Skroewedraaier">
Skroewedraaier

'n Skroewedraaier is 'n stuk gereedskap wat gebruik word om skroewe mee vas te draai. 'n Skroewedraaier kan ook gebruik word om skroewe los te draai.

Die twee basiese soorte skroewedraaiers is die platpunt- en sterskroewedraaier. Die keuse van die regte skroewedraaier om te gebruik hang van vorm van die gleuf in die skroef se kop af.

Draai die skroewedraaier se handvatsel kloksgewys om vas te draai, en anti-kloksgewys om los te draai.


</doc>
<doc id="66625" url="https://af.wikipedia.org/wiki?curid=66625" title="Gom">
Gom

Gom is 'n klewerige materiaal (gewoonlik 'n vloeistof), wat gebruik word om twee of meer items aan mekaar vas te plak. 

Baie soorte gom is veilig, maar sekere soorte bevat sterk ruikende chemikalieë. Hierdie chemikalieë kan giftig wees en kan breinskade of siekte veroorsaak. Die reuk van gom moet liefs vermy word. As gom vir kinders aangekoop word, moet sekergemaak word dat dit veilig is en nie enige gifstowwe bevat nie.

Gom kan van plantaardige of diereprodukte vervaardig word, of dit kan van olie-gebaseerde chemikalieë kom. Sekere moderne gomme is supersterk en speel 'n belangrike rol in konstruksie en die industrie.



</doc>
<doc id="66627" url="https://af.wikipedia.org/wiki?curid=66627" title="Greenwich">
Greenwich

Greenwich kan na die volgende verwys:



</doc>
<doc id="66628" url="https://af.wikipedia.org/wiki?curid=66628" title="The Shard">
The Shard

The Shard (ook bekend as Shard London Bridge, London Bridge Tower of die Shard of Glass) is 'n wolkekrabber in die Britse hoofstad Londen wat in 2012 as deel van die herontwikkeling van die London Bridge-buurt voltooi is. Die boukoste het sowat £450 miljoen beloop. Die wolkekrabber is tans in besit van die Staat Katar (95 persent) en die Sellar-eiendomsgroep (5 persent).

Die toring het 'n hoogte van 309,6 meter met 72 verdiepings. Dit is die hoogste gebou in die Verenigde Koninkryk, die vyfde hoogste gebou in Europa en die 111de hoogste gebou ter wêreld. Dit is daarnaas ook die tweede hoogste vrystaande struktuur in die Verenigde Koninkryk, ná die Emley Moor-uitsaaitoring in West Yorkshire.

The Shard vervang die "Southwark Towers", 'n kantoorgebou van 24 verdiepings wat in 1976 opgerig is. 

"The Shard" is in opdrag van die Londense projekontwikkelaar Irvine Sellar in 2000-2001 deur die Italiaanse argitek Renzo Piano ontwerp, wat internasionaal bekend is vir die ontwerp van die Centre Pompidou in Parys. Die bouwerk is in Maart 2009 begin. Dit is in Julie 2012 amptelik deur die eerste minister van Katar, Sjeik Hamad Bin Jassem Bin Jabor Al Thani, en die Hertog van York geopen.



</doc>
<doc id="66629" url="https://af.wikipedia.org/wiki?curid=66629" title="Kouebasrooihout">
Kouebasrooihout

Die Kouebasrooihout ("Ochna arborea") – ook bekend as die Kaapse rooihout – is 'n boom wat voorkom in die Wes-Kaap, deur KwaZulu-Natal en Mpumalanga tot by Limpopo. Die boom groei by 'n verskeidenheid hoogtes bo seevlak in woude, bosse en langs strome. Die stam is dikwels met mos bedek en die gladde, liggrys bas skilfer in dun lagies af wat die binnebas onthul. Die binnebas voel koud indien daaraan gevat word.




</doc>
<doc id="66631" url="https://af.wikipedia.org/wiki?curid=66631" title="Pronkrooihout">
Pronkrooihout

Die Pronkrooihout ("Ochna natalitia") is 'n boom wat voorkom vanaf die Wes-Kaap tot by Limpopo.




</doc>
<doc id="66632" url="https://af.wikipedia.org/wiki?curid=66632" title="Geoffrey Chaucer">
Geoffrey Chaucer

Geoffrey Chaucer ([ˈtʃɔːsər]; * omstreeks 1343; † 25 Oktober 1400 in Londen) word algemeen as die beduidendste Engelse digter van die Middeleeue en as die "vader van die Engelse literatuur" beskou. Hy is veral bekend vir sy verhale, The Canterbury Tales, een van die belangrikste werke in die Engelse letterkunde. Dit handel oor ’n groep pelgrims wat na Canterbury reis en vir mekaar stories vertel.

Terwyl hy tydens sy leeftyd wye erkenning en waardering as skrywer, filosoof, alchemis en sterrekundige geniet het (hy het vir sy tienjarige seun Lewis 'n wetenskaplike afhandeling oor die astrolabium geskryf), het hy daarnaas ook 'n suksesvolle loopbaan in die staatsdiens gevolg en hom as burokraat, howeling en diplomaat bekwaam.

Chaucer se literêre werk sluit naas "The Book of the Duchess", "House of Fame", "Legend of Good Women" en "Troilus and Criseyde" veral sy befaamde "Canterbury Tales" in. Chaucer het 'n beslissende rol in die taalkundige proses gespeel waardeur Middel-Engels as destydse omgangstaal sy status as literêre taal sou herwin, in 'n tyd toe die literêre lewe in Engeland nog deur Frans en Latyn oorheers is.

Hy was die eerste digter wat in die sogenaamde "Poets' Corner" van die Londense Westminster-abdy ter ruste gelê is.


</doc>
<doc id="66633" url="https://af.wikipedia.org/wiki?curid=66633" title="Skild (sterrebeeld)">
Skild (sterrebeeld)

Die Skild (Latyn: "Scutum") is ’n klein sterrebeeld in die suidelike hemelruim wat in die 17de eeu uitgedink is.
Die Skild is die enigste sterrebeeld wat na ’n nie-klassieke persoon genoem is. Dit is in 1684 uitgedink deur die Poolse sterrekundige Johannes Hevelius (Jan Heweliusz), wat dit oorspronklik Scutum Sobiescianum (Skild van Sobieski) genoem het ter nagedagtenis van die oorwinning van die Poolse leër onder koning Jan III Sobieski in 1683 in die Slag van Wene. Later is die Latynse naam verkort na Scutum.

Vyf helder sterre van die Skild – Alpha, Beta, Delta, Epsilon en Eta Scuti, wat voorheen 1, 6, 2, 3 en 9 Aquilae in die sterrebeeld Arend was – is latere heraanwysings.

Die sterrebeeld bevat verskeie oop sterreswerms, asook ’n bolvormige sterreswerm en ’n planetêre nebula.




</doc>
<doc id="66634" url="https://af.wikipedia.org/wiki?curid=66634" title="Tower 42">
Tower 42

Tower 42 (voorheen bekend as die National Westminstertoring) is 'n wolkekrabber wat in 1980 in Londen voltooi is. Die toring het 'n hoogte van 183 meter en 47 verdiepings. Die toring is vandag die 7de hoogste wolkekrabber in Groter-Londen. Die boukoste het sowat 72 miljoen (vandag sowat 230 miljoen) Pond beloop.



</doc>
<doc id="66636" url="https://af.wikipedia.org/wiki?curid=66636" title="Herontoring">
Herontoring

Die Herontoring (Engels: "Heron Tower") is die hoogste wolkekrabber in die "City" van Londen (sentrale-Londen) wat in 2011 voltooi is. Die toring het 'n hoogte van 230 meter en 46 verdiepings. Die toring is ook die derde hoogste wolkekrabber in die Verenigde Koninkryk (naas The Shard en One Canada Square).


</doc>
<doc id="66637" url="https://af.wikipedia.org/wiki?curid=66637" title="Skilder (sterrebeeld)">
Skilder (sterrebeeld)

Die Skilder (Latyn: "Pictor") is ’n klein, dowwe sterrebeeld in die suidelike hemelruim langs die Groot Magellaanse Wolk. Hoewel sy naam Skilder is, stel dit eintlik ’n skilder se esel voor – die oorspronklike Latynse naam was Equuleus Pictoris en is later verkort. Dit is in die 17de eeu uitgedink deur die sterrekundige Nicolas Louis de Lacaille.

Die Skilder het in onlangse jare aandag getrek vanweë sy tweede helderste ster, Beta Pictoris (β Pic), wat 63,4 ligjare van die Aarde af is en deur ’n ongewone, koolstofryke stofskyf omring is.

Kapteyn se Ster, ’n rooi dwergster 12,78 ligjare van hier, is die naaste bekende ster met ’n halo.

NGC 1705 is ’n onreëlmatige dwergsterrestelsel 17 miljoen ligjare van die Aarde af. Dit is een van die aktiefste stervormende sterrestelsels in die nabygeleë heelal, ondanks die feit dat hy sy hoogtepunt van stervorming sowat 30 miljoen jaar gelede bereik het.




</doc>
<doc id="66639" url="https://af.wikipedia.org/wiki?curid=66639" title="Kameelperd (sterrebeeld)">
Kameelperd (sterrebeeld)

Die Kameelperd (Latyn: "Camelopardalis") is ’n groot, maar dowwe sterrebeeld in die noordelike hemelruim. Dit is in 1612 deur die sterrekundige Petrus Plancius voorgestel. Sommige ouer sterrekundeboeke gebruik die alternatiewe spelling Camelopardus.

Hoewel die Kameelperd die 18de grootste sterrebeeld is, is hy nie baie helder nie omdat die helderste sterre maar ’n magnitude van 4 het.

Alpha Camelopardalis is ’n blou superreus 5 000 ligjare van die Aarde af met ’n helderheid van 4,3 mag. Dit is ongewoon dat so ’n verafgeleë ster met die blote oog gesien kan word. Beta Camelopardalis, van 4,3 mag, is die helderste ster in die sterrebeeld. Dit is ’n dubbelster waarvan die komponente van 4 en 8,6 mag is. Die tweede helderste ster is CS Camelopardalis, ’n effens veranderlike ster van 4,21 mag.

In 2011 is ’n supernova in die Kameelperd ontdek.

Baie verafgeleë sterrestelsels kan in die sterrebeeld gesien word. NGC 2403 is ’n stelsel in die M81-groep van sterrestelsels sowat 12 miljoen ligjare van die Aarde af. NGC 1502 is ’n oop sterreswerm van 6 mag sowat 3 000 ligjare van hier. Dit het sowat 45 helder sterre en ’n dubbelster van 7 mag in die middel. Dit word ook verbind met Kemble se Kaskade, ’n klein ketting sterre van 2,5° lank wat parallel met die Melkweg lê en na die sterrebeeld Kassiopeia wys.




</doc>
<doc id="66640" url="https://af.wikipedia.org/wiki?curid=66640" title="Saag">
Saag

'n Saag is 'n stuk gereedskap wat gebruik word om deur dinge, soos hout of metaal te sny. Die saag beskik oor 'n handvatsel en 'n lem met skerp tande daarin geslyp.

Sae word in verskeie beroepe gebruik, onder andere deur houtwerkers, bouers, slagters en snydokters. Dit word soms selfs gebruik om boeremusiek mee te speel, alhoewel dit nie eintlik daarvoor ontwerp is nie.

Daar is verskillende soorte sae. Sommige is handgereedskap wat spierkrag benodig, terwyl ander soos rolsae en kettingsae met 'n elektriese of petrolmotor aangedryf word. Sae met growwe tande word gebruik om hout te saag, terwyl fyner tande nodig is om deur metaal te saag.

Sae is gevaarlike items omdat dit skerp tande het en moet met omsigtigheid hanteer word om beserings te vermy. Dele van die voorwerp wat gesaag word kan ook losspat en beserings veroorsaak. Beskermende kleredrag soos handskoene en 'n veiligheidsbril moet gedra word om beserings te voorkom.

'n Bekende handsaag is die kloofsaag, wat byvoorbeeld dikwels deur skrynwerkers gebruik word vir algemene konstruksiewerk. Die saag het growwe tande wat breed geset is, sodat 'n wye snit verkry word. Die kap- of rugsaag is kleiner as die kloofsaag en het fyner tande. 

Dit word vir fyn werk (meubels, kabinette, ensovoorts) gebruik en het 'n versterking in die blad (rug) sodat reguit snitte daarmee gemaak kan word. Die skropsaag het 'n smal lem wat in 'n dun punt eindig en kan gebruik word om ronde gate mee te saag. Die saag het dikwels ook growwe tande en word dan veral vir die snoei van bome gebruik. 

Die figuursaag het 'n dun lemmetjie wat in 'n raam gespan word. Daardeur het die lem heelwat bewegingsvryheid en kan allerlei figure in materiaal uitgesaag word. Die ystersaag het fyn tande waarmee die fyn kristalstruktuur van metale maklik gekloof kan word. Metale soos koper en lood saag egter moeilik en is geneig om tussen die saaglemtande aan te pak.

Masjiensae sluit sterkarmsae, bandsae en sirkelsae in. By die sterkraamsaag word die lem in 'n swaar raamwerk gespan en die saagaksie word bewerkstellig deur 'n heen-en-weer-gaande beweging. Dit word veral vir die saag van dik ysterstawe en –pype gebruik. 

Die bandsaag bestaan uit 'n smal, buigbare lem wat oor 2 rollers loop. Dit word veral vir fyn saagwerk gebruik en figure kan selfs daarmee gesaag word. Sirkelsae het ronde, vinnig roterende lemme en word dikwels vir houtwerk gebruik. Breë snitte (tot ongeveer 5 mm breed) word daarmee verkry. 

'n Sirkelsaag met verharde tande kan egter teen lae toeretalle ook gebruik word om metale mee te saag. 'n Aangepaste sterkarmsaag, die raamsaag, word dikwels van meer as een lem voorsien en vir die saag van boomstompe by saagmeulens gebruik. Dit kan verstel word om verskillende diktes planke te lewer.




</doc>
<doc id="66644" url="https://af.wikipedia.org/wiki?curid=66644" title="Swaardvis (sterrebeeld)">
Swaardvis (sterrebeeld)

Die Swaardvis of Goudvis (Spaans: "Dorado") is ’n sterrebeeld in die suidelike hemelruim. Dit was een van die 12 sterrebeelde wat in die 16de eeu deur Petrus Plancius geskep is na aanleiding van waarnemings deur Pieter Dirkszoon Keyser en Frederick de Houtman.

Die Swaardvis bevat die grootste deel van die Groot Magellaanse Wolk; die res is in die sterrebeeld Tafel.

Die naam verwys na die dorade of dolfynvis ("Coryphaena hippurus"), maar die sterrebeeld word gewoonlik as ’n swaardvis uitgebeeld. Hoewel die naam Dorado nie Latyn is nie, maar Spaans, het sterrekundiges dit die Latynse genitiewe vorm "Doradus" gegee toe hulle die konstellasie se sterre name gegee het. Hulle gaan uit van die veronderstelling dat dit nes die ou, nabygeleë sterrebeeld Argo Navis, ’n vroulike naam van Griekse oorsprong is wat op -ō eindig (soos "Io", "Callisto" of "Argo"). Dié name se genitiewe uitgang is "-ūs".

S Doradus 9.721 is ’n hiperreus in die Groot Magellaanse Wolk. SN1987A is die naaste supernova aan die Aarde wat gevind is sedert die uitvinding van die teleskoop. Die veranderlike ster R Doradus 5.73 het die grootste bekende grootte van enige ster. HE 0437-5439 is ’n hipersnelheidster wat besig is om die swaartekrag van die Melkweg/Magellaanse Wolk-stelsel te ontsnap.

Die Swaardvis is die bekendste daarvoor dat dit die grootste deel van die Groot Magellaanse Wolk bevat. Dié is ’n satelliet-sterrestelsel van die Melkweg wat 1 000 ligjare in deursnee is, sowat 179 000 ligjare ver. In 1987 het die supernova SN 1987A hier ontplof – die naaste supernova sedert SN 1604.

Die sterrebeeld bevat talle sterreswerms, asook die spiraalvormige sterrestelsel NGC 1566 en die Tarantula-newel. N44 is ’n superbel in die Groot Magellaanse Wolk wat 1 000 ligjare wyd is. Die algemene vorm daarvan word veroorsaak deur die 40 warm sterre naby sy kern. Binne-in is ’n kleiner bel bekend as N44F, wat sowat 35 ligjare in deursnee is en gevorm word deur ’n geweldige warm ster in sy kern wat ’n sterrewind het met ’n snelheid van 7 miljoen km/h. N44F het ook stofkolomme waar moontlik nuwe sterrre gevorm word.




</doc>
<doc id="66645" url="https://af.wikipedia.org/wiki?curid=66645" title="Toring">
Toring

'n Toring is 'n besonder hoë gebou wat baie langer is as wat dit breed is. 'n Toring kan alleenstaande wees soos met 'n vuurtoring, of deel van 'n ander struktuur soos 'n kasteel of kerk. Torings kan maklik en van ver af waargeneem word omdat hulle bo die omliggende landskap en geboue uitsteek.

Torings word vir verskeie redes gebou, onder andere as 'n statussimbool, as uitkykpunt vir verdediging of toeriste, vir radio- en telekommunikasietoerusting of as skoorstene vir fabrieke.

'n Toring word van 'n mas onderskei deurdat dit nie met kabels geanker is nie.




</doc>
<doc id="66646" url="https://af.wikipedia.org/wiki?curid=66646" title="Arne Dahl">
Arne Dahl

Arne Dahl is die skrywersnaam van die Sweedse skrywer Jan Lennart Arnald (* 11 Januarie 1963).

Arnald is 'n literatuurwetenskaplike en staan in diens van die Sweedse Akademie ("Svenska Akademien") wat jaarliks die Nobelprys vir Letterkunde toeken. Hy het drie boeke onder sy ware naam gepubliseer. Hy is daarnaas die uitgewer van twee tydskrifte, "Artes" en "Aiolos", en staan as literêre kritikus in diens van die Gotenburgse dagblad "Göteborgs Posten".

Jan Lennart Arnald het sy deurbraak as skrywer in 1998 met sy reeks van misdaadromans rondom die sogenaamde A-groep, 'n spesiale eenheid van die Sweedse polisie wat teen internasionale misdaad optree, en die hoofkarakters Paul Hjelm en Kerstin Holm, behaal. Die reeks, wat Arnald onder sy skuilnaam Arne Dahl gepubliseer het, is in 'n verskeidenheid tale vertaal.

Volgens sy eie voorneme sou die reeks tot tien romans beperk wees. So het Arnald in 2011 met "Viskleken" 'n nuwe speurderreeks rondom 'n geheime spesialiste-eenheid van Europol begin. Arto Söderstedt, 'n karakter uit 'n vorige reeks, maak deel uit van dié span.

Arnald woon tans in Stockholm en die Berlynse distrik Neukölln.

A-groep-reeks

Europol-reeks

As Jan Arnald




</doc>
<doc id="66653" url="https://af.wikipedia.org/wiki?curid=66653" title="Mas">
Mas

'n Mas is 'n hoë dun vertikale struktuur wat met kabels geanker is.

Maste kan as radiomaste ingespan word. Seilbote het ook maste waaraan hulle siele gehys word. Hoogspanningsmaste word gebruik om elektriese kabels te dra.

Torings, in teenstelling met maste word nie met kabels geanker nie, maar maste word soms bo op torings gemonteer om hulle selfs hoër te maak.


</doc>
<doc id="66654" url="https://af.wikipedia.org/wiki?curid=66654" title="Hand">
Hand

'n Hand is die deel van die liggaam aan die einde van die arm. Dit word by die pols aan die arm geheg. Hande word gebruik om dinge te gryp en vas te hou.

Meeste mense het twee hande, gewoonlik elk met vier vingers en 'n duim. Die binnekant van die hand is die palm. As die vingers styf toegebuig word vorm die hand 'n vuis. Die lede wat die harde buitenste deel van die vuis uitmaak word die kneukels genoem. Verskeie diere het ook hande, veral primate soos ape en bobbejane.

Die woord "hand" word ook in kaartspeletjies gebruik om na 'n groepering van kaarte te verwys waaroor 'n speler beskik, maar wat die ander spelers nie kan sien nie.



</doc>
<doc id="66658" url="https://af.wikipedia.org/wiki?curid=66658" title="Swartbas">
Swartbas

Die Swartbas ("Diospyros whyteana") is 'n klein boom of struik wat voorkom in die oostelike dele van Suid-Afrika.




</doc>
